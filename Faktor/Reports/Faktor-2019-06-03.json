{"url": "https://www.faktor.bg/bg/articles/novini/svyat/ubiha-politik-ot-partiyata-na-merkel-s-kurshum-v-glavata", "text": "Валтер Любке, политик от партията на Ангела Меркел ХДС, е намерен убит с пистолетен изстрел в главата в собствената му градина в град Касел, съобщи полицията, добавяйки, че на мястото не е намерено никакво оръжие. \"Търсим извършител\", заяви главният прокурор Хорст Щрайф след смъртта на 65-годишния шеф на общинската администрация в града. Щрайф подчерта, че няма доказателства, сочещи самоубийство. Любке, от дясноцентристката партия ХДС на германския канцлер Ангела Меркел, е бил открит около 0:30 ч. местно време в неделя (1:30 ч. българско време - бел. ред.) на терасата в дома му във Волфхаген, близо до Касел в централната провинция Хесен. Бил е убит с пистолетен изстрел отблизо в главата, съобщи полицията, цитирана от АФП. Неговата партия ХДС заяви в изявление, че Любке е женен, баща на две деца, който \"никога не се е страхувал да говори каквото мисли\". Най-тиражният немски всекидневник \"Билд“ подсказа, че убийството може да има връзка с призива на Любке през 2015 г. да бъдат подкрепени мигрантите и правата им в разгара на масовия приток на имигранти в Германия, предизвикал бурна реакция сред крайно десните. Ръководителят на държавната криминална полиция в Хесен Сабина Турау заяви обаче, че понастоящем няма доказателства за връзка между тези коментари и смъртта му и че разследващ екип от 20 служители търси възможен мотив и заподозрян.", "date": "2019.06.03", "title": "Германия в шок: Убиха политик от партията на Меркел с куршум в главата"}
{"url": "https://www.faktor.bg/bg/articles/novini/balgariya/lilyana-pavlova-koalitsiyata-sas-sds-ostava-shte-tarsim-oshte-desni-partii-za-parlamentarnite-izbori", "text": "„Днес разбрах, че ще стана евродепутат. Ситуацията в Европа е такава, че все още не е ясно кои ще са тримата председател – на Европейската комисия, Европейския парламент и Европейския съвет. Решението да стана евродепутат не е решение на Бойко Борисов, а чисто прагматично и не е жест от негова страна към мен“. Това каза пред БНТ Лиляна Павлова.  „Аз съм в политиката вече 10 години и съм благодарна на всички хора, които с преференциите си са ме подкрепили. За мен нямаше важно кога ще вляза в мача – дали в първата, или в последната минута. Вярвам, че съюзът със СДС беше правилно протегната ръка. Аз не виждам нищо лошо в това, че СДС са критикували ГЕРБ. Те поставиха основата за влизане в ЕС. Двете партии се допълваме. Защо да не отворим още по-голяма дясна коалиция на следващите парламентарни избори? Коалицията ни остава, защото показа, че е работеща. Трябва да изповядваме ценностите на ЕНП. Какво лошо има, ако трябва да работим с Радан Кънев“, коментира бившият строителен министър.  \"За едни напускането на Цветан Цветанов беше изненада, но действително витаеше във въздуха загубено доверие. В последните дни ГЕРБ се мобилизира да върви напред. Партията е на хората, обединени от харизмата на своя лидер. И сърцето и душата на Цветан Цветанов са в ГЕРБ. Не вярвам да тръгне срещу партията\", каза още Лиляна Павлова.", "date": "2019.06.03", "title": "Лиляна Павлова: Коалицията със СДС остава за местния вот, търсим още десни партньори за парламентарните избори"}
{"url": "https://www.faktor.bg/bg/articles/tramp-1", "text": "Шестметров надуваем балон, изобразяващ американския президент Доналд Тръмп като озлобено бебе в пелена, ще бъде пуснат в небето над Дъблин от протестиращи по време на официалното посещение на ръководителя на Белия дом в Ирландия, съобщи Irish Independent, предава ТАСС. “Baby Trump” ще бъде доставен от Лондон, където демонстрантите го използваха за първи път през юли 2018 година, за да изразят своето несъгласие с политиката на американския президент, съобщава изданието. „Искаме да покажем на света, че Тръмп не е добре дошъл гост в Ирландия“ - обяснява Шия Фланаган, организатор на протестите, които ще се проведат в центъра на Дъблин в четвъртък. Противниците на държавния глава на САЩ планират да се съберат близо до летище Шанън, където при пристигането си на острова на 5 юни Тръмп планира да проведе разговори с лидера на ирландското правителство Лео Варадкар. В средата на май, когато Вашингтон обяви посещението на президента в Ирландия като част от европейското си турне, Варадкар, приветствайки новината, каза също, че няма нищо против протестите. \"Мирните протести са елемент от демокрацията. Никога няма да критикувам хората, че изразяват позицията си по подобен начин\", каза ирландският премиер.", "date": "2019.06.03", "title": "Англичаните пращат в Дъблин \"Baby Trump\" на протестиращите срещу американския президент"}
{"url": "https://www.faktor.bg/bg/articles/ognyan-minchev-evropa-ne-napravi-kragom-no-tragna-kam-promyana", "text": "Европа не направи кръгом, но тръгна към своята промяна. Това заяви в предаването \"Още от деня\" по БНТ политическият анализатор Огнян Минчев, който коментира резултатите от последните евроизбори Сблъсъкът между Еманюел Макрон и Ангела Меркел остава отворен. Според мен нито една от двете страни няма интерес от този конфликт. Трябва да се постигне такова споразумение, което да работи за един по-ефективен ЕС. Макрон иска Европа на различни скорости и се надява, че по този начин ще реши проблемите на Франция. Германия има друга гледна точка. Берлин има нужда от един силен и обединен ЕС, за да може да реализира своя икономически потенциал. Разделението между Севера и Юга се задълбочава. България трябва много добре да прецени своите интереси в една много по-трудна конюктура. Вече няма как Бойко Борисов да отиде и да преговаря директно с Меркел или Макрон, за да реши даден проблем. Ще трябва да преговаря с още много субекти. България трябва да се стреми да се интегрира на максимум в ЕС, за да остане много близко до ядрото на ЕС\", категоричен беше Огнян Минчев. На тези евроизбори обрат и поврат нямаше. Имаше определени промени и бягство от статуквото. Имаше отлив от центъра и дясното към левите алтернативи - зелените и либерали, както и към крайната десница. Това ще доведе до една по-силна конфронтация между традиционната десница и левица. Очаква ни известна поляризация в новия европарламент. Европа не се обърна кръгом, но тръгна по пътя на промените. Европа е съставена от традиционни демокрации, но все пак очаквам да има промени. В Европейския съюз вече ще има дебат, в който ще участват и други гледни точки. ЕС не е една страна. Там всички страни се срещат, дебатират и постигат някакъв консенсус. Политиците отиват и си тръгват от Брюксел, а бюрокрацията в ЕС работи за постигането на този консенсус. Никой не обича бюрокрацията, но в случая тя е необходима\", разкри Минчев.", "date": "2019.06.03", "title": "Огнян Минчев: Европа не направи кръгом, но тръгна към промяна"}
{"url": "https://www.faktor.bg/bg/articles/rumen-hristov-1-3", "text": "СДС има решение, което дава право на местните структури да решат по какъв начин ще се явят на местните избори. Тази кампания показа, че на много места има добра стиковка и добра работа с ГЕРБ, така че аз допускам, че на много места ще има такъв съюз и за местните избори. Това заяви Румен Христов, председател на СДС, в \"Още от деня\" на БНТ.\"По думите му, на местния вот двете партии най-вероятно ще се явят с отделни листи.   Ние от 10 години нямаме евродепутат, а сега СДС има една знакова фигура на автентичното дясно в лицето на Александър Йорданов. Малка България вкарва 7 депутати, които отиват в ЕНП,  холандският премиер Рюте вкара ,тоест нашата тежест в тази партия, която винаги е помагала на България, ще бъде по-голяма.  Остава възможността някъде да се явим с Демократична България, някъде с ВМРО. С ГЕРБ сме говорили бегло, става въпрос за местните структури, не за решение на национално ниво, допълни Христов. Какво се случи след като Реформаторския блок напусна коалицията и се разпаднахме - имаше избори, след което броят на депутатите от БСП се увеличи, а т.нар. автентична десница не присъства в парламента. Затова, обединението с ГЕРБ не е предателство към автентичните десни избиратели, когато става въпрос за конкуренция с БСП, обясни още Христов.  СДС е 30-годишна партия, от 20 години се правят опити да бъде унищожена - не сме изчезнали от хоризонта и няма да изчезнем, заяви в заключение Румен Христов.", "date": "2019.06.03", "title": "Румен Христов: От 20 г. се правят опити да бъде унищожен СДС"}
{"url": "https://www.faktor.bg/bg/articles/rumen-petkov-otstranyavaneto-na-tsvetan-tsvetanov-nyama-da-dovede-do-protivorechiya-i-ekstsesii-v-gerb", "text": "В случая Борисов се държа естествено и взе решение в неговия личен и партиен интерес, но можеше да го направи по-елегантно. Решението бе закъсняло. Така лидерът на АБВ Румен Петков коментира във \"Всичко коз\" по Канал 3 отстраняването на Цветан Цветанов от ръководството на ГЕРБ.    Според него това няма да разклати управляващата партия. \"Не мисля, че това ще доведе до партийна дестабилизация. Не мисля, че отстраняването на Цветанов ще доведе до противоречия и ексцесии вътре, защото хората, които могат да повлияят в деструктивна посока, имат инстинкт за самосъхранение\", обясни Румен Петков.", "date": "2019.06.03", "title": "Румен Петков: Отстраняването на Цветанов няма да доведе до ексцесии в ГЕРБ"}
{"url": "https://www.faktor.bg/bg/articles/novini/balgariya/reka-moravishka-prelya-i-zatvori-chast-ot-pat-e-79", "text": "Заради обилните валежи към 19:00 ч. река Моравишка между Мездра и Враца е излязла извън коритото и е заляла пътното платно на Е79 в посока Мездра - Враца. Временно е ограничено движението на моторни превозни средства, като автомобилите се пренасочват по стария път Моравица - Руска Бяла, се казва в съобщение от областната управа. В обратната посока движението е разрешено. Екип от Община Мездра е на мястото и е констатирал, че нивото на водата е спаднало с 3 см, а върху платното се стичат ниски водни и кални маси, които предстои да се почистят.  По данни на дежурните в Областния съвет по сигурност, за час е било прекъснато електроснабдяването в с. Бели Извор и кв. „Кулата” и вече е възстановено. Към момента няма данни за опасност за населението.", "date": "2019.06.03", "title": "Река Моравишка преля и затвори част от път Е-79"}
{"url": "https://www.faktor.bg/bg/articles/cherveniyat-ploshtad-v-moskva-i-gum-byaha-evakuirani-zaradi-saobshtenie-za-bomba", "text": "4Червеният площад в Москва и ГУМ бяха евакуирани заради съобщение за поставена бомба, предаде Коммерсант\". Един от охранителите първо съобщил, че извеждат посетителите само от универсалния магазин, но друг посочи, че тече евакуация на цялата територия на площада. Очевидци разказаха, че прочутият площад е отцепен. Заради сигнали за миниране била прекратена дискусия на най-големите руски издателства и интернет книжарници в ГУМ-а. Затворен бил и панаирът на книгата в магазина, а посетителите бяха изведени. Сътрудници на Росгвардия настояват хората да напуснат района с мегафон: “Граждани, минете зад бариерите”. Охранител заяви в ранния следобед, че на Червения площад не може да се излезе по никоя от улиците. Източник на ТАСС пък съобщил, че евакуацията се дължи на учения за отработване на извънредна ситуация.", "date": "2019.06.03", "title": "Червеният площад в Москва и ГУМ бяха евакуирани заради съобщение за бомба"}
{"url": "https://www.faktor.bg/bg/articles/novini/balgariya/nzok-shte-plati-stotitsi-milioni-ako-zagubi-delata-s-bolnitsite", "text": "\"Ако Националната здравносигурителна каса (НЗОК) загуби съдебните дела за неизплатена на болниците надлимитна дейност за периода 2015-2018 г., ще трябва да плати 155 млн. лв. без лихвите\". Това е казал управителят на НЗОК д-р Дечо Дечев по време на заседание на Надзорния съвет на 8 май, чиято стенограма е публикувана на интернет страницата на НЗОК, предаде БТА. Сумата би била над 200 млн.лв, смята Григор Димитров, представител на работодателите в Надзорния съвет на Здравната каса. По време на заседанието членовете на Надзорния съвет са обсъждали откъде би могло да се вземат тези средства, за да се платят на болниците, ако съдът отсъди решениeто си в тяхна полза. Иван Кокалов, представител на КНСБ, е предложил да се водят преговори с болниците, спечелили делата и да се преговаря НЗОК да им изплати дължимото разсрочено. Кокалов предлага още между първа и втора съдебна инстанция юристи да консултират НЗОК дали делото трябва да се води до края или Касата да започне да преговаря с лечебното заведение. Българският лекарски съюз (БЛС) настоява надлимитната дейност за отминали години да се плаща не с допълнителни средства, а с икономия на пари, ако има такава, и то пропорционално. Точно преди месец, на 3 май, министърът на здравеопазването Кирил Ананиев заяви, че от 1 юни ще се повишат цените на клиничните пътеки за финансиране на майчиното и детско здравеопазване. Той изтъкна, че повишаването на цените на клиничните пътеки за детско и майчино здравеопазване е приоритет, но ще се увеличат парите и на другите клинични пътеки. БЛС заявиха тогава, че  цените на клиничните пътеки трябва да се повишават по законовия път - през НЗОК. Междувременно Министерството на здравеопазването преведе на МБАЛ \"Христо Ботев\" АД във Враца авансова субсидия по реда на Наредба 3/2019 г. за медицинските дейности извън обхвата на задължителното здравно осигуряване, за които МЗ субсидира лечебни заведения и за критериите и реда за субсидиране на лечебни заведения, съобщиха от ведомството. С предоставените финансови средства болницата ще бъде в състояние да изплати възнагражденията на работещите в лечебното заведение за месец април и аванс за месец май. В Министерството на здравеопазването продължават преговорите с кредиторите на болницата, с цел договаряне на разсрочване на задълженията.", "date": "2019.06.03", "title": "НЗОК ще плати стотици милиони, ако загуби делата с болниците"}
{"url": "https://www.faktor.bg/bg/articles/emanyuel-makron-priemam-rolyata-si-na-loshoto-chenge-za-brekzit", "text": "Френският президент Еманюел Макрон заяви в понеделник, че изцяло е приел ролята си на „лошото ченге“ в преговорите за излизане на Великобритания от Европейския съюз, като е настоял за по-кратка отсрочка на Брекзит, предава AFP, цитирана от \"Фокус\". Макрон настоя за твърда линия срещу Лондон, след като британските законодатели отказаха да подкрепят споразумението за излизане, постигнато от премиера Тереза Мей и Брюксел. „Винаги ме изобразяват като лошия човек в стаята... приемам тази си роля, защото мисля, че е голяма грешка да отлагаме“, каза Макрон на среща на ръководителите на международните банки в Елисейския дворец в Париж. След първото удължаване в края на март лидерите на ЕС дадоха на Великобритания до края на октомври да намери начин да избегне напускането без сделка, което потенциално ще предизвика хаос в търговията. Това беше компромис между Макрон и други, готови да приемат Брекзит без сделка, както и други лидери на ЕС, които бяха готови да дадат на Великобритания още повече време. \"Мисля, че това е окончателният краен срок, защото не искам новата комисия и новата изпълнителна власт да трябва да се справят с този проблем\", обясни Макрон. Той предупреди, че възобновяването на преговорите за сделка за Брекзит е невъзможно, но също така заяви, че не вижда как Великобритания ще одобри сделката \"без нови общи избори или референдум за договореното\". Британската политика беше хвърлена в хаос около излизането от ЕС, след като дузина политици се кандидатираха да наследят премиера Тереза Мей, която обяви оставката си миналия месец заради нежеланието на мнозина в нейната партия тя да води „Торите“. Въпреки това Макрон предположи, че лидерите на ЕС биха желали да дадат повече време в случай на обещание за нов референдум за Брелзот или ако има желание да се договори \"нещо съвсем ново\". „До последния момент, единственият, който е в състояние да спре Брекзит, е правителството на Великобритания“, заяви той.", "date": "2019.06.03", "title": "Еманюел Макрон: Приемам ролята си на лошото ченге за Брекзит"}
{"url": "https://www.faktor.bg/bg/articles/obshtestvo/zakon-i-red/sadyat-chetirima-balgari-v-rumaniya-nanesli-shteti-za-45-mln-lv", "text": "Четирима български граждани и един румънец са изпратени на съд от Националната дирекция за борба с корупцията (НДБК) по дело, чиито щети се изчисляват на 45 милиона евро, съобщават румънският информационен сайт Зиаре и агенция Аджерпрес. Петимата са обвинени, че са сключили договори с Разплащателната агенция APIA (към министерството на земеделието) за доставка на бяло брашно и слънчогледово олио в рамките на програма за раздаване на храни на хора в затруднено положение, но са доставили за нуждаещите се само 30 процента от количеството, предава БТА. Прокурорите от НДБК съобщиха днес в прессъобщение, че са изпратили на съд Иван Танев (задочно) и Мила Георгиева, които са контролирали българска фирма, по обвинение в подстрекаване към използване или недобросъвестно представяне на фалшиви, неточни и непълни документи. На съд са изпратени и адвокат Снежинка Стойкова и Стефка Стоева, която е представяла българската фирма на територията на Румъния, по обвинения в използване или недобросъвестно представяне на фалшиви, неточни или непълни документи. Румънският гражданин, който ще бъде съден по делото, се казва Сорин Адриан Гъздак и е управител на румънска фирма. Агенция Аджерпрес допълва, че той е зет на бившия сенатор Чезар Мъгуряну. Гъздак е обвинен в съучастие.  В контекста на прилагането на Годишния план за раздаване на храни на хора в затруднено положение през 2012 г. прокурорите от НДБК са установили, че агенция APIA е сключила с българска фирма два договора за закупуване на бяло брашно и слънчогледово олио. Договорите са били сключени след процедура по възлагане на обществена поръчка с внасяне на оферти онлайн в електронно приложение. Българската фирма се ангажирала да достави 36 250 тона бяло брашно в пакети от по един килограм и 17 170 070 литра олио в еднолитрови бутилки. Според румънските прокурори подсъдимите Иван Танев и Мила Георгиева са принудили Снежинка Стойкова, която е представлявала фирмата в отношенията с румънските власти, да внесе редица фалшиви документи, благодарение на които фирмата е спечелила двата договора. Част от документите са били подписани и от подсъдимата Стефка Стоева. В своите действия българските граждани, подсъдими по делото, са били подпомогнати от румънския гражданин Сорин Адриан Гъздак, който е изготвил оферта към българската фирма, в която е твърдял, без това да отговаря на истината, че чрез неговата фирма може да достави 37 000 тона брашно на цена от 235 евро на тон. Тази оферта е била внесена от българската фирма в агенция APIA в рамките на обществената поръчка.  Въз основа на двата договора българската фирма е получила от агенция APIA аванс в размер на 18 926 709 евро и общото количество от 63 152 тона ечемик от запасите на ЕС на стойност 6 398 007 евро без ДДС (като заплащане в натура в замяна на брашното, което следвало да достави българската фирма). Въпреки това българската фирма доставила съвсем малки количества брашно (около 30 процента), както и слънчогледово олио (около три процента от общото количество, което следвало да бъде доставено). Агенция APIA се е включила като ищец по делото със сумата от 45 159 037 евро, смятани за нанесени щети по двата договора. Националната дирекция за борба с корупцията отбелязва, че чрез същия обвинителен акт се отделя от случая и продължава разследването по отделно дело, в което обвиненията са за пране на пари, като се има предвид, че сумата, получена от българската фирма (пряко или чрез продажбата на ечемика), са били прехвърлени последователно в няколко банкови сметки извън Румъния с цел прикриване на незаконния им произход и реалните им ползватели.", "date": "2019.06.03", "title": "Съдят четирима българи в Румъния, нанесли щети за 45 млн. евро"}
{"url": "https://www.faktor.bg/bg/articles/proliven-dazhd-potopi-plovdiv-evakuirat-detsa-bremenna-i-invalidi", "text": "Порои и мощни гръмотевични бури на много места в страната в неделя през нощта. Пороен дъжд наводни Пловдив. За по-малко от час снощи улици и булеварди се превърнаха в реки. Десетки автомобили закъсаха. Стотици домакинства останаха без ток заради аварии. Наводнени са къщи, мазета на жилищни и обществени сгради и 4 болници. Спасителни екипи на Пожарната са евакуирали 120 бедстващи деца от дома на културата \"Борис Христов\". Отводнена е сградата на областната администрация в града. 30 души - сред тях малки деца и 4 бременни жени - и са изведени от бедстващи автомобили. Оказана е помощ на четирима самотно-живеещи инвалиди в наводнени жилищни сгради. Евакуирани бяха два мола. Водата нахлула в търговските центрове през централните входове. Магазините затвориха спешно, а хората бяха изведени. Тревожна е и ситуацията в Старозагорско. Снощи там също имаше проливни дъждове. В село Средногорово река излезе от коритото си и заля къщи. Наводниха се изби и приземни етажи. Реколтата на много стопани беше потопена. Във връзка с пороите и очакваните нови валежи от земеделското министерство съобщиха, че отводнителните помпени станции на територията на цялата страна работят денонощно и се наблюдават от служители на \"Напоителни системи\". Извършва се денонощен обход и наблюдение на язовири, реки и диги. Има готовност да се използва тежка техника, за да не се допуснат бедствени ситуации", "date": "2019.06.03", "title": "Проливен дъжд потопи Пловдив, евакуират деца, бременна и инвалиди (Видео)"}
{"url": "https://www.faktor.bg/bg/articles/klimatolog-preduprezhdava-za-oshte-navodneniya-zaradi-ochakvanite-poroi-do-petak", "text": "Още преди седмица предупредихме, че настъпва един грозен период от петък до петък и наистина това време ще продължи до четвъртък включително. Това каза климатологът проф. Георги Рачев в ефира на Нова Тв. Няма студени и топли фронтове. Над България е сравнително ниско атмосферното налягане със студ във височина, което дава възможност на купесто-дъждовните облаци. Те бяха брутални вчера между Пловдив, Пазарджик и Стара Загора, където нанесоха големи щети. Пострадаха много и Ботевград, и Велико Търново. В Пловдив валежите достигнаха над 100 л/кв.м, т.е. в продължение на 6-7 часа се изваля месечната норма за областта, обясни той. До четвъртък е напълно възможно отново да има наводнения, каза още проф. Рачев. Климатологът обясни, че е възможно да се вдигнат нивата на реките в цяла Тракия. Това е голямата опасност, защото в Тракия от петък до днес сутринта на много места валежите са сумарно над 200 л/кв.м. Това са за два дни три пъти месечната норма за валежи. Всичко това се отводнява в Марица. Службите, които са отговорни, е хубаво да го правят денонощно, за да не се окажат хората неподготвени. Отново ще бъдат съсредоточени валежите - за малко време, големи количества, каза още проф. Рачев. От четвъртък се очаква успокояване на времето. От петък до неделя ще бъде по-топло и спокойно, а следващата седмица се очаква топло и слънчево време в сутрешните часове, а следобед - дъжд.", "date": "2019.06.03", "title": "Климатолог предупреждава за още наводнения заради очакваните порои до петък"}
{"url": "https://www.faktor.bg/bg/articles/petak-13/parite-na-putin-230-mlrd-evro-izprani-samo-prez-danske-bank", "text": "През февруари 2019 година в Конгреса на САЩ беше внесен законопроект, задължаващ американското разузнаване да събира информация за финансовите активи на  Владимир Путин и неговото обкръжение. Неговите автори, членове на Камарата на представителите Вал Демингc и Елис Стефаник напомнят, че руското правителство   и за да подкопава западните демокрации. \"Най-добрият начин да се извърши настъпление срещу властта на Путин и неговите приближени е да открием незаконните и засекретени финансови потоци, които финансират операциите им\", заяви Демингc. Съгласно законопроекта, американското разузнаване трябва да проследи източниците на обогатяването на Путин лично и на неговото обкръжение и да изясни, кой от руските олигарси подпомага \"корупционните практики на Владимир Путин\". Законопроектът беше приет от Камарата на представителите и сега е внесен за разглеждане в Сената. Проектът \"Полиграф\", който през март 2019 година събра всичко, което е известно за състоянието на Путин, напомня, че според официалната му декларация, президентът на Русия заработва годишно 112 хиляди долара, а в 13-те му банкови сметки през 2018 година е имало 241 хиляди долара. В същото време, на китката на неговия прес-секретар Дмитрий Песков, който определи като \"русофобия\" опитите да бъдат разкрити източниците на доходите на неговия шеф, беше заснет часовник за 600 хиляди долара.  Вероятно, произходът на колосалните богатства на руските чиновници ще стане донякъде известен благодарение на разплитането на подозрителните транзакции в Danske Bank, наречени \"най-мащабното пране на пари в историята\". Обвиненията са свързани с преминали през естонското отделение на банката между 2007 и 2015 година. Искът в прокуратурата на Естония с молба да провери транзакциите свързани с Danske Bank, е подаден от собственика на фонда Hermitage Capital Уилям Браудър.  Прокуратурата на Дания обвини в пране на пари 10 бивши ръководители на банката. Техният колега Хауърд Уилкинсън, който разобличи схемата за прането на пари, на 19 май в интервю за CBS разказа, че най-големият бизнес на неговия филиал е било обръщането на руските рубли със съмнителен произход в долари. Клиенти на банката ежедневно продавали рубли и получавали срещу тях американска валута, а банката не е проверявала произхода на тези пари. По думите на Уилкинсън, през естонския филиал на банката всеки ден са преминавали до 20 милиона долара.  \"Хората, които управляваха компанията бяха свързани с няколко банки, които фалираха в Русия\", разказва той.  Уилкинсън започва да проучва клиентите на банката – такива като Lantana и още 64 фирми, регистрирани на един и същ адрес в Лондон.  По думите на Уилкинсън, в тази схема за пране на пари участва братовчедът на руския президент - Игор Путин. Телевизия CBS отбелязва, че е невъзможно да бъде установен произходът на 230 милиарда долара мръсни пари, а Уилкинсън предполага, че в операцията е замесена Федералната служба за сигурност (бившето КГБ). През 2007 година Станислав Белковски оцени богатствота на президента на Русия на 40 милиарда долара. Според неговата оценка, Путин тайно е контролирал 37% от акциите на \"Сургутнефтегаз\", 4,5% – \"Газпром\" и най-малко 75% от компанията на Генадий Тимченко Gunvor.  Разследване на ЦРУ, на което се позовава New York Times, потвърждава този извод. През 2012 година Белковски предположи, че богатството на Путин е нараснало до 70 милиарда долара. През същата година Борис Немцов и Леонид Мартинюк публикуваха доклада \"Животът на един роб на галера\" (визира се репликата на Путин, че \"се бъхти като роб на галера\"), в който се твърди, че Путин владее 20 двореца и вили, 43 самолета, различни яхти (включително подарената му от Роман Абрамович на стойност 35 милиона долара) и скъпа колекция ръчни часовници.  През 2017 година Уилям Браудър заяви пред американския Сенат, че смята Владимир Путин за най-богатия човек в света. Той оцени състоянието на Путин на 200 милиарда долара. Пред Радио \"Свобода\" Станислав Белковски подчерта, че предишните му изявления са били експертна оценка, за които не разполага с твърди документални доказателства. \"Сега богатството му вече е достигнало, предполагам – 120 милиарда. Дали той  е най-богатият в света? Не съм сигурен. Мисля, че босовете на наркокартелите и африканските диктатори, които са на власт по 30 и повече години, може да са по-богати от него\". Гари Каспаров казва, че богатството на Путин е \"хитроумно скрито и да се добереш до него е крайно сложно\". Бизнесменът Максим Фрейдзон, който разобличи съюза на руските чиновници – на първо място Владимир Путин – и престъпните групировки, смята, че трябва да се надникне в 90-те години, когато започва да се създава богатството на Путин. В началото на 90-те Фрейдзон се запознава с процъфтяващия в Петербург   от градската администрация. Съвсем не последна роля в този съюз играе Владимир Путин, председател на Комитета по международни връзки на кметството. Именно в тези години приятелите на Путин започват да трупат капиталите си. Практически всички персонажи от неговото тогавашно обкръжение сега играят изключително важни роли в политиката и бизнеса.  Пред Радио \"Свобода\" Максим Фрейдзон разказа как \"услужливият корумпиран комитетчик\" Владимир Путин срещу пари деактува общинска собственост в полза на бизнесмени и изисква дял от печеливши проекти.  \"Престъпниците получаваха от Путин \"чадър\" и всякакво съдействие, включително разрешения, лицензи и т.н. и, естествено, градските власти оказваха помощ в случай на арест на някой от престъпниците\". Фрейдзон казва, че е давал два пъти подкупи на Владимир Путин: по думите му, бъдещият президент получил от него тогава 20 хиляди долара. Максим Фрейдзон разказва за това, как Путин дава на \"героите\" на бандитския Петербург пристанището в Ломоносово, за което той отговарял в кметството. Пристанището било част от военно-морска база, в която нямало митница и какъвто и да било контрол. Потекъл поток контрабандни стоки, включително и тежки наркотици. Колумбийският кокаинов картел Кали намерил излаз на руския пазар. Започнало се с малки партиди, които се доставяли в опаковки със замразени скариди, а по-късно се замислили за закупуването на съветски подводници, които можело да бъдат вписани като \"съдове за океанографски изследвания\". Това били първите крачки, но по-късно, с идването на Путин на власт \"трафикът на кокаина беше напълно одържавен\", твърди Максим Фрейдзон, коментирайки кокаиновия скандал в руското посолство в Аржентина. Удобен начин за изпирането на големи обеми криминални пари е износът на нефт. През 90-те Максим Фрейдзон и неговият бизнес партньор Дмитрий Скигин са в нефтения бизнес в Русия и пред очите им се осъществяват операции, благодарение на които се раждат богатствата, както на петербургските бандити, така и на съюзниците им - чиновниците от кметството. След като заговори на тези теми Максим Фрейдзон започнал да получава заплахи, но има намерение и занапред да разказва за престъпните схеми, носещи печалби на сегашните управници на Русия. Сега той помага на журналистите от Buzzfeed в работата им по разследоване за руската корупция.  В интервю за Радио \"Свобода\" той напомня, че трябва да бъдат проучени схемите, чрез които в Петербурге през 90-те са изпирани кокаиновите пари: оттогава нещата принципно не са се променили. Тогава също е можело да се внесат в банката пари кеш, за тези пари да се купи валута и да бъде изпратена в някоя митична офшорка. \"Мащабите на прането на пари в Danske Bank поразяват въображението. И със сигурност това не е бил единственият канал. Там може да е имало и ирански пари или пари на други приятелски режими на Путин, но на първо място трябва да се обърне внимание на парите на наркомафията. Говори се, че от прането на колумбийски пари може да се спечели до 30% от сделката. Мисля, че сървиса по тяхното \"изпиране\", организиран пред 90-те съществува и до днес и успешно се разширява, ако имаме предвид, че хората са същите, а и самият Путин си е същият. Дайте да се върнем малко назад в историята, сега това са общоизвестни неща, но са показателни, тъй като малко неща са се променили в начина, по който действат тези хора. През 90-те се създаде такава странна ситуация - държавата и банките нямаха валута, а \"трудещите се\" разполагаха с много налични долари, дори в някакъв момент доларът стана официално разплащателно средство на територията на Русия наравно с рублата. В магазините се плащаше с долари. По този начин, всякакви доставени в страната долари се превръщаха в легално платежно средство просто поради факта, че се намираха на територията на Русия. Въпрос – откъде се взеха толкова долари кеш за нуждите на населението? Доларите са \"вносна стока\", произвеждат се в САЩ и подлежат на отчет и контрол. В целия свят  Тя е заинтересована да легализира доходите си. В Петербург, не без помощта на Путин, отначало бяха създадени добри, работни отношения с колумбийската наркомафия чрез пристанището в Ломоносово. В схемата са били задействани Виктор Иванов от ФСБ и Николай Аулов от РУБОП, Кумарин от колектива \"авторитетни бизнесмени\" и Путин, осигуряващ прикритие и всякакво съдействие от страна на градските власти. Като цяло - хармония и взаимно разбирателство. Отначало този синхронизиран екип се занимавал с транзит на кокаин през Ломоносовското пристанище, а по-късно се прехвърля към пласиране на продукта на вътрешния пазар и обслужване на парите на колумбийските партньори. Обслужването на колумбийските пари, освен печалба непосредствено за прането, давало възможност и за безлихвено кредитиране в практически неограничени обеми. Както веднъж се похвали Дима Скигин: \"С парите няма проблеми, калкото ми потрябват, толкова и ще взема\". Операционните схеми били прости и общоизвестни. Например, вкарването на кеш. Имах познат, който в онези време всяка седмица летеше в Европа, за да взема пари. Той имаше специално палто, в което влизаха 300 хиляди американски долара (30 пачки по 10 000). Имаше и стандартни схеми за превеждане на пари в чужбина с конвертирането им в кеш или по сметка. За тези услуги бяха нужни обеми кеш или \"сиви банкови пари\" на Запад. Колумбийските партньори предоставяха и двете. Получените по този начин рубли или долари трябваше да се изнасят в чужбина в \"изпран\" вид. За това беше напълно подходящ експорта на нефтопродукти, който се контролираше от същия този \"колектив\", участие в проекти по реконструкция на недвижимост и т.н. Възможностите за легализация на каквито и да било обеми пари при наличието на приятелска западна банка, както виждаме, например, с Danske Bank, са практически безгранични. През 1991 година добрият познат на Владимир Путин Матиас Варниг открива в Петербург филиал на Dresdner Bank. Приятелството между Варниг и Путин е добре известно. Говори се, че те са се запознали още в Германия, съветският и германският шпионин се сприятелили. Путин помогнал на Варниг да открие филиал на Dresdner Bank и му осигурил солидни и проверени клиенти. Варниг и Dresdner Bank пък по приятелски помагали на Путин. Например, когато през 1993 година жената на Путин Людмила попаднала в катастрофа, тя била оперирана в Германия, а операцията платена от Dresdner Bank. Банката плаща и обучението на дъщерите на Путин в хамбургско училище, а на баща им – пътуванията за преговори с местни предприемачи. Грахъм Смит е имал добри работни отношения с Варниг и освен другите неща е помагал на клиентите на банката да откриват компании и сметки в Лихтенщайн и други офшорни зони. По късно той управлява някои от тези компании като директор. По това време като инспектор в Управлението по международни операции работи Андрей Круглов, новоизпеченият заместник министър на финансите на Русия.  Друг \"приятелски колектив\" била Инкомбанк, свързана със Семьон Могилевич.  На колумбийското направление всичко било грамотно организирано. Вкарването на стоката през Ломоносово, а по-късно и чрез компанията JFC на Шабтай Калманович. Доставката на пари кеш, завъртането им чрез обменни бюра и борсата. Предоставянето на \"сиви услуги\" по превода на пари зад граница с получаването на налични на ръка или безналични по сметка. Изнасянето на вече легализираните в Русия средства чрез експорт на нефтопродукти, участие в проекти в недвижимост, с последваща продажба на западни клиенти, инвестиране в завземането на големи обекти с последваща продажба на Запада, например, морското пристанище, приватизирано чрез компанията ОБИП и продадено след това чрез лихтенщайнската компания Nasdor и т.н. И, разбира се, приятелските банкови операции, за обемите на които можем да съдим по историята с Danske bank. Мисля, че Путин и съдружниците му добре са се обогатили чрез прането на пари през 90-те,  с идването си на власт те издигат тази \"услуга\" на държавно ниво. Отчитайки съвременния интерес към капиталите на Путин, заявен от американския Конгрес, може да се каже, че част от тях са просто изпиране на колумбийските кокаинови пари чрез разнообразни проекти и банкови схеми.  Изглежда, че на Запад все пак стигнаха до разбирането, че всички компании, които сега са успешни в Русия са издънки на путинския режим и кагебистите и затова трябва да стоят по-далече, за да не попаднат в някоя мръсна история\", съветва Максим Фрейдзон.", "date": "2019.06.03", "title": "Парите на Путин: 230 млрд. евро изпрани само през Danske Bank"}
{"url": "https://www.faktor.bg/bg/articles/obshtestvo/zakon-i-red/mvr-politsaite-sa-opitali-da-zadarzhat-zaykov-zhiv", "text": "\"Колегите направиха всичко възможно Стоян Зайков да бъде задържан жив\", заяви комисар Димитър Кошов пред бТВ.  Той коментира акцията по залавянето на заподозрения за двойно убийство в Костенец Стоян Зайков, който се самоуби след престрелка с полицията в района на Долна Баня. До развръзката се стигна след 20 дни издирване на беглеца. \"При слизането на колегите от служебния им автомобил, той произвежда изстрел към тях, след което те стрелят във въздуха и го предупреждават да се предаде. В последствие разбрахме, че е произведен още един изстрел и при прочистване на територията от екипите беше установено, че Зайков е мъртъв, а до него беше намерено ловно оръжие\", разказа комисар Кошов. Оказва се, че оръжието на заподозрения било самоделно модифицирано - със срязана цев в областта на ложата и премахнат приклад, което правело оръжието компактно и с намален размер. Комисарят обясни, че Зайков се е застрелял в горната част на гърдите. \"Цялата ситуация се е развила в рамките на 5 минути. Колегите, които са  го засекли са имали право да използват огнестрелно оръжие, но не са го направили\", допълва той. \"Стоян Зайков бил човек с изключително високо его\", твърди зам.-началникът на \"Криминална полиция\".  Близките му съдействали на полицията при издирването и са посочили, че той няма да се предаде - така е правил от малък, когато е бил издирван при различни случаи. Комисар Кошов потвърди и че полицията е била близо до издирвания един-два пъти. Той обясни, че територията е сложна и разследващите трябвало да го насочи към място, на което да е по-лесно да бъде заловен. \"Придвижвал се е рано сутрин, или вечер на здрачаване - по дерете и корита на реки\", разказва Кошов. Комисарят е категоричен, че не е имало забавяне от страна на полицаите. Той още веднъж потвърди, че Стоян Зайков е действал сам, не е имал човек, който да му помага и не е имал контакт с близки хора.", "date": "2019.06.03", "title": "МВР:  Полицаите са опитали да задържат Зайков жив"}
{"url": "https://www.faktor.bg/bg/articles/obshtestvo/emigranti/balgari-v-kyon-izlyazoha-v-zashtita-na-osadenite-politsai-po-deloto-chorata", "text": "Десетки българи, живеещи в Германия излязоха на протест в неделя в защита на петимата полицаи, осъдени по делото \"Чората\". Протестът бе организиран в социалните мрежи и бе в Кьолн, защото там от 7 г. живее семейството на единия осъден - Янко Граховски. На 19 април Мирослав Писов, Иво Иванов, Борис Механджийски, Георги Калинков и Янко Граховски получиха окончателни присъди от ВКС по 7 г. затвор за смъртта на Ангел Димитров-Чората, починал при задържане на 10 ноември 2005 г. Петимата се предадоха доброволно и влязоха в затвора в Бобов дол. В тяхна защита протестираха и стотици благоевградчани, дни след като полицаите влязоха в затвора.  В петък главният прокурор Сотир Цацаров внесе искане до ВКС за ново разглеждане на делото от нов състав на съда, както и освобождаването им от затвора. На протеста в Кьолн бяха издигнати плакати \"Полицаите не са убийци\". До хората се спирали и немски полицаи, които разпитвали за подробности по делото. Те останали много учудени, че техни български колеги са осъдени за изпълнение на служебните си задължения.", "date": "2019.06.03", "title": "Българи в Кьолн излязоха в защита на осъдените полицаи по делото \"Чората\""}
{"url": "https://www.faktor.bg/bg/articles/obshtestvo/zakon-i-red/devetima-ot-obvinenite-za-reket-i-narkotitsi-v-montana-ostavat-v-aresta", "text": "Деветима от обвинените за рекет и наркотици в Монтана остават в ареста, един от групата е под домашен арест заради влошено здраве. На 1 юни Специализираният наказателен съд задържа под стража девет от десетимата обвинени за участие в организирана престъпна група за рекет и разпространение на наркотици в Монтана и региона. Постоянен арест съдът определи и за ръководителя Мартин Антов. По предложение на Специализираната прокуратура един от обвинените е с мярка за неотклонение „Домашен арест“ заради влошено здраве. Участниците в групата бяха задържани в Монтана и София на 30 май 2019 г. при операция на специализираната прокуратура, ГДБОП и ГДНП, със съдействието на служители от Дирекция „Жандармерия“. Претърсени бяха десетки адреси и автомобили. При извършените действия по разследването на три адреса бяха намерени и иззети различни по количество и вид наркотици и над 20 000 лева. В къщата на ръководителя Мартин Антов бяха открити мачете и брадва, а в колата му – метална палка. Определението на Специализирания наказателен съд не е окончателно и може да бъде обжалвано пред Апелативния специализиран наказателен съд.", "date": "2019.06.03", "title": "Деветима от обвинените за рекет и наркотици в Монтана остават в ареста"}
{"url": "https://www.faktor.bg/bg/articles/obshtestvo/zakon-i-red/efektivni-prisadi-za-mladezhi-opitali-da-ubiyat-i-ograbyat-taksimetrov-shofyor", "text": "Разширен състав на Окръжния съд в Ямбол постанови 16 и шест години лишаване от свобода за двама младежи, опитали се да убият и ограбят таксиметров шофьор, съобщиха от съда. При извършването на престъплението Симеон Димитров е бил пълнолетен - на 18 години, а Костадин Стоянов - на 14 години. Двамата са били възпитаници на спортното училище в Ямбол. В края на 2017 г. те извикали такси от близко до града село. Докато водачът прибирал чантите им в багажника, двамата стреляли в гърба му - Симеон с газов пистолет, а Костадин - с пневматична пушка, преработена в огнестрелно оръжие. Таксиметровият шофьор успял да избяга с автомобила, въпреки че бил тежко ранен. Присъдата може да бъде обжалвана в 14-дневен срок пред Бургаския апелативен съд.", "date": "2019.06.03", "title": "Ефективни присъди за младежи, опитали да убият и ограбят таксиметров шофьор"}
{"url": "https://www.faktor.bg/bg/articles/obshtestvo/ulitsata/razgradchanin-naraga-pernichanin-sled-byasna-piyanska-svada-s-mnogo-alkohol", "text": "На 02 юни, 10 минути след полунощ бил подаден сигнал за намушкан в корема мъж в брезнишкото с. Слаковци. Служители на РУ – Брезник реагирали незабавно и на място задържали 41-годишен мъж от исперихско село, обл. Разград. Гастрольора и други жители на разградско се занимавали с отглеждане на животни в района. Органите на реда установили, че между задържания и 36-годишен мъж с постоянен адрес Перник, който също работел във въпросната ферма възникнал скандал и побой. Преди това двамата с техни компании празнували и били употребили алкохол. При свадата по-младия бил намушкан с нож в областта на корема от опонента си. Оказана му е първа медицинска помощ в пернишката болница след което бил преведен в столично лечебно заведение с опасност за живота. Причините за случилото се са в процес на установяване. Образувано е досъдебно производство и работата продължава.", "date": "2019.06.03", "title": "Разградчанин наръга перничанин след нощен запой с много алкохол"}
{"url": "https://www.faktor.bg/bg/articles/kzk-sprya-i-globi-ruskite-taksita-maksim", "text": "Комисията за защита на конкуренцията (КЗК) нареди спиране на дейността на компанията за споделени пътувания \"Такси Максим\" и глоби дружеството. Фирмата е руският еквивалент на американската Uber, която също беше блокирана в България през 2015 г., след едва година в страната. Спирането на \"Такси Максим\" идва след пет години работа тук, според сайта на компанията. КЗК наложи и глоба на \"Такси Максим\" от 3520 лв., или 8% от приходите на фирмата за 2018 г. Оборотът за миналата година - 44 хил. лв., обаче изглежда нереалистично нисък и разкрива един от проблемите, за които става дума и в решението на КЗК – липсата на отчетност от дружеството и сред шофьорите, които превозват пътници чрез приложението, без да имат таксиметрови апарати.  Въпреки че се брандира като \"Такси Максим\", компанията твърди пред КЗК, че не е таксиметрова компания. Фирмата разчита на модела на споделени пътувания, където клиентите могат да си поръчат кола през мобилно приложение. Пред КЗК дружеството е заявило, че \"не извършва транспортни или таксиметрови услуги чрез приложението си в София, както и свързване на превозвачи и клиенти през мобилни приложения, което да е в противоречие с добросъвестната търговска практика\". Моделът е почти идентичен с този на Uber, като според сайта на компанията всеки може да превозва пътници, когато поиска, със собствената си кола. КЗК започна проверка на \"Такси Максим\" в началото на март тази година, но тогава информацията беше оскъдна. Сега в решението си комисията се позовава на сигнали от общо 13 лица, агенции, сдружения и компании, сред които Изпълнителна агенция \"Автомобилна администрация\", \"Национален таксиметров синдикат\", \"Съюз такси\", \"ТаксиМи\", \"Таксистарс\" и други, като и тук може да се открие паралел със случая на Uber, която беше спряна именно след натиск от страна на таксиметровото лоби. В решението си КЗК посочва, че \"услугата, предлагана от мобилно приложение, представлява превоз на пътници срещу заплащане с леки автомобили. Автомобилите са без отличителни знаци и без електронен таксиметров апарат с фискална памет, какъвто се изисква съгласно нормативната уредба за превоз на пътници\". Пред \"Капитал\" руската компания, която е основана през 2003 г., но работи в България от 2014 г., коментира, че ще проучи решението на КЗК и при наличие на разногласия ще обжалва в съда. \"Планираме служба \"Максим\" да продължи работата си в страната\", коментират от дружеството. Подобно на Uber, от \"Максим\" смятат, че България не се променя заедно с останалия свят по отношение на тенденциите в таксиметровия бранш и на предлага модернизиране на законодателството. Според фирмата информационните услуги на компанията дават възможност да се приемат поръчки за пътуване както от лицензирани таксиметрови шофьори, така и от частни водачи. \"Това са различни ситуации. Лицензираният таксиметров водач може непрекъснато да получава информация за поръчки и да печели от професионалната си дейност. Частният водач може да предостави еднократна услуга на пътник, за да компенсира пътните си разходи\", казват още от компанията.", "date": "2019.06.03", "title": "КЗК спря и глоби руските фантоми \"Такси Максим\""}
{"url": "https://www.faktor.bg/bg/articles/germaniya-pred-tezhki-trusove-i-dvete-golemi-partii-izlachvat-bezpomoshtnost", "text": "В политическа Германия резултатите от европейските избори предизвикаха истинско земетресение, чийто помитащ ефект се прояви и тези дни. Оставката на Андреа Налес като председателка на ГСДП не е просто някакъв вътрешнопартиен проблем на социалдемократите – тя е нещо много повече, защото символизира в еднаква степен състоянието както на ГСДП, така и на ХДС. Нека не забравяме, че тъкмо тези две големи партии управляват Германия от основаването на ФРГ до днес, макар и в различни коалиционни формации. В момента и двете партии не разполагат с потенциала, който е необходим, за да се носи лидерска отговорност – потенциал и като програма, и като личности. Да започнем от християндемократите. След като Ангела Меркел се оттегли от лидерския пост в ХДС, принудена от лошите резултати на провинциални избори, вътрешнопартийните борби за власт излязоха извън контрол. Новата председателка на ХДС и потенциална наследничка на Ангела Меркел засега прави твърде неубедително впечатление. В предизборната борба за европейския вот Анегрет Крамп-Каренбауер подхвана флирт с дясното крило на ХДС, но това не донесе нищо на партията ѝ. Напротив. Още по-неприятен гаф тя допусна с критиките си по повод политическото видео на един влогър в Ютюб. Крамп-Каренбауер се опита да демонстрира твърдост, настоявайки за по-сериозен контрол в интернет, но призивът ѝ като бумеранг удари в крайна сметка самата нея. И партията ѝ, която в момента изглежда грохнала, изхабена и всичко друго, но не и готова за бъдещето. За социалдемократите ситуацията е още по-сложна. Те вече от шест години са младши партньор в широката коалиция с ХДС/ХСС и през цялото това време не успяха да предложат никаква алтернатива на умелата политика, която водеше канцлерката. ГСДП прокара идеите си за минимална работна заплата и повече помощ при отглеждането на деца, но в крайна сметка дивидентите обра Ангела Меркел. Основният проблем се състои в това, че под ръководството на Меркел ХДС окупира редица либерални позиции и с това много стесни периметъра на ГСДП. А вместо с промени в политиката си, социалдемократите отговарят с вътрешнопартийни борби и с честа смяна на ръководството. Сега от постовете си се отказа и настоящата председателка на ГСДП. Оттук нататък всичко изглежда възможно. В допитванията социалдемократите достигнаха такова дъно, че мнозина вече призовават да се тури край на кошмара, наречен „широка коалиция\". Независимо от цената. Но това е много опасно. Защото какво ще стане, ако още тази година се проведат предсрочни парламентарни избори? Нито социалдемократите, нито ХДС/ХСС в момента разполагат с личности, които могат да бъдат убедителни лидери. Нито една от тези партии не разполага с предизборна платформа, която предлага отговори на парещите въпроси и грижи на гражданите. Опазването на климата е само една от тези грижи, която в момента просто изпъква по-силно от останалите. Разбира се, Германия си остава стабилна демокрация. Тъй че дори да се проведат предсрочни избори, пак не съществува опасността десните популисти и националисти да се доберат до правителствена власт. В тези размирни времена това е добра новина, която Германия излъчва към Европа и света. А ролята на Германия в Европа и в света в момента е важна, така че не бива политиката ѝ да става заложник на фракционни битки и борби за власт. Затова нека и християндемократите, и социалдемократите да не избързват с решенията. В момента ни трябват не спонтанни, а правилни ходове. Важно е Германия да остане стабилна и предвидима за партньорите си в международната политика. Условие за това е днес да се работи по политическия градеж на бъдещето, а не единствено по опазването на властта.", "date": "2019.06.03", "title": "Германия – пред тежки трусове, и двете големи партии излъчват безпомощност"}
{"url": "https://www.faktor.bg/bg/articles/naslednichkata-na-merkel-iskame-da-prodalzhim-mandata-na-pravitelstvoto", "text": "Християндемократическия съюз (ХДС) иска да остане на власт със своите коалиционни партньори от Германската социалдемократическа партия (ГСДП), заяви лидерът на дясноцентристите Анегрет Крамп-Каренбауер, която наследи на този пост канцлера Ангела Меркел, след като Андреа Налес се оттегли от поста председател на ГСДП, предава Reuters. „ХДС иска да продължи да носи отговорност за нашата страна. Искаме да продължим мандата на правителството“, заяви АКК, както е известна сред световните медии. „Германия трябва да може да действа и да е готова за бъдещето и ние се надяваме силно, че социалдемократите ще вземат решение, което ще позволи това да е възможно“, добави политикът.", "date": "2019.06.03", "title": "Наследничката на Меркел: Искаме да продължим мандата на правителството"}
{"url": "https://www.faktor.bg/bg/articles/sauchastnikat-na-kmeta-ralyo-ralev", "text": "Бизнесменът Иван Делевски, задържан за 72 часа, като посредник в подкупа за Ральо Ралев, вече е извън ареста. За да излезе извън решетките той е внесъл гаранция от 60 000 лева. \"Имам договор със Здравко Ангелов, мисля че така се казваше, за търговска дейност, както имам такива договори и с други бизнесмени\", заяви пред \"Марица\" Делевски. \"Гледал съм новините, зная за какво говорите. Някои го наричат подкуп. С този въпросния господин си имах подписан договор за търговска сделка. Става въпрос за внос на конструкции за строителството, имам и други такива сделки, с това се занимавам напоследък, основно в Пловдив. Аз ежедневно се занимавам с това. А кой какво и как е свързал нещата, не мога да знам\", каза още Иван Делевски. Той потвърди, че често пътува и остава за по-дълго в Гърция. Там е майка ми, затова често ходя до Гърция, баща ми почина миналата година, затова се налага по-често да ходя, допълни той. Делевски заяви, че няма да коментира детайли от обвинението срещу него, както и подробности за сегашния му бизнес.", "date": "2019.06.03", "title": "Съучастникът на кмета Ральо Ралев: Парите, които трябваше да получа, не са подкуп, имам договор за тях"}
{"url": "https://www.faktor.bg/bg/articles/radan-kanev-1-9", "text": "„В този европейски парламент не може да има дясно мнозинство. И ЕНП, и консерваторите загубиха доста мандати. Тези, които условно се намират в дясно от консерваторите – „Европа на нациите и свободата”, условно казано, защото икономически са в ляво от социалистите, са една откровена антиевропейска фракция. Щрахе, Салвини, Льо Пен – това са токсични партньори от типа на еврокомунистите от 50-60 години. Това означава, че в ЕП ще има широко мнозинство – дясно-център, ляво-център. То трябва да включва и християндемократите, и либералите, и социалдемократите, по всяка вероятност и Зелените”. Това коментира в предаването „Плюс-минус. Коментарът след новините” Радан Кънев, който беше избран за евродепутат от листата на „Демократична България”. „Със сигурност ще има мнозинство, но дали ще функционира толкова безоблачно – едва ли. Очаквам по всеки важен въпрос да има усилено търсене на компромиси и баланс”, коментира Кънев. Според Кънев се оформя нов политически сблъсък. „Той е между доста заможни и добре живеещи хора от градската средна класа, които започнаха да гласуват за Зелените, от друга страна са непрекъснато обедняващите хора от въглищните региони на Европа. От Лотарингия до Елхово е едно и също. Това не е проблем на Източна Европа. Това е истински конфликт на интереси”, коментира Кънев. По думите му решението би било в сериозното финансиране на въглищните райони. Радан Кънев коментира и предстоящите евроизбори, на които заяви, че ДСБ и \"Да, България\" трябва да подпишат политически документ ще се явят заедно във всички населени места. Той прогнозира и бъдещите планове на Мая Манолов, която се спряга за кандидат за кандидат-кмет на София. Радан Кънев намекна, че омбудсманът има доста по-високи цели. \"Тя има добър рейтинг. Ако иска да си изгърми патроните още сега, ще се кандидатира за столичен градоначалник\", каза още евродепутатът.", "date": "2019.06.03", "title": "Радан Кънев \"разконспирира\" Мая Манолова: Ако иска да си изгърми патроните още сега, ще се кандидатира за столичен кмет"}
{"url": "https://www.faktor.bg/bg/articles/ruski-eksperti-kremal-ima-problem-s-obiknoveniya-intelekt-kakvo-ostava-s-izkustveniya-video", "text": "На съвещание на 30 май руският президент Владимир Путин отново говори за бъдещето: \"Ако някой може да си осигури монопол в областта на изкуствения интелект, последиците са ясни за всички нас - той ще стане властелин на света. И ние, разбира се, трябва да осигурим технологичен суверенитет в сферата на изкуствения интелект \", каза той. Къде е мястото на съвременна Русия на картата на бъдещето? Тази тема обсъждат в ефира на Радио \"Свобода\" професорът от МГИМО Валери Соловей,   историк  и политолог, и икономистът и политолог Владислав Иноземцев, автор на книгата \"Неъвременната държава. Русия в света на 21-ви век\". Дискусията е в предаването на Михаил Соколов \"Лицом к событию\"  . Изглежда, че Кремъл се е примирил с поражението в областта на високите технологии, не поставя сериозно задачата за модернизация,  не иска да наваксва и изпреварва, иска да се скрие от бъдещия свят зад \"китайската стена\", от там идват и абсурдни проекти като \"суверенен  Интернет\", смятат експертите.  \"В същото време Путин го привличат лаврите  на владетел на света, но  в сферата на новите външнополитически проекти. \"Най-точната характеристика даде известният политически експерт Константив Колачов: \"Кремъл има проблем с обикновения интелект, какво да говорим за изкуствения\". Чиста истина. По-точно няма как да го кажеш\", заяви  Валери Соловей. интелект. ..\", каза той.", "date": "2019.06.03", "title": "Руски експерти: Кремъл има проблем с обикновения интелект, какво остава с изкуствения (ВИДЕО)"}
{"url": "https://www.faktor.bg/bg/articles/ruskite-miliarderi-sa-stanali-po-bogati-s-22-7-mlrd-dolara-prez-2019-g", "text": "Общото състояние на най-богатите руснаци за първите пет месеца от 2019 година се е увеличило с 22,729 млрд. долара, предава руската агенция EA Daily като се позовава на данните от рейтинга на Bloomberg Billionaires Index (BBI). На първо място сред руските милиардери в списъка на BBI е съсобственика на „Новатек“ Леонид Михелсон, чието състояние е нараснало с 3,22 млрд. долара от началото на годината – до 22,7 млрд. На второ и трето място са основният акционер в групата НЛМК Владимир Лисин, който е увеличил богатството си с 3,44 млрд долара – до 21,3 и един от основните собственици на „Норникел“ Владимир Потанин, който е увеличил състоянието си с 1,4 млрд долара до 21. Основният собственик на \"Северстал\" Алексей Мордашов е на четвърто място (състоянието му се е увеличило с 1,37 млрд. долара до 18,8 млрд. долара), а съсобственикът на \"Лукойл\" Вагит Алекперов е на пето място с богатство от 17,9 млрд. Долара ( от началото на годината се е увеличило с 1,88 млрд. долара). Генадий Тимченко е на шесто място, притежава дялове в „Новатек“ и „Сибур“ - богатството му се е увеличило с 3.1 млрд. долара до 16.9 млрд. Долара. Седмото място е заето от Алишер Усманов (Металоинвест, Мегафон) с богатство от 16,4 млрд. долара (увеличение от 2,22 млрд. долара). След това в списъка са Роман Абрамович, чието състояние се е увеличило с 849 милиона долара – до 15 милиарда и основният собственик на „Ренова“ Виктор Вакселберг (неговият капитал се е увеличил с 549 милиона долара до 13,7 млрд.). Десетката затваря основният акционер „Еврохим“ и СУЕК Андрей Мелниченко с капитал от 13,4 млрд. долара – увеличение с 940 милиона. Трябва да се отбележи, че индексът BBI се изчислява въз основа на стойността на акциите на компаниите, в които милиардерите притежават акции. За някои компании изчислението се основава на съотношението между капитализацията на дружеството и EBITDA или цената на акцията към печалбата на акция. Като цяло рейтингът на BBI включва 500-те най-богати хора в света, от руснаците в момента той включва 22 души.", "date": "2019.06.03", "title": "Руските милиардери са станали по-богати с $22,7 млрд. през 2019 г."}
{"url": "https://www.faktor.bg/bg/articles/ekspert-dopuskam-skandali-okolo-poseshtenieto-na-donald-tramp-vav-velikobritaniya", "text": "Не се очакват съществени споразумения от посещението на американския президент Доналд Тръмп във Великобритания, каза пред БНР Асен Асенов – доктор по икономика и преподавател във Вашингтон. Той очаква изненади и  допуска скандали.        „Доналд Тръмп е в противоречие с дипломатическия етикет, а Великобритания е една от държавите, където този етикет се уважава изключително много. Два твърде контрастиращи етикета и очаквания за продължаващи изненади в този стил“, отбеляза Асенов в интервю за предаването „Преди всички“.  В тези насоки са и коментарите в САЩ, заяви той и ги посочи - политическите неясноти около Великобритания и в същото време контекста на вътрешната политика в САЩ. „В този контекст той тръгна към Европа, за да търси, за себе си ако щете, една подкрепа, утвърждение“, смята Асен Асенов. Той коментира и икономическите отношения между двете държави: „Трябва да бъдем реалисти в това колко икономическите отношения между Великобритания и САЩ могат да бъдат развити в десетилетията напред. Стоките, които идват от Великобритания, са сравнително скъпи за американския пазар. Така е и с американските стоки, които отиват към Великобритания. Икономическите реалности са такива, че който произвежда най-евтино, бързо и качествено, той ще може да се наложи на световния пазар. Истината е, че Великобритания и САЩ губят темпо в технологичното си обновление, на своята роля и дял в световната икономика. Малко съм скептичен доколко скъсването на отношенията с Европа биха могли да бъдат заменени от едни много по-силни икономически отношения между САЩ и Великобритания“.", "date": "2019.06.03", "title": "Експерт: Допускам скандали около посещението на Доналд Тръмп във Великобритания"}
{"url": "https://www.faktor.bg/bg/articles/mariya-gabriel-ostavam-evrokomisar-lilyana-pavlova-shte-vleze-na-moe-myasto-v-evroparlamenta", "text": "Мария Габриел призна пред БТВ, че няма да остане евродепутат, а ще си остане еврокомисар. Тя уточни, че на нейно място ще влезе следващият в листата - Лиляна Павлова. Габриел посочи, че това ще се случи в следващите 6 месеца.  \"Много ясни  послания ни бяха изпратени от хората  - искаме да се борим за по-високи доходи, да се борим да развиваме и най- малкото населено място\", каза Мария Габриел. По думите й трябва да има постоянен диалог с хората. \"В своя стил нищо не бих променила. Голямата ми сила е връзката с хората\", допълни тя. Според нея премиерът Бойко Борисов реагира принципно и праволинейно. Нямам какво да добавя към това, което беше казано за отстраняването на Цветан Цветанов. На места се усещахе капсулиране на ГЕРБ. Тези избори ясно показа, че има един път - на обединението и сътрудничеството, каза Мария Габриел.", "date": "2019.06.03", "title": "Мария Габриел: Оставам еврокомисар, Лиляна Павлова ще влезе на мое място в Европарламента"}
{"url": "https://www.faktor.bg/bg/articles/tsik-peevski-i-karadaya-se-ottegliha-predi-da-badat-izbrani-za-evrodeputati", "text": "Делян Пеевски и Мустафа Карадайъ подадоха своите молби преди въобще да бъде обявено решението,  с което ние обявяваме избраните кандидати. В тази връзка това е едно оттегляне на съгласието като кандидати, за да може те да бъдат обявени за избрани. Това заяви Александър Андреев, говорител на ЦИК, в предаването \"Лице в лице\" по БТВ. \"Случаят с Мария Габриел е малко по-различен. Тя трябва да се оттегли пред Европейския парламент, след като е излязло решението на ЦИК с имената на евродепутатите, а е  заявила, че остава еврокомисар\", заяви още той. \"Гласовете \"Не подкрепям никого\" не влизат в официалната квота. Това значи, че мандатите са разпределени правилно. Санкцията за негласуване е заличаване от изборните списъци\", допълни Андреев. \"Наличието на \"мъртви души\" не влияе върху разпределянето на мандатите. Това са хора, регистрирани в България и не би трябвало да се водят като такива\", коментира говорителят на ЦИК. \"Въведеното от секционните комисии е в основата на извадените данни за евроизборите\", завърши Александър Андреев. Публикувано във факти.бг: Централната избирателна комисия наруши закона при обявяване на 17-те български евродепутати, като не съобщи имената на Делян Пеевски и Мустафа Карадайъ. Те се водят избрани и като такива могат да подадат оставка само пред парламента в Брюксел. Това се прави, защото Пеевски е в несъвместимост като български и европейски депутат едновремено и трябва да се откаже от нашия парламент до края на мандата му. Това заяви председателят на \"Движение България на гражданите” Димитър Делчев пред бТВ. Централната избирателна комисия наруши закона при обявяване на 17-те български евродепутати, като не съобщи имената на Делян Пеевски и Мустафа Карадайъ. Те се водят избрани и като такива могат да подадат оставка само пред парламента в Брюксел. Това се прави, защото Пеевски е в несъвместимост като български и европейски депутат едновремено и трябва да се откаже от нашия парламент до края на мандата му. Това заяви председателят на \"Движение България на гражданите” заяви по-рано Димитър Делчев пред бТВ.", "date": "2019.06.03", "title": "ЦИК: Пеевски и Карадайъ се оттеглиха преди да бъдат избрани за евродепутати"}
{"url": "https://www.faktor.bg/bg/articles/ivaylo-dichev-mozhem-li-da-reytvame-resheniyata-na-parlamenta", "text": "Какви са властовите отношения в различните видове култури и у нас – това изследва професорът по културна антропология Ивайло Дичев в новата си книга „Културни сцени на политическото”, предаде БГНЕС. Книгата, която бе официално представена в рамките на Пролетния базар на книгата в НДК, анализира още състоянието на публичното пространство в България, както и медийната харизма на популистите. „Опитвам се да покажа как се променя политическото днес, под влияние на няколко процеса. От една страна продължаващото демократизиране на нашите култури, което води до това, че политиците започват да се състезават на един пазар на внимание. Сцената на медиите става все по-атрактивна. Посланията се радикализират и се превръщат в това, което наричаме популизъм. Другият сюжет аз го наричам „капана на демокрацията”. Нашите общества, искайки да мобилизират гражданска енергия, така че гражданите да участват по всякакъв начин, те стигнаха до там, че не могат да се проведат реформи и дори не може да се управлява. Те станаха неуправляеми”, разказва авторът. Как да излезем от това? Според автора тази гражданска енергия трябва да бъде мобилизирана в позитивна посока, така че не просто да протестираме или да изразяваме недоволството си от нещо, но и да можем да участваме в процесите.  „От друга страна дали не можем да обмислим ролята на новите комуникации, с които живеем днес. Всеки от нас прекарва няколко дни в хотел и веднага след това се чувства длъжен да напише мнение, да го рейтва. Имаме ли така възможност в сферата на политиката? Можем ли да рейтваме решенията на парламента? Очевидно имаме нужда от това, но как то да стане, това е големият въпрос днес”, смята проф. Дичев. Внимание в книгата си той обръща и на медиите, които според него никога не са били носител на морален ред в обществото. „Това е било роля на църквата, на науката и т.н. Днес изпаднахме в това странно положение, в което очакваме от медиите да казват окончателните истини, с които да живеем. Не им е това ролята. Те са пазарен играч и се борят за внимание. Това свръхочакване към медиите ми се струва, че е един от проблемите. Фалшиви новини има от 19 век, откогато възниква свободната преса. Състезанието в момента няма граници. Това е нещото, което трябва да преосмислим, както с някакви законодателни инициативи, така и с малко повече образование”, разсъждава професорът. Той е категоричен още, че децата трябва да бъдат обучавани на медийна грамотност още от ранна възраст, за да различават истината от небивалиците, които понякога се тиражират в публичното пространство.", "date": "2019.06.03", "title": "Ивайло Дичев: Можем ли да \"рейтваме\" решенията на парламента?"}
{"url": "https://www.faktor.bg/bg/articles/novini/balgariya/spasiha-trima-premraznali-turisti-na-vrah-botev", "text": "Екипи на планинската спасителна служба от Калофер са свалили трима души от връх Ботев. Това съобщиха от Планинска спасителна служба (ПСС) към Българския червен кръст, предаде \"Фокус\". Хората са били изтощени и премръзнали. Тримата пострадали са български граждани. Екипите са им оказали помощ и са ги прибрали. Към момента състоянието на туристите е добро.", "date": "2019.06.03", "title": "Спасиха трима премръзнали туристи на връх Ботев"}
{"url": "https://www.faktor.bg/bg/articles/novini/svyat/boris-dzhonsan-obeshta-velikobritaniya-da-napusne-es-na-31-vi-oktomvri-ako-stane-premier", "text": "Борис Джонсън, считан за основен претендент в надпреварата за следващ премиер на Великобритания, обеща да изведе страната от Европейския съюз на 31-ви октомври със или без сделка, стартирайки кампанията си за лидер на управляващата Консервативна партия чрез видео послание, предава БНР. Настоящият премиер Тереза Мей трябва да подаде своята оставка в петък (7-и юни), след като тя не успя да осъществи Брекзит навреме, оставяйки след себе си разделена нация и парламент без консенсус относно пътя напред на петата по големина икономика в света. Борис Джонсън, бивш външен министър, който подаде преди време оставка в знак на протест срещу начина на водене на процеса на Брекзит от страна на Тереза Мей, е фаворит на букмейкърите да спечели надпревара за лидер на Консервативната партия и за следващ премиер на Обединеното кралство. \"Ако поема управлението, ние ще излезем от Европейският съюз на 31-ви октомври с или без сделка\", заяви той във видео, публикуван в Туитър, даващо начало на неговата кампания за нов партиен лидер, съобщава Ройтерс. Видеото, което представлява сбор от клипове на Джонсън, в които той разговаря с гласоподавателите, както и негов монолог, изпратен директно до Камерата на представителите, е първият му истински залп в лидерската битка, наброяващата досега 13 претенденти и можеща да отнеме два месеца, преди да бъде определен крайният победител. \"Намалете някои данъци и ще получите повече пари\", заяви той, като същевременно настоя за повече инвестиции в образованието, инфраструктурата и здравеопазването. \"Сега е моментът да обединим нашето общество и да обединим нашата страна. Да изградим инфраструктурата, да инвестираме в образованието, да подобрим околната среда и да подкрепим нашата фантастична здравна система\", каза той. През изминалия уикенд президентът на САЩ Доналд Тръмп, който пристигна тази сутрин на държавна визита в Обединеното кралство, заяви пред британска медия, че Борис Джонсън \"би свършил много добра работа\" както премиер-министър.", "date": "2019.06.03", "title": "Борис Джонсън обеща Великобритания да напусне ЕС на 31-ви октомври, ако стане премиер"}
{"url": "https://www.faktor.bg/bg/articles/novini/balgariya/zatvoriha-patya-gorna-oryahovitsa-parvomaytsi-zaradi-pridoshlite-vodi-na-yantra", "text": "Временно е затворен за движение участъкът на пътя Горна Оряховица – Първомайци, съобщи АПИ. Екипи на Пътната агенция и община Горна Оряховица разчистват дървета и тонове и под моста на пътя. Специализирана техника разчиства отворите на съоръжението, тъй като те са затлачени от дървета и клони, някои от които с диаметър повече от 30-40 см и дължина над 7-8 м. Очаква се работата да приключи в следобедните часове. Дотогава движението се осъществява по обходен маршрут: път III-514 Горна Оряховица – Арбанаси – Велико Търново – път I-5 Велико Търново – Самоводене – Поликраище – път II-53 Поликраище – Първомайци.", "date": "2019.06.03", "title": "Затвориха пътя Горна Оряховица – Първомайци заради придошлите води на Янтра"}
{"url": "https://www.faktor.bg/bg/articles/novini/balgariya/evrodeputati-li-sa-radan-kanev-karadaya-i-peevski", "text": "„Не мога да кажа дали е законно, или е незаконно решението на ЦИК да не обяви г-н Карадайъ и господин Пеевски като избрани евродепутати, защото изборът на един евродепутат е свързан не само с резултата от избора, но и с встъпването в длъжност и така нататък. ЦИК явно са приели, че тези кандидати могат да оттеглят кандидатурите си във всеки момент от този процес. Независимо законно или не е решението, очевидно за всички е, че е неморално от страна на една партия да извади в челните места на листата си двама, трима или колкото искате кандидати, които да служат като примамка за гласоподавателите, така се подменя волята им. Всяка партия, по думите на премиера „ще може да върже едни магарета“ и да ги изпрати в българския или в  европейския парламент. Не може по този начин да се привличат гласове, с изваждането на лица, които избирателите биха подкрепили и подмяната им впоследствие с други, за които не е ясно дали биха подкрепили“, каза за БНР правозащитникът Здравка Калайджиева, съдия в ЕСПЧ в периода 2008-2015 година, в коментар за обявените от ЦИК резултати от изборния вот и отказа на  Делян Пеевски и Мустафа Карадайъ да бъдат евродепутати, след като бяха избрани. \"В случая с мандата на Радан Кънев за депутат в ЕП говорим за празнота в закона, тъй като не казва как трябва да се тълкува изразената воля в бюлетините с „Не подкрепям никого\". Този вот съвпада с волята на онези, които не са отишли до урните…. По принцип, би трябвало да се тълкува законът според действителната воля на избор – предпочитания за конкретна партия или кандидат. В този смисъл, аз мисля, че решението на ЦИК, което беше обявено на достатъчно ранен етап от изборите, да подходи по този начин, съответства на смисъла на закона\".  Според Калайджиева съществува сериозен проблем с изборното законодателство, защото „независимо от това до каква степен са опорочени изборите в даден район, решението, с което се анулират тези избори, не води до никакви действия, които да поправят допуснатите недостатъци, например чрез нови избори за определения район“.  Именно провеждането на нови избори в тези региони е сред указанията на Венецианската комисия\", допълни тя. И припомни, че през 2009 година близо 18 000 гласа от Турция не са били отчетени заради обявяването на изборите за невалидни в няколко секции в Турция. Грешките обаче били технически и допуснати от комисиите, а не от избирателите.", "date": "2019.06.03", "title": "Евродепутати ли са Радан Кънев, Карадайъ и Пеевски"}
{"url": "https://www.faktor.bg/bg/articles/ivan-sotirov-zagubata-na-bsp-beshe-shamar-za-radev-dobrata-novina-na-evrovota-e-che-proruskoto-govorene-beshe-srinato", "text": "„В разговорите преди, по време и сега, след изборите, има един драматизъм и преекспониране на резултатите, което не съответства на реалностите. На този вот не се случи нищо изненадващо. При много ниска избирателна активност партиите получиха пропорционално резултатите, които имаха и преди това“. Това заяви в предаването „Свободна зона“ по ТВ Европа бившият депутат от СДС Иван Сотиров.  „Като погледнем движението на твърдите ядра, беше съвсем логично ГЕРБ да има повече гласове от БСП. При анкетирането преди изборите много от социолозите се подведоха и дори мисля, че в случая нямаше дори и манипулация. Според мен голяма част от привържениците на БСП са гласували наказателно, но това не се декларира при социологическите анкети. Ниската избирателна активност е много сериозен знак за целия политически елит, за всички партии, защото на практика 10% от хората, които са гласували на предишния евровот, сега отказват да участва. Това беше шамар и за президента, който се опитва да се „вади“ от политическото статукво, но той на практика е продукт на най-ретроградната му част – на БСП и ДПС. Румен Радев не може да се прави на някакъв външен наблюдател и да казва „аз съм външен коректив“. Още повече, че той не е способен да поставя сериозните теми. Когато казва, че се бори с корупцията, той би поставил въпроса с аферите на ДПС, придобиването на ТЕЦ „Варна“, за това, че Ахмед Доган, лежейки си в Сараите всякла година получава по 10 млн. лв. от студения резерв. Корнелия  и затова сега разиграва този цирк с хвърлената оставка. Това е крайно непочтено. Като се хвърли оставка, си тръгваш от поста. Така се носи политическа отговорност, а не след това да се явиш пак на вътрешни избори и да впрегнеш целия апарат, за да те преизберат. Добрата новина на тези избори е, че радикалните проруски и антиевропейски партии пропаднаха. Самото проруско говорене тотално се срина на тези избори. Въпреки всичките опити да се говори за носталгия, българинът винаги е бил проевропейски ориентиран. Друг е въпросът тези, които попаднаха в Европейския парламент са искрени в проевропейската си ориентация“, коментира бившият депутат от СДС.  „БСП няма никакъв шанс да бъде алтернатива на който и да е, включително и на ГЕРБ. Тя по-скоро е аргумент за съществуването на ГЕРБ. Близо 50% от хората, които гласуват за партията на Бойко Борисов са бивши гласоподаватели на СДС, които винаги гласуват за това БСП да не дойде на власт. Съюзът на демократичните сили беше създаден, за да свършат Андрей Луканов и Александър Лилов това, което не можеха да направят чрез БСП поради нейния консерватизъм. Имаш един период от 2- години, когато в СДС имаше действително хора антикомунисти и демократи. За БСП няма какво да коментираме. Днес  Корнелия Нинова върна партията назад. Дори Луканов и Лилов се опитваха да я измъкнат образа на БКП, да я опаковат и дори ѝ смениха името. БСП е обречена. С Корнелия Нинова или без нея, тя ще се самосрине бавно и мъчително като мавзолея на Георги Димитров“ допълни Сотиров.  „СДС не възникна като дясна политическа сила, както нямаме и левица, но мен проблемите там не ме вълнуват, защото съм десен човек. Проблемът е, че в България досега не възникна автентична дясна политическа сила. Първият принцип е носенето на отговорност, защото дясното преди всичко е морал и почтеност. Не виждам какво ѝ е градското на сегашната десница. Тя е по-скоро „разградска“. Едно време в СДС имаше хора като Стефан Савов, които бяха от стари градски родове в София и в страната. А сега виждаме по-скоро синове и дъщери на лейтенант Шмид. Самият преход мина като по романа на Илф и Петров, а партиите са се превърнали като в кооперациите „Рога и копита“. Тези хора, които днес се представят като автентична десница, за наследници на СДС, нямат нищо общо с тези ценности и каузи, за които ви говоря. Не трябва да се забравя, че    – с най-ретроградната част на БСП. Тези хора трябваше да поемат отговорност и да се оттеглят, а вместо това се прегрупират и си остават на водещи позиции. На миналите парламентарни избори бяха пропилени 200 000 гласа и до последно Христо Иванов мънка по въпроса защо не представиха хората, които гласуваха за тях. Няма го този антикомунистически профил. Тази тема беше обединителния фактор в десницата. ГЕРБ в това отношение не играят тази игра. Много от хората не гласуват за ляво и дясно, защото ги няма в България. Те поскат бюлетини или поради емоционални пристрастия, или заради симпатии към отделни политици, които не означава задължително, че ще са смислени“, каза още Иван Сотиров.", "date": "2019.06.03", "title": "Иван Сотиров: Загубата на БСП беше шамар за Радев, добрата новина на евровота е, че проруското говорене беше сринато"}
{"url": "https://www.faktor.bg/bg/articles/nyama-danni-za-prelivashti-yazoviri-i-reki-zasega", "text": "Няма данни за преливащи язовири и реки в страната. Рано тази сутрин е задействан щаб за наблюдение, обяви министърът на околната среда и водите Нено Димов. \"В момента хората от Басейновите дирекции са в критичните точки, за да могат да наблюдават състоянието. Това, което знаем в момента, е, че в Южна България – около Пловдив е най-сериозно положението. Информацията, която имаме от Велико Търново е, че няма пострадали хора и наводнени къщи\", каза Димов, цитиран от БНР. Преди това министерството съобщи, че четирите Басейнови дирекции в страната и Оперативното звено за предотвратяване на опасности от вредното въздействие на водите към Министерството на околната среда и водите са преминали на 24-часов режим на работа. Това се е наложило заради валежите от изминалото денонощие и обявеното от метеоролозите предупреждение първа степен за очаквани интензивни валежи и гръмотевици. От ековедомството обещават информация два пъти дневно за състоянието на язовирите, реките с данни за критични нива и аварийни ситуации, за критични участъци по укрепителни съоръжения, както и постъпилата информация за засегнати населени места. Предупредителен жълт код за валежи е в сила днес за цялата западна половина от страната. В Северна България предупреждението е за областите Видин, Монтана, Враца, Плевен, Велико Търново и Габрово, а в Южна - за Пловдивска, Пазарджишка, Смолянска и Кърджалийска област. Жълт код е в сила и за София и Софийска област, както и за Пернишко, Кюстендилско и Благоевградско. Ситуацията в Пловдив се нормализира след вчерашния порой. Днес там е вътрешният министър Младен Маринов, който обясни, че въпреки тежката обстановка основание за обявяване на бедствено положение в града не е имало. Няма пострадали хора, щетите в града се установяват. Стигнало се до евакуация на около 30 майки с деца, блокирани в автомобили. Останалите случаи на извеждане на хора са свързани с преминаването на по-високи етажи и безопасността на деца и болни. 110 литра на квадратен метър дъжд е паднал за три часа тази нощ във Велико Търново. Река Янтра премина критичната точка от 5,60 метра и излезе от коритото си. Залети са земеделски земи около брега в кварталите  „Чолаковци“ и „Асенов“, няма наводнени къщи, няма и пострадали хора. Нивата на реките Осъм и Вит в Ловешка област са се покачили значително след поройните дъждове през последното денонощие, но засега остават под критичните стойности. На места валежите в региона са били повече от 40 литра на кв. м Комисия от община Ловеч прави днес оглед на нанесените от пороя щети в село Стефаново. Нивото на река Осъм в Ловеч тази сутрин е било 186 см, със 120 см повече от вчера, при критични стойности от 350 см. Реката е излязла от коритото си в парка „Баш бунар“ и е заляла растителност. Две комисии от специалисти описват щетите след обилните валежи в събота в Хасково. Установено е пропадане по бул. „Никола Радев“ в кв. „Болярово“ и на дере в кв. „Република“, заяви говорителят на община Хасково Диана Иванова: „Освен че около 6 метра от тротоара е пропаднал в дерето, има отнесена почва под асфалта. Специалистите оглеждат ситуацията и ще бъде преценено точно какъв ремонт ще се наложи в този участък. Имаме сигнал за пропаднало дере близо до блок на улица „Акация“. Там също се оценява ситуацията“. В Община Трявна разчистването продължава, след като по-миналата нощ отново се изля порой. Активизирали са се две свлачища, на места по пътищата в селата е изронен асфалтът. Екипи работят по отстраняване на щетите по павирана улица, която отвежда към болницата в Трявна. Над 40 приземни и избени помещения са наводнени в Пазарджик след проливния дъжд. Пет екипа на противопожарната служба са отводнявали до късно през нощта. Пострадала е само една обществена сграда – общежитието на Спортното училище, но към момента обстановката е нормална. Заради падналите валежи в голяма част от града няма интернет връзка. Измерените количества дъжд са около 45 литра на квадратен метър. Частично бедствено положение е обявено в Горна Оряховица. Затворен за движение е Александровският мост на пътя към с. Първомайци.Днес националният съвет на БСП се събира на заседание. Той трябва да реши какви промени ще настъпят в партията след загубата на евроизборите. Част от мерките са нова процедура по избор на председател и възможност за смяна на всички общински и областни ръководства в страната. ", "date": "2019.06.03", "title": "Няма данни за преливащи язовири и реки засега"}
{"url": "https://www.faktor.bg/bg/articles/ruskoto-razuznavane-iska-ot-tinder-potrebitelski-danni", "text": "Руският регулаторен орган по комуникациите изисква от Tinder да предоставя потребителски данни на руските разузнавателни агенции, съобщава АП. Руската агенция за надзор на съобщенията публикува нов списък на онлайн услугите, действащи в Русия, които са задължени да предоставят потребителски данни по искане на руските власти, включително федералната служба за сигурност - ФСБ. През последните години Русия прие законодателен акт, целящ да затегне контрола върху онлайн дейността. Регулаторът заяви в понеделник, че Tinder е споделил с тях информация за компанията и че сега е в списъка на онлайн приложенията и уебсайтовете, които се очаква да си сътрудничат с ФСБ. Миналата година руските власти издадоха заповед за забрана на приложението Telegram, за съобщения, след като отказа да предостави потребителските данни, както се изисква от руския закон.", "date": "2019.06.03", "title": "Руското разузнаване иска от Tinder потребителски данни"}
{"url": "https://www.faktor.bg/bg/articles/nashestvie-ot-karlezhi-idva-sled-poroite", "text": "Значителен е броят им и в парковете и междублоковите пространства, а сред причините, които се посочват за това, са характерни биологични процеси, недостатъчни мерки за превенция, както и наличието на немалък брой. Въпреки че май традиционно е един от пиковите месеци за кърлежите, студеното време и валежите в началото на пролетта забавиха появата им. Избуялата растителност, високите треви и храсти, както и влажното и топло време сега обаче създават идеални условия за тях. “Обикновено още от края на март, началото на април започваме с данните за първи ухапвания и първи случаи на заболявания. Броят на някои от тях все още е нисък, но темпът на нарастване е висок”, обясни пред “24 часа” главният държавен здравен инспектор доц. Ангел Кунчев. Все още няма увеличение на заболелите от лаймска болест в сравнение с миналата година, допълни той. Това е една от основните зарази, която пренасят кърлежите. За първи усложнения на пациенти след ухапване от кърлеж в Хасковска област за тази година, съобщиха от местната здравна инспекция. По данни на РЗИ от марсилска треска се лекуват двама души. От спешното отделение в града информираха, че при тях вече има пациенти, търсещи помощ след ухапване от кърлеж. Между 70-80 човека ежедневно носят кърлеж за изследване в Националния център по заразни и паразитни болести, съобщи директорът му проф. Тодор Кантарджиев. Освен лаймска болест смучещите кръв паразити са основни преносители на други бактериални инфекции като ерлихиоза, анаплазмоза и марсилска (средиземноморска) треска. Заразяват се обаче само между 1 и 3% от изследваните ухапани, успокояват медици. Статистика колко общо са станали до момента жертва на напастта от кърлежи обаче няма, тъй като не всеки носи ухапалия го паразит за изследване.", "date": "2019.06.03", "title": "Нашествие от кърлежи идва след пороите"}
{"url": "https://www.faktor.bg/bg/articles/kralitsa-elizabet-ii-i-prints-charlz-posreshtnaha-tramp-v-bakingamskiya-dvorets", "text": "Кралица Елизабет II и принц Чарлз посрещнаха президента на САЩ Доналд Тръмп и първата дама Мелания в Бъкингамския дворец в понеделник в началото на тридневната държавна визита на американския лидер, предава AFP. Тръмп се здрависа с кралицата преди да влезе в двореца за обеден прием, като беше приветстван с кралски салют от 41 оръдия. На лондонското летище Станстед Тръмп бе посрещнат от посланика на САЩ във Великобритания Уди Джонсън, външния министър Джереми Хънт и други официални лица. Той премина козирувайки край 20-те войници от почетната рота и се качи на президентския хеликоптер, с който замина за столицата. Преди да пристигне в Лондон Тръмп отново отправи словесни нападки към столичния кмет Садик Хан, който критикува решението на британското правителство да приеме Тръмп на държавна визита. \"Садик Хан, който по всякакви критерии се представя ужасно като Кмет на Лондон, проявява безразсъдна неприязън към гостуването на Президента на САЩ, който е със сигурност най-важният съюзник на Обединеното кралство. Той е абсолютен неудачник, който би трябвало да обръща внимание на престъпността в Лондон, а не на мен\", написа Тръмп в Туитър. Вчера местен вестник публикува авторска статия на Хан, в която Тръмп е наречен \"един от най-ненадминатите примери на нарастваща глобална заплаха\" за либералната демокрация от страна на крайната десница, отбелязва Асошиейтед прес. Хан често е критикувал Тръмп и разреши ползването на гигантски балон, който изобразява президента на САЩ като пискащо бебе, на демонстрация близо до парламента по време на миналогодишното посещение на Тръмп. Протестиращи възнамеряват да използват отново балона при сегашната държавна визита на Тръмп. Поддръжниците на Хан наричат Тръмп расист заради нападките му срещу първия кмет мюсюлманин на Лондон. Говорител на Хан заяви в отговор на нападките на Тръмп, че \"детинските обиди не би трябвало да са на нивото на президента на САЩ\", отбелязва Франс прес.", "date": "2019.06.03", "title": "Кралица Елизабет II и принц Чарлз посрещнаха Тръмп и Мелания в Бъкингамския дворец"}
{"url": "https://www.faktor.bg/bg/articles/novini/balgariya/mladen-marinov-ochakvat-se-oshte-obilni-valezhi-v-gotovnost-sme", "text": "\"Очаква се голямо количество дъжд и днес, затова ние не сме се успокоили\", заяви на брифинг в Пловдив вътрешният министър Младен Маринов, който отиде да инспектира работата по отводняване след пороите, които причиниха големи наводнения.  Вътрешният министър обясни, че е предотвратена голяма авария, при която водата е можела да залее много електрически табла в НКЖИ. Маринов допълни, че всички са в готовност да реагират при следващи валежи и заяви, че засега не е необходимо да се обявява бедствено положение в Пловдив. \"Областните управители и кметовете ще установят размера на щетите, на този етап не се обявява извънредно положение, материалните щети засега са нормални за такъв тип бедствия\", каза още той.  \"Около и над 70 литра на квадратен метър, това се очакваше да се извали за два дни, а се случи за една нощ\", каза и гл. комисар Николай Николов. Маринов увери, че шахтите се почистват постоянно.", "date": "2019.06.03", "title": "Младен Маринов: Очакват се още обилни валежи, в готовност сме"}
{"url": "https://www.faktor.bg/bg/articles/novini/svyat/imala-li-e-rumaniya-namerenie-da-okupira-zaedno-s-rusiya-chasti-ot-ukrayna", "text": "Украйна започва официално разследване на твърденията, че Румъния е имала намерение заядно с Русия да окупира ч от Буковина и Одеска област. Главният военен прокурор Анатолий Матиос е свикал спешно заседание с ръководството на украинските МВнР, Генералният щаб, Съвета за сигурност и разузнаването по повод провокационно видео, на което военни подразделения на Румъния окурипат украинската част на Буковина след началото на широкомащабна война на Русия против Украйна. Видеото, наречено \"Румънско-украинската война 2022\" се казва, че Румъния ще се обедини с Молдова и с цел защита на своите граждани ще окупира Черновицка област и части от Одеска област вследствие на бойни действия и пълномащабно настъпление на Русия, съобщава УНИАН. Експерти коментират, че реакцията на Матиос може да бъде обяснена със сериозните опасения на Киев за мащабите на руско влияние върху съседните страни - Полша, Румъния, Унгария, Молдова. В тези страни Кремъл разполага с широка мрежа свои агенти, планомерно работещи с местните радикално настроени националистически групировки. Получавайки финансироване от Кремъл, те провеждат деструктивна информационна кампания, както в обществото, така и на правителствено ниво.  Именно агенти на Кремъл са заподозрени, че са опитали да организират размирици в Гагаузия, както и на шпионска мрежа в Румъния. Както писа Frankfurter Allgemeine, в Румъния все по-силно се усеща заплахата от страна на Москва, която постоянно усилва натиска си върху юго-източния фланг на НАТО.", "date": "2019.06.03", "title": "Имала ли е Румъния намерение да окупира заедно с Русия части от Украйна? (Видео)"}
{"url": "https://www.faktor.bg/bg/articles/novini/svyat/the-wall-street-journal-rusiya-izteglya-ot-venetsuela-voennite-savetnitsi", "text": "Русия изтегля от Венецуела военните \"съветници\", съобщава The Wall Street Journal. Като се позовава на източник от Министерството на отбраната на Русия, до скоро в страната са се намирали около 1000 руски военни съветници, а сега са останали няколко десетки. Според източника, причината е в невъзможността на венецуелското правителство да заплати по договорите си и несигурността, че режимът на Мадуро ще може да устои на натиска на вътрешната опозиция и международната общност. По думите му, в \"Ростех\" са стигнали до извода, че режимът на Мадуро няма да може да плати и за предишните доставки и, че \"сражението е загубено\", затова и се отказва от плана си да стои във Венецуела завод за производство на автомати \"Калашников\".", "date": "2019.06.03", "title": "The Wall Street Journal: Русия изтегля от Венецуела военните \"съветници\""}
{"url": "https://www.faktor.bg/bg/articles/novini/balgariya/tragediyata-za-politicheska-upotreba-podlo", "text": "ДПС и прокуратурата използваха една лична трагедия за политическите цели на Сараите! Силата на пропагандата е велика! Подлостта, клеветата и низостта, използвани за политически цели, тровят живота ни вече много години и са изпитан метод на ченгесарско-комунистическата практика. Няма как да бъде постигнат добър резултат за ДОСТ в кампания, която беше предшествана от трагична катастрофа с участието на председателя на ДОСТ и в кампания, която премина под мотото:  Три седмици националните медии и прокуратурата облъчваха публиката с това лъжливо внушение срещу само 20 минути право на отговор от Лютви Местан в един сутрешен блок на BTV и малко писания във фейсбук. Истината така и не можа да пребори целенасочената лъжа, която извираше отвсякъде.  До последния момент, включително и в изборния ден, сарайските глашатаи са обикаляли градовете и селата с въпроса: \"Е, сега, за убиеца на бебето ли ще гласувате?\". Подло ама целесъобразно, нали!? Но кампанията отмина. Очаквам най-сетне прокуратурата да вдигне ембаргото над обявяването на резултатите от експеризата. Та нали забавянето вече си свърши работата? Истината ще излезе, колкото и да е късно и колкото и тя да не е изгодна за \"специалния наблюдаващ прокурорски екип\"!  Защото няма как да се изопачат вече  1) Колата на Местан е спряла на знак \"СТОП\" и не е отнела предимство!  2) Колата на Местан се е намирала в своята си лента на пътя в посока към Кърджали! 3) Колата на Местан е била ударена челно и в дясно от движещата се с далеч над разрешената скорост кола, идваща от Кърджали! Тази кола няма и сантиметър спирачен път! 4) Колата, движеща се от Кърджали, е навлязла с висока скорост в насрещната лента, пресичайки непрекъснати линии и маркировъчния остров, разделящ пътните платна блъснала е колата на Местан, и е прелятяла на още 50 метра извън пътя! 5) Майката и бебето са били на предната седалка без обезопасително детско столче! 6) Лютви Местан не е \" нарушител - рецидивист\" с 13 фиша и 2 наказателни постановления! Това се вижда от вече излизащите копия на документите на КАТ. 7) В периода 2013 г. - 2016 г. Местан не е шофирал, не е ползвал кола на ДПС, а е бил с охрана на НСО и е бил возен в кола на НСО!  8) Всичките 15, санкционирани нарушения, са извършени от коли и микробуси собственост на ДПС, карани от Мустафа Карадъйъ, други функционери на ДПС или техни шофьори!  9) Името на Лютви Местан фигурира във фишовете като материално отговорно лице на ДПС. 10) Комично е, че последният фиш, получен засега, е с дата 13 януари 2016 г., т. е. 20 дни след като Лютви Местан е изключен от ДПС! Най - вероятно и други, от все още неполучените копия на фишовете, ще се окажат от времето когато, Местан вече не е председател и няма нищо общо с ДПС. Всички тези факти вече не могат да се скрият или преиначат.  Време е да излезе, дълго забавената експертиза.  Време е за отпадане на обвиненията. Време е всеки да си получи заслуженото. Време е за истината! Да, ама... Изборите минаха... Цялата, изляла се мръсотия, си свърши работата.   приписани от говорителя на Главна прокуратура на председателя на ДОСТ.  Подло е, че ДПС и прокуратурата използваха една лична трагедия за политическите цели на Сараите. Въпреки това политическо мародерство ДПС не успя да постигне целите си - мандатите им паднаха от 4 на 3, а гласовете от 400 000 на 300 000. Време е за извинения! Дали...?", "date": "2019.06.03", "title": "Трагедията за политическа употреба! Подло!"}
{"url": "https://www.faktor.bg/bg/articles/novini/svyat/al-jazeera-v-stolitsata-na-sudan-spetschasti-razstrelvat-protestirashtite-s-tezhki-kartechnitsi", "text": "В столицата на Судан спецчасти разстрелват протестиращите с тежки картечници, съобщава телевизия Al Jazeera. Спецподразделенита са вкарани в града, за да разгонят многохилядните протести, които настояват военните, които извършиха през април преврат да предадат властта на гражданско правителство. Към момента няма точна информация за жертви и ранени, но, според неофициални източници, жертвите са най-малко 2. По думи на очевидци, войниците използват оръжие и сълзотворен газ. Al Jazeera отбелязва, че акцията е предприета след като управляващите военни са определили протестиращите като \"заплаха за националната сигурност\".  Протестите в Хартум започнаха през април, а военните няколко пъти провеждаха преговори с тях. На 11 април министърът на отбраната на Судан Авад ибн Ауф обяви, че президентът ал-Башира, който управляваше страната от 1989 година, е арестуван. Беше формиран военен съвет, който трябва да управлява страната в следващите 2 години, докато бъде формирано ново правителство.", "date": "2019.06.03", "title": "Al Jazeera: В столицата на Судан спецчасти разстрелват протестиращите с тежки картечници"}
{"url": "https://www.faktor.bg/bg/articles/avstriyska-mediya-shtrahe-zaplashen-ot-izklyuchvane-ot-aps-ako-stane-evrodeputat", "text": "На предстоящо заседание на президиума на Австрийската партия на свободата /АПС/ ще бъде обсъден въпросът за по-нататъшната съдба на бившия лидер на партията Хайнц-Кристиан Щрахе. Ако той приеме своя мандат в Европейския парламент, го застрашава изключване от партията. Това публикува в днешния си брой вестник \"Тиролер тагесцайтунг\", позоваващ се на партийни кръгове. Новината цитират електронните медийни издания тази сутрин. Допълва се, че партийната организация на провинция Горна Австрия е подготвила предложение за изключване от партията, в случай че Щрахе приеме своя мандат за европейски депутат на 2 юли, предаде БТА. На заседанието на партийния президиум ще бъдат обсъдени по-нататъшни действия, дотогава се очаква Щрахе да заеме ясна позиция по въпроса, допълва вестникът. На запитване от страна на австрийската осведомителна агенция АПА от федералното ръководство на партията не е било получено потвърждение за верността на публикуваното съобщение. Както пише \"Тиролер тагесцайтунг\", позовавайки се на партийни кръгове, е възможно Щрахе да предотврати изключването, като замрази членството си в партията, респ. напусне АПС и в този случай да влезе в парламента като безпартиен депутат.", "date": "2019.06.03", "title": "Австрийска медия: Щрахе заплашен от изключване от АПС, ако стане евродепутат"}
{"url": "https://www.faktor.bg/bg/articles/rumen-hristov-spryahme-pohoda-na-bsp-kam-vlastta", "text": "Спряхме похода към властта на БСП. Този кратък коментар направи на пресконференция лидерът на СДС Румен Христов, който направи равносместка на проведените евроизбори, в които СДС участва в партньорство с ГЕРБ. „От СДС сме изключително доволни. Отново десницата запази своето преобладаващо мнозинство в ЕП\", заяви той. \"В ЕП ще имаме седем представители на десницата- 6 от ГЕРБ и СДС и един от „Демократична България“. Това означава, че България ще даде повече десни депутати, повече депутати в ЕНП, отколкото дава Холандия със своя десен премиер“, обяви Христов. По думите му СДС има възможност да се възроди и обяви, че партията вече гледа към местните избори, като уточни, че на повечето места най-вероятно ще бъдат заедно с ГЕРБ. „Това бяха едни много трудни избори. Избори, в които не чухме дебат за ЕС. Дебатираха се само вътрешнополитически цели, бяха обърнати във вот на недоверие към правителството. Тежка кампания, която в началото стартира с превес към БСП. Благодарение на мобилизацията на ГЕРБ успяхме да надвием опозицията. Видях една много организирана партия. Видях какво бяха направили те на местата на техните срещи. Включването на премиера Бойко Борисов по-активно допринесе за промяна на тренда в началото на кампанията“, уточни още Христов. „Водили сме бегли разговори на тази тема. Очевидно е, че когато един съюз работи добре, той би могъл да се развива. Най-вероятно да се развива. Ние имаме едно решение, което дава свобода на нашите местни структури да решават по какъв начин ще се явят на есен за местните избори, като забраната е към БСП и ДПС. На повечето места най-вероятно ще бъдем заедно с ГЕРБ. Това го искат нашите структури и структурите на ПП ГЕРБ. Местната власт е изключително важна“, подчерта Румен Христов. Във връзка с „Демократична България“ и дали тя е ползвала символи на СДС, Христов посочи, че СДС е атакувана от тези, които са били по някакъв повод да „намажат филийката“ в партията, а не толкова от опонентите им. „Дори опонентите в лицето на левицата ни поздравиха за добрия резултат“, допълни още Христов. Той изрази благодарност на всички, които са гласували за СДС и ГЕРБ, защото те са имали нужда от припознаване на техния вот. „Що се отнася до „Демократична България“, разбира се, че е по-добре тези гласове да не отидат към БСП, както беше на парламентарните избори“, уточни Христов и добави, че месеци са водили преговори с \"Демократична България\", но условията поставени от тях са били унизителни за СДС. \"Да, безспорно, ако ние бяхме заедно щяхме да имаме със сигурност двама и повече депутати\", прогнозира партийният лидер и посочи, че в политиката освен емоционално трябва да се работи рационално.", "date": "2019.06.03", "title": "Румен Христов: Доволни сме от изборите, спряхме похода на БСП към властта"}
{"url": "https://www.faktor.bg/bg/articles/novini/svyat/stoltenberg-chlenstvoto-v-nato-e-vazhno-i-za-skopie-i-za-tseliya-region", "text": "Официалната част от посещението на делегацията на НАТО започна в Северна Македония с церемония пред сградата на правителството. В момента се провежда двустранна среща на делегациите, водени от премиера Зоран Заев и генералния секретар на алианса Йенс Столтенберг, както и на посланиците на Северноатлантическия съвет и министрите в правителството. Основна тема в разговорите е подготовката на Северна Македония за членство в НАТО. Във встъпителните си слова Йенс Столтенберг и Зоран Заев се обявиха за политика на отворените врати. „Членството в НАТО е важно както за Северна Македония, така и за целия регион, както и за Алианса, който работи за това да присъедини 30-ия си член. Всички виждаме ползите за Северна Македония - инвестициите в страната са се увеличили трикратно за последната година, така че можем да кажем, че сигурността е основата към просперитета“, каза Столтенберг. По-късно Столтенберг и посланиците от Северноатлантическия съвет ще бъдат приети и от президента Стево Пендаровски. Генералният секретар на алианса пристигна в Скопие вчера следобед. Той участва на тържествен прием, организиран от председателя на парламента Талат Джафери. Там той потвърди, че очаква с нетърпение присъединяването на Северна Македония като 30-ия член на алианса. Това е първото посещение на Столтенберг и представители на НАТО в Скопие след подписването на протокола за присъединяване през февруари. Очаква се процесът на ратификация да приключи до края на тази година.", "date": "2019.06.03", "title": "Столтенберг: Членството в НАТО е важно и за Скопие, и за целия регион"}
{"url": "https://www.faktor.bg/bg/articles/shansovete-da-otkriyat-8-te-izcheznali-v-himalaite-alpinisti-vse-po-nishtozhni", "text": "Все повече намаляват надеждите да бъдат намерени живи осемте алпинисти, които изчезнаха в Хималаите през уикенда, предаде Би Ти Ви. Индия изпрати два военни хеликоптера да търсят изчезналите, но операцията трябваше да бъде прекратена поради лошо време. Групата, която включва четирима британци, двама американци и австралиец, започна да изкачва връх Нанда Деви на 13 май. Семейството на британския водач на групата заяви, че е \"дълбоко натъжено\" от развоя на събитията. Вчера сутринта четирима други британци бяха спасени, след като бяха забелязани при базов лагер близо до Нанда Деви.", "date": "2019.06.03", "title": "Шансовете да открият 8-те изчезнали в Хималаите алпинисти все по-нищожни"}
{"url": "https://www.faktor.bg/bg/articles/anketa-shte-podkrepite-li-za-kmet-na-sofiya-kandidat-koyto-predlozhi-kato-parva-tochka-v-programata-si-sabaryaneto-na-pametnika-na-savetskata-armiya", "text": "Ще подкрепите ли за кмет на София кандидат, който предложи като първа точка в програмата си събарянето на паметника на Съветската армия?  Да  Не Нямам мнение ", "date": "2019.06.03", "title": "Анкета: Ще подкрепите ли за кмет на София кандидат, който предложи като първа точка в програмата си събарянето на паметника на Съветската армия?"}
{"url": "https://www.faktor.bg/bg/articles/novini/balgariya/vlakat-ot-varna-za-sofiya-se-e-udaril-v-skali-nyama-postradali", "text": "Късно снощи влакът от Варна за София се е ударил в скали в района преди село Стряма. При инцидента има поражения върху по локомотива, но няма пострадали, съобщи Нова телевизия. С 30 минути закъснение се движат влаковете между Пловдив и Асеновград. Жп прелезите продължават да се управляват на ръчен режим след снощния пороен дъжд. Оказана е помощ на 120 деца, намиращи се в дом на културата „Борис Христов”.", "date": "2019.06.03", "title": "Влакът от Варна за София се е ударил в скали, няма пострадали"}
{"url": "https://www.faktor.bg/bg/articles/novini/balgariya/spored-ivo-hristov-balgarskoto-obshtestvo-e-anomaliya", "text": "Според бившия началник на кабинета на президента Румен Радев и новоизбран евродепутат от БСП Иво Христов \"българското общество е аномалия\". Това \"прозрение\" той изрече пред бТВ и то трябваше да обясни защо \"ГЕРБ не се е сринал\" на тези избори. \"Огорчен съм от изборния резултат, защото това беше победа на апатията над здравия разум. От гледна точка на политолога това е победа, но от гледна точка на историята това е едно морално поражение. Истината е, че очаквах ГЕРБ да се срине напълно, но се оказва, че българското общество е някаква аномалия\", заяви с тон на проповедник и продължи с \"разкритията\". Загубата на БСП той обясни с вътрешни противоречия и това, че някой областни ръководство \"откровено работеха против листата\". \"Имам резерви относно изборния резултат, защото от наблюденията си в страната не съм убеден, че това бяха честни избори. Има прекалено много свидетелства за принуда, натиск, корпоративен вот. Имаше манипулации на твърде много нива. Не бяха честни и почтени тези избори\", заяви още Христов. \"Чух се с президента, отношенията ни са идеални, идеални, идеални от самото начало\", повтори той три пъти, явно в опит да бъде убедителен и с пренебрежителна усмивка се опита да отхвърли въпроса защо тогава президентската съпруга е написала поста за предателството в деня, когато беше обявена неговата кандидатура за евродепутат от БСП. \"24 часа\" ли да коментирам? Моля Ви\", каза той.", "date": "2019.06.03", "title": "Според Иво Христов, \"българското общество е аномалия\""}
{"url": "https://www.faktor.bg/bg/articles/pekin-tsenzurira-30-godishninata-ot-karvavata-nosht-na-pl-tyananman", "text": "Навършват се 30 години от кървавата нощ в Пекин, в която армият открива огън срещу протест на студенти. Китай полага огромни усилия да цензурира отбелязването на кръгла годишнина от насилието на площад \"Тянънмън\".  Колко души са били убити и до днес остава неизвестно. В официалната позиция на Китай се говори за 300 жертви. Но според други оценки, убитите са над 2 хиляди.  През юни 1989 г. Китай обявява военно положение и потиска недоволството със сила. От тогава, държавата никога не говори за трагедията на \"Тянънмън\". Всички видеокадри и чуждестранни публикации са изтрити. Милиони китайци не знаят, че нещо се е случило през 1989 г.. И никога не са виждали придобилите световна известност кадри на човек с пазарска чанта, който препречва пътя на танковете на площада.", "date": "2019.06.03", "title": "Пекин цензурира 30-годишнината от кървавата нощ на пл.\"Тянънмън\""}
{"url": "https://www.faktor.bg/bg/articles/novini/balgariya/reka-yantra-izleze-ot-koritoto-si-v-tarnovo-stignala-e-do-portite-na-sv-40-machenitsi", "text": "Река Янтра излезе във Велико Търново от коритото си. Водата е стигнала до портите на историческата църква „Св. 40 мъченици“ и има опасност да я залее, съобщава БНР. Свикан е общинският кризисен щаб. Цяла нощ река Янтра е повишавала драстично нивото си от валежите и планинските притоци, които са вливат в нея. Водата всеки момент ще влезе в двора на църквата \"Св. 40 мъченици\". Хората и властите са изкарали безсънна нощ. Отстраняват се автомобилите от улиците в най-ниския великотърновски квартал \"Асенов\", за да започне поставянето на чували с пясък, които като диги да защитят имотите на хората, заяви кметът на Велико Търново Даниел Панов. \"В момента сме под критичната точка на водата на река Янтра с един метър. Имаме готовност, Гражданска защита от 3 часа са по критичните точки, допълни още той. Все още няма залети къщи, няма и пострадали хора. Нормализирана е обстановката в община Елена, където вчера при поройния дъжд пострадаха три села и част от общинския център. Засегнатите имоти са отводнени, няма пострадали хора. Материалните щети на уличната мрежа не са големи и общината ще успее да се справи със собствени сили, каза за \"Хоризонт\" кметът на Елена Дилян Млъзев.", "date": "2019.06.03", "title": "Река Янтра излезе от коритото си в Търново, стигнала е до портите на \"Св. 40 мъченици\""}
{"url": "https://www.faktor.bg/bg/articles/novini/balgariya/a-novakov-vazhno-e-da-reshim-dokray-problema-s-paketa-mobilnost", "text": "\"Партиите са жив организъм - растат, променят се, реформират се, идват нови хора, някои си тръгват, така че оставката на Цветанов не е някакъв катаклизъм\", коментира пред БНТ евродепутатът Андрей Новаков. Според него няма как да се стигне до разделение в ГЕРБ, защото няма кой да инициира такова разделение. Новаков смята, че Цветанов няма да предприеме такива действия, няма и какво да го налага. \"От тук насетне ще видим по-засилена роля на Изпълнителната комисия и реформи по места, където са необходими\", каза Новаков. \"Скандалите с къщите за гости и апартаментите са се отразили отрезвяващо на партията\", заяви Новаков. \"Анализът след изборите е направен. Ясно е къде трябва да се работи повече. Предприели сме традиционен начин да го направим - чрез работа. Навсякъде по общини, където има неразрешени проблеми, да бъдат разрешени. Включително за българите зад граница, където виждаме, че има какво още да работим. Явно някъде сме пропуснали нещо в работата си с тях. Правим график и всеки от евродепутатите ще има отговорност във всяка от държавите членки в ЕС регулярно да се среща с българските диаспори, така че да подобрим резултатите си там. Новаков предполага, че там, където не е свършена работа, ще има реформи. Но ГЕРБ продължава по-добре, отколкото досега\", каза той. По повод работата си в новия ЕП Новаков заяви, че една задача вече е свършена. \"Поисках членство в комисията по транспорт, регионално развитие и тази по бюджет - сектори, които са важни за нашата страна. За мен е изключително важно първо да решим докрай проблема с пакета \"Мобилност\", след това да гарантираме, че България ще получи 18 млрд. след 2020 година - изключително важно за нашите общини. И накрая бюджета - да бъде в интерес на България\", заяви Новаков. По отношения на пакета \"Мобилност\" Новаков каза, че е важно българите да бъдат единни.", "date": "2019.06.03", "title": "А. Новаков: Важно е да решим докрай проблема с пакета \"Мобилност\""}
{"url": "https://www.faktor.bg/bg/articles/novini/svyat/pentagonat-predupredi-beliya-dom-da-ne-politizira-armiyata", "text": "Пентагонът предупреди Белия дом да не въвлича армията в политиката на фона на скандал с кораб, носещ името на покойния сенатор Джон Маккейн, предаде Би Би Си. Миналата седмица Белият дом е поискал плавателният съд да бъде „скрит“ по време на визита на президента Доналд Тръмп в Япония. Републиканецът Маккейн, който почина миналата година, бе герой от Виетнамската война и яростен критик на Тръмп. И.д. шеф на Пентагона Патрик Шанахан заяви, че няма да провежда разследване на инцидента.  „Няма място да политизиране на армията. Ще се заема с този въпрос по подходящ начин“, заяви Шанахан.  Негов говорител допълни, че Пентагонът ще повдигне въпроса на среща в петък в Белия дом.", "date": "2019.06.03", "title": "Пентагонът предупреди Белия дом да не политизира армията"}
{"url": "https://www.faktor.bg/bg/articles/tramp-izrigna-sreshtu-rusiya-i-siriya-sprete-ubiystvata-v-idlib", "text": "Американският президент Доналд Тръмп призова Сирия и Русия да спрат бомбардировките в сирийската провинция Идлиб - последната джихадистка крепост в Сирия. Той отправи този призив от социалната мрежа Туитър. \"Чувам да се говори, че Русия и Сирия, в по-малка степен и Иран, бомбардират адски провинция Идлиб в Сирия и избиват безразборно много невинни цивилни. Светът наблюдава това клане. Каква е целта, какво ще постигнете? СПРЕТЕ!\", написа Тръмп в Туитър, преди да замине на държавно посещение във Великобритания. Настъплението на сирийските войски в Идлиб породи опасения за хуманитарна криза, след като сирийци, бягащи от войната, се струпват край турската граница, посочва \"Ройтерс\". Между 200 и 300 хиляди души са избягали от Идлиб след началото на настъплението през април по данни на ООН. Сирийският център за наблюдение на човешките права съобщи, че 950 души, една трета от които цивилни, са убити за един месец в боевете в Идлиб. На репортерски въпрос какво смята да направи във връзка с избиването на цивилни в Идлиб, Тръмп отговори, че ситуацията не му харесва. \"Случват се лоши неща\", каза той. Русия е най-близкият съюзник на режима на Башар Асад в Сирия, която от 2011 година е в гражданска война. ува 1 милион евро Гала се разделя с още един близък човек Преживяла Чернобил: Адът започна след 6 месеца Обискираха мезонета на Ральо Ралев", "date": "2019.06.03", "title": "Тръмп изригна срещу Русия и Сирия: Спрете убийствата в Идлиб"}
{"url": "https://www.faktor.bg/bg/articles/kanada-vremenno-zakri-posolstvoto-si-vav-venetsuela", "text": "Канада реши временно да спре работата на посолството си във Венецуела във връзка с изтичането на визите при канадските дипломати в края на юни. Това се посочва в изявлението на канадския външен министър Христи Фриланд. Тя отбеляза, че канадските дипломати \"вече не могат да продължават да издават визи под режима\" на президента на Венецуела Никола Мадуро. \"Следователно нямаме друг избор, освен да спрем временно работата на нашето посолство във Венецуела. Решението влиза в сила незабавно\", каза тя. Консулската служба за Венецуела ще бъдат предоставени в канадското посолство в Колумбия. Политическата ситуация във Венецуела ескалира на 23 януари, след като лидерът на опозицията, председателят на парламента Хуан Гуайдо, обяви себе си за президент в несъгласие с встъпването в длъжност на Никола Мадуро и обеща да проведе предсрочни избори в страната. От своя страна Мадуро обвини опозицията в опит за преврат.", "date": "2019.06.03", "title": "Канада временно закри посолството си във Венецуела"}
{"url": "https://www.faktor.bg/bg/articles/papa-frantsisk-evropa-ostarya-tova-li-e-krayat-na-70-godishnoto-priklyuchenie", "text": "Умолявам ви да не позволяваме Европа да бъде превзета от песимизъм или от идеологии, защото днес Европа е нападана не с оръдия и бомби, а с идеологии, които не са европейски, които идват или отвън, или от малки групи в Европа.\" Това призова папа Франциск в първия си коментар след изборите за Европейски парламент в края на май, на които се засилиха позициите на евроскептични, антиимигрантски и крайни партии. Според него забравените идеи на основателите на единна Европа и политици, сеещи сред хората омраза и страх, заплашват съществуването на Европейския съюз. На борда на самолета, с който се завърна във Ватикана от тридневната си визита в Румъния, той напомни на журналистите колко разделена и войнствено настроена е била Европа в годините преди двете световни войни на ХХ век. \"Моля да не се връщаме към всичко това. Нека се поучим от историята. Нека не падаме в същата дупка.\" Франциск бе попитан какво мисли за изборите, за крайно десния италиански вицепремиер Матео Салвини и за други европейски проблеми, разказва \"Ройтерс\". \"Ако Европа не се заеме внимателно с бъдещите предизвикателства, тя просто ще се изчерпи. Европа вече престава да е \"Майка Европа\" и се превръща в \"Баба Европа\". Тя остаря. Тя изгуби целта си да работим всички заедно. Някои дори сигурно се питат: \"Това ли е краят на 70-годишното приключение?\" Папата подчерта, че думите му не са конкретно за ситуацията в Италия, а са за Европа като цяло, защото и без това му било почти невъзможно да проумее политиката на сегашните управляващи в Рим. \"Трябва да помогнем на политиците да бъдат честни. Те не бива да водят политически кампании под недостойни знамена, със скандали, охулване и лъжи. Много често те сеят сред хората омраза и страх. Един политик никога не бива да прави това, трябва да се сее единствено надежда.\" Папата призова вярващите да се молят за европейско единство, а атеистите - да се надяват \"от дъното на душата си\".", "date": "2019.06.03", "title": "Папа Франциск: Да помогнем на политиците да бъдат честни, а не да сеят сред хората омраза и страх"}
{"url": "https://www.faktor.bg/bg/articles/novini/svyat/rekordni-zhegi-v-indiya-nad-50-gradusa", "text": "Температурите в северна Индия преминаха 50 градуса по Целзий. В Раджастан бяха измерени 50.6 градуса по Целзий в събота. Целият район е обхванат от горещата вълна, а през последните дни живачният стълб на няколко пъти достигна 47 градуса, съобщава АФП. През май 2016 година в Раджастан беше регистрирана най-високата температура в Индия - 51 градуса по Целзий. Индийският метеорологичен институт заяви, че топлата вълна ще се задържи до една седмица в щатите Раджастан, Махаращра, Мадхя Прадеш, Пенджаб, Харяна и Утар Прадеш. Вече са регистрирани няколко смъртни случая от топлинен удар. В столицата Ню Делхи, където температурата премина 46 градуса по Целзий, беше издаден червен код, а жителите бяха посъветвани да не излизат през най-горещите часове на деня. Няколко големи града съобщиха за недостиг на вода, тъй като езерата и реките започват да пресъхват. Земеделските производители получават вода само на всеки три дни за добитъка си. Четете още новини от България и света Повече от 40% от Индия е изправена пред суша тази година, предупредиха миналия месец експерти от Индийския технологичен институт. Годишният мусон, който обикновено носи голяма част от необходимия дъжд в Южна Азия, закъснява със седмица и се очаква само да удари южната част на Индия на 6 юни. Според синоптиците обаче, тази година ще има по-малко дъжд от средното. През последното десетилетие на индийския полуостров се наблюдава драстична промяна в моделите на валежите, белязана от чести суши, наводнения и внезапни бури.", "date": "2019.06.03", "title": "Рекордни жеги в Индия - над 50 градуса"}
{"url": "https://www.faktor.bg/bg/articles/dimitar-ganev-1", "text": "Не съм сигурен, че някой знае какво ще стане в БСП. На 16 юни има конгрес - там може да се роди всякакъв вариант за нов лидер на партията. Но от гледна точка на политическия интерес - вътрешнопартийната опозиция няма да хвърлят сили да свалят Нинова. Защото местните избори чукат на вратата, БСП не е в добра кондиция. По-добре е да загуби още едни избори и тогава по-лесно да и падне главата. Това не би било в интерес на партията, ако това поражение падне върху нов лидер на партията. Това коментира в студиото на Нова ТВ политологът Димитър Ганев.  Той изрази своято позиция по въпроса за раздялата на премиера Борисов с зам.-председателя на ГЕРБ Цветан Цветанов. Борисов познава най-добре Цветанов, работят вече 18 години. Потенциални рискове Цветанов да работи за друга партия - изключвам. Той буквално е вкоренил себе си в ГЕРБ. Иначе означава Цветанов да влезе във война с Борисов, посочи Ганев и добави, че въпросът не опира само до личността на Цветанов.  Това е началото на първата стъпка на един процес - сериозна промяна на ГЕРБ на местно ниво. Тази партия доминира в местната власт. Затова е много трудно след 12 години да удържат изборите в този вид. Но ако Борисов тръгне на война с местни структури, които са лоялни на Цветанов, това ще нанесе големи поражения на ГЕРБ. Макар да не мисля, че те не са лоялни и към Борисов, посочи Ганев. Що се отнася до ДПС, той не мисли, че настъпва нова ера в Движението.  ДПС си направи ясен анализ, че няма основание за предсрочни парламентарни избори . Минава в нов курс - да има консенсус, като ДПС ще дава глас за популярни каузи, които ще срещат висока обществена подкрепа, каза Димитър Ганев.", "date": "2019.06.03", "title": "Димитър Ганев: Опозицията в БСП няма интерес сега да сваля Нинова, в друг момент ще й вземе главата"}
{"url": "https://www.faktor.bg/bg/articles/novini/balgariya/valezhi-i-gramotevitsi-dnes", "text": "На много места, главно в Западна и Централна България, ще има валежи и гръмотевични бури, с временно усилване на вятъра. Остава повишена вероятността за локални интензивни явления и градушки. В източните райони ще е почти без валежи. Преобладаващите максимални температури ще са между 21 и 26 градуса.", "date": "2019.06.03", "title": "Валежи и гръмотевици днес"}
{"url": "https://www.faktor.bg/bg/articles/novini/svyat/zapochva-tridnevnata-vizita-na-amerikanskiya-prezident-donald-tramp-vav-velikobritaniya", "text": "Американският президент Доналд Тръмп започва тридневно държавно посещение във Великобритания. Той ще бъде придружен от съпругата му Мелания Тръмп и делегеция от хиляда души, предимно представители на едрия бизнес. Очакват се протести и през трите дни на посещението на Тръмп. Доналд Тръмп ще започне посещението си с обяд с кралица Елизабет Втора, но кулминацията се очаква да бъде държавния банкет тази вечер в Бъкингамския дворец, на който са поканени около 150 гости с културни, дипломатически и бизнес връзки със Съединените щати. Трима от тях обаче вече обявиха, че ще бойкотират банкета. Това са лидерът на лейбъристите Джеръми Корбин, лидерът на либералдемократите Винс Кейбъл и председателят на Камарата на общините Джон Бъркоу. При държавни посещения гостуващият държавен глава обикновено произнася реч пред двете камари на парламента, но поради съпротивата на Бъркоу това не е предвидено за Тръмп. Вторият ден от визитата на Доналд Тръмп ще започне с бизнес-закуска, а по-късно той ще разговаря с премиера Тереза Мей като ще последва съвместна пресконференция. В сряда Тръмп и Мей ще пътуват до Портсмут, за да участват в церемонията по отбелязване на 75-тата годишнина от Десанта в Нормандия. Преди началото на посещението Тръмп заяви, че Великобритания трябва да напусне ЕС на 31 октомври без сделка и че на Найджъл Фарадж трябва да бъде отредена роля в преговорите за Брекзит.", "date": "2019.06.03", "title": "Започва тридневната визита на американския президент Доналд Тръмп във Великобритания"}
{"url": "https://www.faktor.bg/bg/articles/novini/svyat/shte-osadyat-li-cheshkiya-premier-za-zloupotrebi-s-evrosredstva", "text": "Чешки прокурори обмислят дали да предявят обвинения в криминални престъпления срещу премиера Андрей Бабиш, след като ЕС установи в доклад, че бизнесът му се е облагодетелствал незаконно от европейските фондове, предаде ДПА, цитирана от БТА. „Това, което е написано в доклада, е сериозно и може да стане основание за подозрение в криминално деяние“, заяви чешкият главен прокурор Павел Земан пред чешкото радио. Милиардерът Бабиш, лидер на популистката партия АНО, притежава огромна бизнес империя с фирми в земеделието, хранителната индустрия и медиите. Въпреки че Бабиш прехвърли холдинга си Агроферт в доверителни фондове през 2017 г., критици го обвиняват, че продължава да контролира непряко своя бизнес. Предварително разследване на ЕС, публикувано в чешки медии миналата седмица, стигна до заключението, че той е в конфликт на интереси. Сега ЕС може да поиска той да върне 17 милиона евро, изплатени на компании от Агроферт. Бабиш категорично отрече и обвини Земан, че нарушава принципа на справедливия процес с престараването си.", "date": "2019.06.03", "title": "Ще осъдят ли чешкия премиер за злоупотреби с евросредства?"}
{"url": "https://www.faktor.bg/bg/articles/novini/svyat/-nova-demokratsiya-s-ubeditelna-pobeda-na-mestnite-izbori-v-gartsiya", "text": "Опозиционната дясна партия „Нова демокрация“ спечели вчерашните избори за кмет в Атина, Солун и редица други градове, както и регионалните избори в 12 от 13-те области в Гърция, предаде БТА. В Атина за кмет е избран с над 65 на сто от гласовете Костас Бакояни, син на бившата кметица от консервативната „Нова демокрация“ Дора Бакояни - първата жена, избрана за кмет на Атина през 2003 г. и бивша външна министърка на Гърция. Костас Бакояни е племенник на лидера на „Нова демокрация“ Кириакос Мицотакис и внук на бившия премиер от десницата Константинос Мицотакис. Негов съперник бе кандидат, подкрепен от управляващата лява партия СИРИЗА. В областта Атика, където са близо 30 процента от регистрираните избиратели в Гърция, губернаторът Рена Дуру от Сириза бе победен от консерватора Гиоргос Патулис, спечелил 66 на сто от гласовете. Избирателната активност бе доста по-ниска от миналата неделя - на регионалните избори тя спадна от 58 на 41 процента, а на общинските - от 59 на 44 процента. По-този начин „Нова демокрация“ се очертава като фаворит на предсрочните парламентарни избори на 7 юли.", "date": "2019.06.03", "title": "\"Нова демокрация\" с убедителна победа на местните избори в Гърция"}
{"url": "https://www.faktor.bg/bg/articles/novini/svyat/kola-bomba-se-vzrivi-v-siriya-nay-malko-17-dushi-sa-zaginali", "text": "Кола бомба се е взривила в Сирия. Загинали са най-малко 17 души, среди които четири деца. Ранените са повече от 20 души. Експлозията е станала в северния сирийски град Азаз, в момент когато много хора излизали от джамия в града, за да отидат на традиционна вечеря в месеца на рамазана. Същевременно, друга точка в Сирия беше под ракетен обстрел. Израел е нанесъл удар срещу военновъздушна база Т4 в западната провинция Хомс тази нощ. Един военен е убит, а двама са ранени. Ракетното нападение е извършено часове след като Израел изстреля ракети близо до сирийската столица Дамаск и в района на Голанското плато.", "date": "2019.06.03", "title": "Кола бомба се взриви в Сирия, най-малко 17 души са загинали"}
{"url": "https://www.faktor.bg/bg/articles/novini/balgariya/zhivko-todorov-gerb-e-v-kravta-na-tsvetanov-ne-vyarvam-che-shte-prechi-za-razvitieto-na-partiyata", "text": "Нормално е да има емоции във всяка такава раздяла. Но партията трябва да продължи напред и тя трябва да се развива. ГЕРБ е в кръвта на Цветанов и не мисля, че ще тръгне да вреди и да пречи на развитието на ГЕРБ. Така коментира раздялата на Бойко Борисов и Цветан Цветанов в студиото на Би Ти Ви кметът от ГЕРБ на Стара Загора - Живко Тодоров.  Не вярвам, че Цветанов ще отида да работи за друга партия. Той беше противник на подобни проекти - например БАСТА.  Сигурен съм, че този човек няма да изневери на каузата, за която е работил. Премиерът с този тежък и важен ход гледа в хоризонта напред, да вади нови хора, които да променят партията, да я развият, посочи той.  Според Тодоров никой не иска да се развалят взаимоотношенията с Цветанов.  Работил съм и с Борисов, и с Цветанов, защото смятам, че сме в ГЕРБ, за да променяме България. Премиерът иска тази партия да я има и след 20,  и 30 след години. Всеки е временно в политиката и в партията, няма вечни хора. Пред ГЕРБ има дълъг път и фронт, по който трябва да се работи. ГЕРБ е екип от хора, не смятам, че един човек може да представлява една партия. По-важното е, че премиерът показа, че ГЕРБ е една отворена партия за млади и кадърни хора, които да променят и развиват партията, аргументира позицията си кметът на Стара Загора. Що се отнася до бъдещите местни избори, Тодоров посочи, че сега Изпълнителната комисия ще организира партията. Тя ще трябва да влезе в своите функции, да обикаля по районите, да правят срещи с хората.  Той е категоричен, че трябва да се правят промени в организациите. Да се извади най-доброто от всеки регион и той да бъде поставен начело на организацията. Трябва да се направи анализ за негативите в региона. Ако има групички, премиерът разпуска всички и създава нови.", "date": "2019.06.03", "title": "Живко Тодоров:  ГЕРБ е в кръвта на Цветанов, не вярвам, че ще пречи  партията да се развива"}
{"url": "https://www.faktor.bg/bg/articles/novini/svyat/13-dushi-sa-raneni-po-vreme-na-protest-na-opozitsiyata-v-tirana", "text": "Протестът на опозицията срещу правителството на Еди Рама прерастна в сблъсъци между полиция и част от протестиращите. 13 души са ранени, като сред тях има и полицаи.  Властите използваха сълзотворен газ и водни оръдия, за да разпръснат демонстрантите. Те събориха заграждения и се опитаха да стигнат до сградата на парламента.  Протестите в Албания се организират всеки уикенд от няколко месеца. Опозицията обвинява премиера в корупция и връзки с организираната престъпност.  Еди Рама отхвърля обвиненията и сочи евроинтеграцията на Албания като доказателство за успехите на своето управление.", "date": "2019.06.03", "title": "13 души са ранени по време на протест на опозицията в Тирана"}
{"url": "https://www.faktor.bg/bg/articles/v-turtsiya-razsledvat-elif-shafak-pisala-za-seksualno-nasilie", "text": "Турски прокурори започнаха разследване срещу писатели, включително прочутата носителка на награди Елиф Шафак. Правозащитници сигнализираха, че разследването е \"сериозна заплаха за свободата на словото\", съобщи британският вестник \"Гардиън\". Този ход е предприет след дебат в социалните медии, в който романисти, които пишат по предизвикателни теми, като насилие над деца и сексуално насилие, са обвинени в оневиняване на тези практики. Всичко започва, след като страница от романа на Абдула Шевки е споделена в Twitter по-рано тази седмица. Според турската новинарска платформа Ahval пасажът разказва за сексуално насилие от позицията на педофил. По този повод турското Министерство на културата и туризма внася наказателна жалба срещу писателя. Освен това турската адвокатска колегия е внесла жалба, призоваваща за забрана на книгата и повдигане на обвинения срещу автора. Впоследствие Шевки издателят му бяха задържани. Оттогава потребители на социална медия споделят пасажи от други писатели, включително Шафак и Айше Кулин, и отправят към тях подобни обвинения. Самата Шафак казва, че е получила хиляди оскърбителни съобщения през последните два дни и че прокурорите са поискали проверка на романите ѝ The Gaze (1999) и Three Daughters of Eve (2016). \"Те искат да разследват всеки пасаж в турската литература, свързан със сексуално насилие над деца. Това е много нова насоченост за тях. Иронията е в това, че това се случва в страна, където броят на случаите на сексуално насилие над жени и деца ескалира. Турските съдилища не предприемат мерки срещу това, законите не са били променени. И така, в страна, където е необходимо да предприемат спешни действия, за да се справят със сексуалното насилие, те преследват писатели. Това е най-голямата трагедия. Това се превръща в лов на вещици\", заяви писателката. Турция има едно от най-високите нива на детски бракове в Европа, по данни на организацията Girls Not Brides. Приблизително 15% от момичетата биват омъжени, преди да навършат 18 г., а 1% - преди да станат на 15. Според Шафак подобни проблеми съществуват в други страни от Близкия Изток. \"Имаме нужда от силни женски движения и информираност за половете. Литературата може да изиграе важна роля в този разговор. Но сега те атакуват писатели\", коментира тя. През 2017 година една от най-известните турски писателки призна, че е бисексуална. Шафак, която тогава беше на 45 години, сподели по време на реч в Ню Йорк, че го разкрива чак сега, тъй като да сега се е страхувала от \"подигравките и омразата\". \"Писателите винаги преследваме истории. Но мисля, че също така се интересуваме и от нещата, за които мълчим. Политически табута, културни табута ... Ние се интересуваме от нашето собствено мълчание\", каза тогава тя, разкривайки, че доста често е защитавала правата на ЛГБТ обществото, а същевременно с това е изпитвала страх да признае собствената си сексуалност. Елиф Шафак е печелила множество награди и е най-четената женска писателка в Турция. Тя също така е написала редица статии с политически коментари за издания в Европа и САЩ.", "date": "2019.06.03", "title": "В Турция погнаха авангардни романисти, писали за сексуално насилие"}
{"url": "https://www.faktor.bg/bg/articles/novini/balgariya/m-stoyanova-ninova-ne-samo-e-znaela-che-bsp-poluchava-po-golyama-subsidiya-otkolkoto-i-se-polaga-tya-e-podpisvala-iskaneto", "text": "\"На тези избори ГЕРБ победи независимо от кампанията, която се водеше от две посоки-БСП и президента, в известен смисъл победи и президентските хора\", заяви пред бТВ председателят на комисията по бюджет и финанси в НС и депутат от ГЕРБ Менда Стоянова. \"БСП още преди изборите говореха, че ГЕРБ ще спечели с натиск и манипулации. Така предварително се застраховаха и оправдаваха за загубата си. Но фактите са си факти-държавата работи добре, икономиката и доходите се развиват добре и хората го потвърдиха\", коментира тя твърденията на новоизбрания евродепутат от БСП Иво Христов, че изборите са спечелени с манипулации. \"Цветан Цветанов си вършеше работата като организатор. Борисов беше уникален, той излезе на терен и неговото участие беше решаващо, но изборите ги спечели партия ГЕРБ, правителството и политиката, която води\", каза още Стоянова. \"Цветан Цветанов е прекрасен организатор, работещ много години за партията. Не смятам, че аз мога да давам оценка за неговия труд в продължение на 18 години, оценката я даде председателят и не смятам, че трябва да го коментирам\", коментира Стоянова оставката на Цветан Цветанов. \"Смятам, че е правилно на средата на общия ни мандат да направим преглед, да оценим какво сме изпълнили и какво ни предстои\", оцени тя предложението на Красимир Каракачанов и добави:  \"Не става дума за ревизия, така че не вкарвайте интрига между нас\". Менда Стоянова припомни, че Законът за политическите партии е от 2001 година, когато ГЕРБ не е съществувал. \"БСП не само са знаели, но Нинова лично е подписала това искане до министъра коя партия колко пари да получава\", обясни Стоянова, че според закона лично председотелят на една партия или коалиция изпраща такова писмо до министъра на финансите.", "date": "2019.06.03", "title": "М. Стоянова: Нинова е знаела, че БСП получава по-голяма субсидия, отколкото и се полага, тя е подписвала искането"}
{"url": "https://www.faktor.bg/bg/articles/visshi-predstaviteli-na-nato-pristignaha-v-skopie", "text": "Генералният секретар на НАТО Йенс Столтенберг и редица членове на Северноатлантически съвет пристигнаха в Северна Македония, за да обсъдят процеса на присъединяване на страната към НАТО и напредъка в реформите. \"С посещението ни в Северна Македония изпращаме ясен сигнал - Алиансът е готов да пожелае добре дошла на страната в евроатлантическото семейство\", заяви генералният секретар на Пакта Йенс Столтенберг в интервю за агенция МИА, непосредствено преди неговата визита в Скопие. „По време на посещението на Северноатлантическия съвет очаквам да разговаряме за интеграцията на Северна Македония в алианса и вашия напредък в изпълнението на главните реформи, включително върховенството на закона, сигурността, разузнавателния и отбранителния сектор. Важно е да продължи напредъкът в реформите, докато се подготвяте за пълноправно членство, а ние ще продължим да ви подкрепяме по този път“, заявява Столтенберг и допълва, че членството на Северна Македония в НАТО ще допринесе за сигурността на Западните Балкани и на целия евроатлантически регион.", "date": "2019.06.03", "title": "Висши представители на НАТО пристигнаха в Скопие"}
