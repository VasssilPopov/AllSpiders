{"url": "https://www.faktor.bg/bg/articles/valeri-simeonov-papari-gospodarite", "text": "Вицепремиерът Валери Симеонов се обърна със 7 въпроса към продуцентите на предаването \"Господари на ефира\" след като лъсна историята с техния репортер Димитър Варбанов и манипулацията, с която подведе прокуратурата, че е бил бит във Велико Търново.   „ВЯТЪРЪТ ИЗДУХА ОТГОВОРИТЕ“  (почти по Боб Дилън), или въпроси без отговор Няколко дни в медиите клокочи недоволство и възмущение от поведението на един репортер на „Господари на ефира“, който използва предаването, за да извърши срамна и грозна манипулация, нямаща нищо общо с обективната журналистика. Нямаше да взема отношение към случая, ако в обширно интервю продуцентът на предаването Юлиан Халваджиян (с нежния прякор Джуди) нагло и арогантно не се беше обяснил, упреквайки за гафа всички други, само не и себе си. Според него, „от ръководството на Нова Телевизия действали първосигнално като позвънили на репортера“, „излезли с прибързана позиция“, „медиите подвели обществеността, че репортерът е бит“, моноспектакълът на Върбанов бил „само една глупост“, „ако хората имали акъл в главата си, не би трябвало да загубят доверие в „Господари на ефира““, много хора „станали големи философи“, а „много журналисти са яхнали метлата“. Нито дума за собствена вина, нито дума за извинение, а само мантри, че „служели на истината“! Няма как като обикновен зрител да не задам няколко въпроса, на които отговорите се носят от вятъра. 1. За първи път ли Върбанов грозно манипулира репортаж и какво би станало, ако нямаше охранителни камери в склада? Какви са критериите за подбор на репортерите в предаването и има ли други такива като Върбанов? Задължително изискване при подбора ли е (1) нестандартна сексуална ориентация, (2) природна наглост и амбициозност, (3) да си подлец и манипулатор, (4) известно ли ви е, че ръководителят подбира изпълнителите по свой образ и подобие? Ако това са критериите, които налага продуцентът на предаването, дали самият той не е такъв? 2. Защо не е „освободен“ и операторът? В интервюто си Юлиан твърди, че е бил подведен до последно от репортера Митко Върбанов. Не му вярвам. Той ли не знае, че истината винаги е в кадрите? Като колега телевизионер на него ли да обяснявам, че ако те интересува истината за едно събитие, първата ти работа е да прегледаш суровия материал на оператора? И защо фигурата на оператора някак остава извън неговото полезрение? На кадрите на охранителната камера се вижда театралната манипулация на точно толкова виновния, колкото и репортера, оператор. Ако бе поискал кадрите, би ги получил по интернет за броени минути, при това нередактирани. Сигурен съм, че това е направено, но е извършен опит да покриване на истината. Защо нищо не се случва с оператора, който е съучастник в деянието? Защо и той не е „освободен“ (явно уволнен не може да бъде, поради липса на трудови правоотношения)? 3. В какви трудови правоотношения са репортерите и операторите на високо-бюджетното предаване „Господари на ефира“? Имат ли трудови договори, имат ли социални осигуровки или им се плаща „на ръка“ за всяка „бомба“? Впечатли ме, че навсякъде се говори, че репортерът е освободен, а не уволнен. Освобождава се човек, който не е на трудов договор, което подсказва за укриване на данъци и осигуровки. 4. Защо от предаването твърдят, че термините „жестоко пребит“ и „тежък побой“ са измислени от другите медии и сайтове, а те никога не са го казвали? Дори да е така, не е ли морално задължение при изнасяне на неверни факти, една почтена медия да ги оспори публично? Дори, когато се отнася за нейни репортери. 5. При такъв екип, колко души е „изгорило“ „Господари на ефира“ със скалъпени пошли обвинения и очерняне на лични и фирмени репутации, включително и на политици? Не се ли превърна това предаване в трибуна за оплюване с палячовски провиквания, дърварски карикатури със закачени към тях лица и приписване на всички недостатъци на човешкия характер без връзка с действителността? Именно това се случи и в петък вечерта, когато политици бяха наричани „магаре“, „муле“ и „кон“, а на главите на недодяланите карикатури бяха поставяни кофи и нощни гърнета – няма що, изключително високо ниво на интелигентен хумор и сатира. 6. Защо ръководството на Нова Телевизия бездейства? Какво означава, че се „разграничават“? По Закона за радио и телевизия, за тази манипулация солидарно вина носи и разпространителят? Става въпрос за разпространяване на лъжа и манипулация в милиони български домове? Коя уважаваща себе си телевизия ще продължи да плаща, за да бъдат манипулирани зрителите им? 7. Къде е СЕМ? Или „Господари на ефира“ не е лъжица за техните усти? Както и „Шоуто на Слави“, впрочем? Докога с манипулации, крясъци, подвиквания, дебелашки шеги и порно балет ще ни внушават ежедневен нихилизъм, че България е „уникална държава“ и едва ли не, най-доброто, което всеки човек може да направи, е да я напусне? Докога нагло, самодоволно, хора без грам морал ще претендират да са единствените блюстители на истината и кръстоносци на справедливостта? В интервюто си Юлиан казва „Нашата философия е една, на повечето медии е друга“. Не, Юлиане, вашата философия е „друга“. Философията на скункса. Философията на подлостта, безсрамието и лъжата! Без уважение, Валери Симеонов", "date": "2018.10.01", "title": "Валери Симеонов попари \"Господарите\": За първи път ли Върбанов манипулира репортажи?"}
{"url": "https://www.faktor.bg/bg/articles/novini/svyat/porachkovoto-ubiystvo-na-yan-kutsiak-e-struvalo-70-000-evro", "text": "Общо 70 хиляди евро са били платени за поръчковото убийство на словашкия разследващ журналист Ян Куциак и годеницата му по-рано тази година, обяви днес прокурор, цитиран от АП. По думите на специалния прокурор, чието име не бе огласено, каквато е практиката при тежки наказателни дела, от сумата са били платени 50 хиляди евро. \"Останалите 20 хиляди евро са били опростен дълг\", уточни той на пресконференция. Ян Куциак и Мартина Кушнирова бяха застреляни в дома си на 21 февруари. Братислава власти тогава съобщи, че убийството е поръчково и свързано с работата на журналиста, който е разследвал корупция и връзки между местни политици и италиански мафиоти. Убийствата предизвикаха в Словакия масови протести, уволнение на началника на националната полиция и оставката на правителството, припомня АП. Словашки медии съобщиха днес, че на заседание на Специалния наказателен съд вчера в град Банска Бистрица е било постановено, че четиримата заподозрени съучастници в убийството остават под стража. 44-годишната Алена Жужова е обвинена като поръчител, Томаш Сабо - като пряк извършител, Мирослав Марчек - като шофьор, и Золтан Андруско - като помагач. Според новинарския уебсайт topky.sk на пресконференция днес словашката главна прокуратура е дала разяснения за развитието на делото. На пресконференцията са присъствали главният прокурор Яромир Чижнар, надзираващи прокурори от специалната прокуратура, началникът на националната полиция Милан Лучански и командващият силите за борба с престъпността (НАКА) Бранислав Зуриан. Пред репортери главният прокурор е изказал възмущението си от опитите на политици да се месят в разследването и е подчертал, че има пълно доверие в следователите. Чижнар обещал, че обществеността ще бъде информирана за хода на разследването. На пресконференцията било съобщено, че някои от четиримата обвиняеми са били осъждани в миналото, но не за престъпления с насилие.", "date": "2018.10.01", "title": "Поръчковото убийство на Ян Куциак  е струвало 70 000 евро"}
{"url": "https://www.faktor.bg/bg/articles/britanski-ministar-yadosa-bryuksel-sravni-evropeyski-sayuz-sas-sssr", "text": "Британският външен министър Джереми Хънт си навлече критики от дипломатическите среди, след като сравни Европейския съюз със Съветския съюз в реч на годишната конференция на Консервативната партия, предаде Франс прес. Вчера Хънт обвини ЕС, че се стреми \"да накаже\" Великобритания заради решението й да го напусне и направи паралел с опитите на Съветския съюз да попречи на гражданите си да напускат територията му. Питър Рикетс, който от 2006 до 2010 г. е бил постоянен секретар на външното министерство, окачестви в Туитър изказването на Хънт като \"глупости, които са недостойни за британски външен министър\". \"Каквото и да е мнението ви за Брекзит, за британския външен министър е шокираща грешка в преценката да сравни ЕС със Съветския съюз\", заяви в Туитър Саймън Фрейзър, постоянен секретар във външното министерство от 2010 до 2015 г. Великобритания трябва да излезе от ЕС в края на март 2019 г., но шест месеца преди крайния срок преговорите по споразумение за раздялата буксуват. \"За всички нас, и особено за външните министри, ще е от полза да отваряме учебник по история от време на време\", заяви главният говорител на Европейската комисия Маргаритис Схинас в отговор на журналистически въпрос днес. В речта си Джереми Хънт говори за свое посещение в Латвия, която по думите му е станала \"модерна демокрация, член на НАТО и ЕС\" след придобиването на независимост. \"Какво се случи с доверието и идеалите на европейската мечта? ЕС бе предназначен да брани свободата. Съветският съюз беше този, който пречеше на хората да заминат\", заяви той. \"Ако превърнете европейския клуб в затвор, желанието за бягство няма да намалее, а ще нарасне и ние няма да сме единственият затворник, който се опитва да избяга\", предупреди Хънт. На това посланичката на Латвия в Лондон отвърна в Туитър, че \"ЕС донесе благоденствие, равенство, растеж и уважение\" на страната й, докато Съветският съюз \"унищожи живота на хората от три поколения\". Чешкият заместник-външен министър Томаш Петршичек заяви в Туитър, че \"ЕС наистина не е Съветският съюз\". \"В Европа вземаме заедно решения в Брюксел, докато Москва решаваше от наше име, без нас\", подчерта той.", "date": "2018.10.01", "title": "Британски министър взриви европейската дипломация - сравни ЕС със СССР"}
{"url": "https://www.faktor.bg/bg/articles/novini/balgariya/poroyat-v-burgasko-prevarna-ulitsi-i-patishta-v-reki-potopi-kashti-i-hoteli", "text": "Пороят в Бургаско превърна в реки улици и пътища в Бургас, Поморие и Слънчев бряг. Лошото време в областта е част от средиземноморския циклон, който премина през Гърция. Според сателитните данни циклонът отива към Варна. Затруднено е движението на моторни превозни средства по пътя Бургас - курортния комплекс \"Слънчев бряг\" заради падналото огромно количество дъжд и трудното му поемане от отводнително-канализационната система, съобщиха от Областната дирекция на МВР-Бургас. От там информираха, че има паднала земна маса, намираща се по надлеза на кръговото движение към квартала \"Сарафово\". Предвидена е организация на движение с ръчно регулиране. По данни на дежурния в КАТ директният път към квартала е затворен. Трафикът се отбива от служители на Пътна полиция и преминава през пътя за Каблешково. Представител на Фейсбук групата \"Бургаски шофьори\" написа: \"Това се случва в Сарафово пред хотел Атлантис. Дойдоха две пожарни и си тръгнаха...Колата избутаха доброволци...Няма Гражданска защита,няма Никой!! Оставам пленник! Водата се изтича в подземните гаражи ...В къмпинга срещу него е 1 м...Оставени на произвола...\". Над 70 сигнала за наводнени улици и приземни етажи са постъпили в Районната служба за пожарна и аварийна безопасност в Бургас. 18 литра на квадратен метър е падналият пороен дъжд през последните два часа. Няма постъпили сигнали за наводнени обществени сгради, а само за приземни етажи на частни домове, казаха от пожарната служба. В Бургас най-много са наводнените къщи в квартал \"Сарафово\", заяви началникът на отдел \"Управление при кризи\" към Общината Галина Байчева. \"Имаме сигнал за наводнени единични приземни етажи, мазета, гаражи, такива, които са в частни ВиК, направени много под нивото на канализацията и затова са наводнени. Не е толкова драстично, не е интензивен дъжд\", поясни Байчева. Речните корита са почистени и няма опасност от инциденти, каза още тя. В комплекс Слънчев бряг са наводнени алеи и приземни етажи на хотели. (източник: dir.bg)", "date": "2018.10.01", "title": "Пороят в Бургаско превърна улици и пътища в реки, потопи къщи и хотели"}
{"url": "https://www.faktor.bg/bg/articles/novini/svyat/putin-i-vuchich-za-parvi-pat-na-chetiri-ochi-kakvo-si-kazaha", "text": "Президентът на Сърбия Александър Вучич пристигна в Москва, където утре ще се срещне с президента на Русия Владимир Путин, съобщи сръбската държавна телевизия РТС. Пристигнах, за да поискам подкрепа за Сърбия, вярвам, че ще я получим от президента Путин, така както сме я получавали в предишния период...Днес  обстоятелствата са различни. Има повече напрежение и е важно да разговаряме за всичко това, заяви Вучич, цитиран от РТС. Според сръбския президент по руските телевизии Сърбия е сред главните теми, не само заради неговото посещение, но и заради всичко, което се случва около нас. От Скопие до онова, което се случи в Косово миналата седмица, с провокациите на Тачи и всички останали. Опитваме се да намерим най-доброто решение за нашите граждани, преди всичко как да запазим живота, мира, безопасността и сигурността, обясни Вучич. Сръбският президент посочи, че първо ще има разговор на четири очи с Путин, а след това разговорите ще продължат с делегациите по време на обяд. Сръбският президент подчерта, че моментът, в който той се среща с Путин, е един от най-важните през последните години поради много сложната ситуация в региона и затова е необходимо да се премерва всяка дума и всеки политически ход, посочи сръбският президент. Ще разговаряме за ситуацията в Европа и света. Ще получим съвети, но и ще видим как Русия да ни помогне в осъществяването на нашите политически и национални цели. Ще разговаряме за проекти, които са важни за по-добрия живот на гражданите, за жизнения стандарт на нашите хора, заяви сръбският президент. Вучич оценил реакциите на НАТО и ЕС на резултатите от референдума в Република Македония като неуважение и подценяване на \"малките балкански народи\", отбелязвайки, че тези народи са зрели и разумни и някой по света би трябвало да разбере това. Вучич отбелязал, че един референдум е валиден, ако участват 50 процента плюс един избирател. Това за мен е невъзможна ситуация; демокрацията конституцията и законите съществуват, за да бъдат спазвани и когато решението на народа не ви харесва, заявил сръбският президент. Пресслужбата на Кремъл съобщи в понеделник, че на предстоящата среща лидерите на двете страни ще обсъдят ключови въпроси на бъдещото развитие на руско-сръбските отношения, а също актуална регионална и международна проблематика, предаде ТАСС.", "date": "2018.10.01", "title": "Путин и Вучич за първи път на четири очи - какво си казаха..."}
{"url": "https://www.faktor.bg/bg/articles/novini/svyat/george-ivanov-tayno-zloradstva-tova-e-realnostta-referendumat-v-makedoniya-ne-uspya", "text": "Референдумът в Македония за договора с Гърция за преименуването на балканската страна, който се състоя в неделя, е неуспешен. Това призна не без удовлетворение в обръщение към гражданите на републиката президентът на Македония Георге Иванов, който публично заяви, че ще го бойкотира този референдум, съобщи ТАСС.  Речта на президента се предаваше по централните телевизионни канали в Македония, предава БТА. Реалността е такава, че референдумът не успя. Не се опитвайте да променяте реалността. Не си струва да се недооценява суверенната воля на македонските граждани. Дойде време да се отговаря пред македонския народ, каза Иванов.  По думите на Иванов Македония трябва да продължава да се движи по европейския път, но \"с чувство на собствено достойнство\", а не под натиск и ръководейки се от двойни стандарти.", "date": "2018.10.01", "title": "Георге Иванов тайно злорадства: Това е реалността, референдумът в Македония не успя"}
{"url": "https://www.faktor.bg/bg/articles/sofiya-domakin-na-vtora-sreshta-16-1-prez-oktomvri", "text": "Четвъртата среща на местните лидери на страните от Централна и Източна Европа (ЦИЕ) и Китай „16+1“ ще се проведе в Националния дворец на културата в София на 20 октомври 2018 г. Това съобщиха от пресцентъра на Министерството за Българското председателство на Съвета на ЕС 2018. Форумът ще премине под мотото „Глобално мислене, действия на местно ниво“. Събитието се организира от Министерството на Българското председателство на Съвета на ЕС 2018 и Областния управител на област София в партньорство със Столична община, Националното сдружение на общините в Република България и Националния дворец на културата, както и Секретариата за сътрудничество между Китай и страните от ЦИЕ, Асоциацията на областните управители на страните от ЦИЕ и Китай и Китайска народна асоциация за приятелство с чужбина. Четвъртата среща на местните лидери на страните от ЦИЕ и Китай ще се проведе само три месеца след Седмата среща на правителствените ръководители на държавите от формата \"16+1\", състояла се в София на 7 юли 2018 година. Целта на форума е да надгради постигнатите резултати и договорености от Срещата на върха, на която бяха очертани и „Насоките от София“.  Инициативата „16+1“ за сътрудничество между Китай и 16-те страни от ЦИЕ е важен механизъм за стимулиране на политическия диалог, инвестициите, търговските и икономическите отношения и сътрудничеството в широк кръг от области.  През последните години сътрудничеството на местно ниво във формат „16+1“ придоби по-голяма видимост чрез подкрепата за побратимяване на градове, провинции, регионите и общини на страните от ЦИЕ и Китай, и осъществяването на посещения с цел насърчаване на прекия обмен и сътрудничество на местно равнище. Дискусиите в София ще се съсредоточат върху развитието на сътрудничеството в областта на туризма, селското стопанство, индустриалните и демонстрационни зони и паркове, малките и средните предприятия. Програмата ще включва презентации и речи на говорители от България, Китай и страните от ЦИЕ. България вече е била домакин на два форуми на местните лидери в рамките на формата - Третата работна среща на Асоциацията на областните управители на страните от ЦИЕ и Китай, провела се в Пловдив на 19 октомври 2017 г., и на Първата среща на кметовете на столиците на страните от ЦИЕ и Китай в София на 27 септември 2016 г.", "date": "2018.10.01", "title": "София за четвърти път домакин на среща \"16+1\" през октомври"}
{"url": "https://www.faktor.bg/bg/articles/novini/balgariya/na-makedontsite-im-ostava-plan-b-samoopredelyane-kato-balgari-naslednitsi-na-balgari", "text": "План \"Б\" за стотици хиляди граждани на РМ сега ще бъде получаване на гражданство на Република България въз основа на доказване на български произход и самоопределяне като българи, наследници на българи! И разбира се лоялност към България, ако не признават българската история гражданство да не се дава!  Членство в НАТО и ЕС се отлага за сега...!  Това не означава, че ще гледаме безучастни ако продължават манипулациите на историята и гаврата с наши български революционери , възрожденци и събития! Жалко е, когато има хора които са против нещо, но не предлагат алтернатива и не казват за какво са и как ще го постигнат. ДПМНЕ не харесват договора с Гърция, както и договора с България, но какво предлагат? Да няма договори с Гърция и България и да продължат с фантастичните \"исторически\" сюжети от античността до наши дни? Явно емоциите са взели връх! Нашата протегната ръка остава! Най-доброто за всички в региона е европейската интеграция!", "date": "2018.10.01", "title": "На македонците им остава план „Б” – самоопределяне като българи, наследници на българи"}
{"url": "https://www.faktor.bg/bg/articles/putin-laska-imidzh-s-pilota-na-mertsedes", "text": "Руският президент Владимир Путин отправил лична молба към пилота на \"Мерцедес\" Люис Хамилтън веднага след победата му за Голямата награда на Русия в Сочи. И британецът уважил желанието на домакина лично да му връчи наградата за първото място. А каква е молбата? Путин измолил чрез преводача си да не бъде поливан с шампанско от Хамилтън на почетната стълбица в Сочи. Преди 3 г. пилотът за последно бе пръв в Русия и тогава той се наслади на втората си поредна победа в Сочи, като изкъпа руския президент с шампанско.   \"Свикнал съм да Ви предупреждавам за нещо всяка година, година след година...\", предал думите на Путин преводачът, а Хамилтън се смилил: \"Добре, тази година няма да Ви пръскам с шампанско. А миналата година не бях аз, някой друг е бил!\"   Миналата година в Сочи победи съотборникът му от \"Мерцедес\" Валтери Ботас, който в неделя пак вървеше уверено към първото място, но по заповед на шефовете на отбора му отстъпи победата.", "date": "2018.10.01", "title": "На сухо: Путин предупреди пилота на \"Мерцедес\" да не го полива с шампанско"}
{"url": "https://www.faktor.bg/bg/articles/marin-lyo-pen-za-konchinata-na-sharl-aznavur-otide-si-velik-poet", "text": "Днес си отиде един велик поет, заяви лидерът на крайнодясната френска партия Национално обединение Марин льо Пен, предаде РИА Новости. Евроскептичната политичка изрази своите съболезнования към близките на легендата на френската музика, певеца Щарл Азнавур, който почина тази нощ. \"Ние загубихме една безценна част от нашето национално богатство. Всички французи скърбят за кончината на господин Азнавур\", написа тя в Twitter.", "date": "2018.10.01", "title": "Марин льо Пен за кончината на Шарл Азнавур: Отиде си велик \"поет\""}
{"url": "https://www.faktor.bg/bg/articles/konstatirani-nerednosti-spryaha-porachkata-za-eletronna-zdravna-sistema", "text": "Министерството на здравеопазването прекрати поръчката за електронната здравна система. Причината са констатирани нередности. От министерството поясниха за Нова ТВ, че това няма да забави изграждането на системата за електронно здравеопазване. Идеята на прекратяването на поръчката е била да се прецизира заданията. Нова обществена поръчка ще бъде обявена в кратки срокове. Припомняме, че само преди няколко месеца министър Кирил Ананиев заяви, че до края на 2018 г. ще бъдат въведени регистрите и електронната рецепта. За Министерството на здравеопазването изграждането на националната здравна информационна система е един от основните лостове, с които да се ускори електронното управление в сектора. В момента се работи по изграждането на отделните модули на системата, като всеки един от тях е в различен етап на подготовка.", "date": "2018.10.01", "title": "Констатирани нередности спряха поръчката за електронна здравна система"}
{"url": "https://www.faktor.bg/bg/articles/dnes-se-razglezhdat-ofertite-za-nov-boen-samolet", "text": "Днес се разглеждат офертите за нов боен самолет. Три държави от седемте запитани са отговорили на запитването за нов тип боeн самолет.  Официалното отваряне на предложенията ще бъде в три часа този следобед, припомнят от Министерството на отбраната. За до 8 изтребителя България трябва да даде близо милиард и 800 милиона лева през следващите няколко години. След отварянето на офертите думата ще има междуведомствена комисия, назначена от премиера. А след това предстои отваряне на ценовата оферта и следва класиране на подадените оферти.", "date": "2018.10.01", "title": "Днес се разглеждат офертите за нов боен самолет"}
{"url": "https://www.faktor.bg/bg/articles/manolova-gnevna-osakatiha-zakona-za-horata-s-uvrezhdaniya-ministarat-da-ponese-otgovornost", "text": "Проектът на Закон за хората с увреждания е осакатен, от него са извадени всички предложения за реформа, заяви пред журналисти омбудсманът Мая Манолова. Тя допълни, че е редно и честно социалният министър да каже кое го е накарало да осакати закона и да си понесе отговорността. На 28 септември приключи общественото обсъждане по законопроекта. В резултат на постъпили предложения и забележки от различни министерства и организации, социалният министър си е позволил да извади от проекта всички основни пунктове, които трасираха реформата в политиките към хората с увреждания, изтъква Манолова, цитирана от dir.bg. Тя обясни, че от закона отпада личната помощ, фонд \"Достъпна среда и лична мобилност\", фонд \"Трудова заетост\", отпада подкрепената заетост, както и финансирането по проекти на организации на хората с увреждания. Отпадат и бележките за това да се предвидят здравни осигуровки за хората, които отглеждат човек с тежки увреждания. Не се променя нищо по отношение на помощните средства и медицинските изделия. Създаването на нов орган за хората с увреждания се оставя някъде много далеч в бъдещето, допълни Манолова. По думите й това не е една имитация на реформа, а направо подигравка. Манолова допълни, че се чувства абсолютно демотивирана да участва в каквито и да е общи проекти с Министерството на труда и социалната политика , защото работата по основния закон се е оказала напълно безсмислена. \"В момента се чувствам унизена, предполагам, че всички хора, които са работили по него ще с почувстват по същия начин, защото е безсмислено да се работи, когато една от страните, която трябва да е водеща, не си държи на думата\", допълни омбудсманът. По думите на Манолова няма никакво значение дали този закон ще бъде приет или не, единственото, което се променя е малко по-голямата финансова подкрепа за хората с увреждания, което според нея е добре, но е било възможно да се направи и с една поправка в действащия закон. Манолова добави, че няма да участва в тази лъжа , в която се казва на хората с увреждания и на обществото, че се прави реформа, а всъщност не се прави нищо. Законопроектът днес ще се обсъжда на Националния съвет за интеграция на хората с увреждания.", "date": "2018.10.01", "title": "Манолова гневна: Осакатиха закона за хората с увреждания, министърът да понесе отговорност"}
{"url": "https://www.faktor.bg/bg/articles/mikrobus-dade-zaden-na-krastovishte-blasna-kola-i-rani-dvama", "text": "Микробус блъсна лек автомобил в Благоевград. Двама души са леко ранени от пръснало се стъкло, предаде БГНЕС. Пътният инцидент е станал в 12.40 ч. на ул. \"Александър фон Хумболт\", минаваща покрай студентските общежития в града. Микробусът е навлизал на заден ход в Т-образно кръстовище. С дясната си задна част той се блъска в лявата странична врата на колата. Транспортирани са двама души за преглед в МБАЛ-Благоевград. До изясняване на състоянието им полицейски патрул затвори ул. „Александър фон Хумболт”. Пряката, от която излиза микробусът, води към складове и жилищни сгради. На нея трябва да има поставен знак, че се навлиза в улица, по която движещите се са с предимство. Такъв обаче няма.", "date": "2018.10.01", "title": "Микробус даде заден на кръстовище, блъсна кола и рани двама"}
{"url": "https://www.faktor.bg/bg/articles/tsiklonat-zorba-navodni-pomorie", "text": "Проливен дъжд наводни Поморие, информира бТВ. От пожарната заявиха, че са се отзовали на 15 сигнала за наводнени улици в града. В района на наводнението няма изградена канализационна система. Лошото време в Поморие е част средиземноморския циклон, който премина през Гърция. Според сателитните данни циклонът отива към Варна.", "date": "2018.10.01", "title": "Циклонът \"Зорба\" наводни Поморие, насочва се към Варна"}
{"url": "https://www.faktor.bg/bg/articles/ucheni-zovat-ne-izbirayte-vazhdi-rashidov-za-akademik", "text": "Не избирайте Вежди Рашидов за академик!. С това се обръщат университетски преподаватели, интелектуалци, хора на изкуството от движението \"Реформи в културата\" към членовете на Българската академия на науките (БАН). Председателят на комисията по култура и медии в парламента Вежди Рашидов, който е и бивш министър на културата от ГЕРБ, беше допуснат в конкурс за академици на БАН. Уважаеми г-н председател, Уважаеми академици, член-кореспонденти и учени, Искаме да възразим срещу намерението званието академик да бъде присъдено на председателя на парламентарната комисия за култура и медии Вежди Рашидов. Званието академик може да бъде присъдено на български граждани — изтъкнати дейци на културата, чиито постижения са с безспорно национално и общочовешко значение. Творчество на г-н Рашидов не отговаря на критериите на закона – присъствието му в международни музеи и колекции е незначително и не е получило безспорно признание; неубедително е неговото представяне и в национални колекции. Публичното му поведение и морал скандализират значителна част от българската културна общественост. Поражда се съмнението, че подобна кандидатура е продиктувана от заемания временно от Рашидов пост на председател на парламентарна комисия за култура и медии, от това, че е депутат от управляващата коалиция, както и от катастрофалния за състоянието на българската култура факт, че той на два пъти беше министър на културата. Удостояването му със званието академик би деградирало понятието за заслуги и принос в българската култура. Присъждането на това високо звание на тази личност ще се възприеме като обида за широки творчески среди и за значителна част от националната интелектуална общественост. Обръщаме към вас с надеждата, че Българската академия на науките е пазител на академичното достойнство и на високите интелектуални и творчески критерии - тя не робува на политическото статукво. Уважаеми академици, член-кореспонденти и учени, не избирайте Рашидов за академик! Движение \"Реформи в културата\"", "date": "2018.10.01", "title": "Учени и интелектуалци зоват: Не избирайте Вежди Рашидов за академик!"}
{"url": "https://www.faktor.bg/bg/articles/vrashtat-za-remont-proektozakona-za-horata-s-uvrezhdaniya", "text": "Последният вариант на проектозакона за хората с увреждания ще бъде оттеглен, за да бъде преработен. Това се разбра след заседанието на Националния съвет за интеграция на хората с увреждания, съобщава БНР. Критики към него бяха отправени от представители на организациите на протестиращите майки на деца с увреждания и омбудсмана Мая Манолова. Общественото обсъждане на предложения от социалното министерство проектозакон приключи преди няколко дни. Според една от майките на деца с увреждания, която участва в съвета, те са нямали право на глас по време на обсъжданията. Мая Манолова пък определи законопроекта като \"абсолютно осакатен\". По думите ѝ от него са извадени всички точки, които са били свързани с реални реформи.", "date": "2018.10.01", "title": "Връщат за ремонт проектозакона за хората с увреждания"}
{"url": "https://www.faktor.bg/bg/articles/prof-lachezar-traykov-za-zdravnata-reforma-dano-izdarzhi-kurazhat-na-ministara-i-negoviya-ekip", "text": "\"Моделът, който имаме досега в здравеопазването, не бива да функционира повече. Ето защо реформа трябва да има, дано само издържи куражът на министъра и неговия екип\", заяви пред бТВ неврологът проф. Лъчезар Трайков. От друга страна здравеопазването ще става все по-скъпо, няма как да е другояче. Медикаментите се промениха, изследванията, процедурите... това ще води до оскъпяване. Грешно е да си мислим, че цените ще бъдат както преди 10 години'', посочи той. Болно ми е, когато се говори за изключително тежка корупция между лекарите. За съжаление обаче системата така се е напаснала през годините, че язвите да не ни лютят, да не се усещат, сподели професорът ,,Пациентът остава с убеждението, че няма никакъв труд от наша страна. Създава се усещането, че искаме да икономисаме нещо от изследванията, което е ужасно. Между нас и пациентите стои една пропаст. Те изпитват усещането, че нещо им се спестява, че нещо се крие от тях. Тази фрустрация между лекари и пациенти трябва да изчезне'', коментира още професор Трайков.  ,,Много от младите ми казват, че докато завърши настоящата реформа, ще им мине младостта. Затова си взимат дипломите оттук и си заминават'', каза той.  ,,Вторият модел – този с допълнителната застраховка – е много сходен с френския. Уверявам ви, той работи перфектно във Франция. Мисля, че и тук ще бъде доста сполучлив вариант'', подчерта проф. Лъчезар Трайков.", "date": "2018.10.01", "title": "Проф. Лъчезар Трайков: Моделът с допълнителната здравна застраховка работи перфектно във Франция"}
{"url": "https://www.faktor.bg/bg/articles/slavi-tozi-referendum-poveche-ot-yasno-pokaza-kakvi-sa-v-makedoniya-balgari-sa", "text": "”Една държава, която се казва Македония, а тези, дето живеят в нея, са едни объркани хорица”. Това написа шоуменът Слави Трифонов във Фейсбик по повод референдума за името на Македония.  Ето текста в социалната мрежа: \"Не знам дали истински ви интересува това, което се случва в Македония и въобще не знам как гледате на тази така наречена държава. Емоционално ли? Исторически ли? Географски ли? Не знам как гледате на македонците, които пишат срещу българското посолство в Скопие “Булгари мрете”, а същевременно се редят на опашка за български паспорти.  Не знам за вас, затова ще ви кажа за себе си. Когато бях в седми клас, ходих на олимпиада по история. Писах за хан Аспарух. Но после комисията реши да ме изпитва. И ме попитаха: “Станиславе, как би отговорил с една дума на претенциите на македонците, че Самуил е македонски цар?“ Аз бях много горд от себе си, защото се сетих да кажа, че Василий Втори е наречен българоубиец, а не “македоноубиец”. Това беше много отдавна. Днес нищо не се е променило. Една държава, която се казва Македония, а тези, дето живеят в нея, са едни объркани хорица. И не знаят точно какви са. Аз ще ви кажа какви са. По това, което правят, включително и на този референдум, е повече от ясно какви са. Българи са. Казват, че умните хора се учат от своите грешки, мъдрите хора се учат от чуждите грешки. Скъпи българи от Македония, толкова примери имате около вас, а още нищо не сте научили.\"", "date": "2018.10.01", "title": "Слави: В Македония не знаят какви са, но референдумът показа - българи са!"}
{"url": "https://www.faktor.bg/bg/articles/poroi-v-yugoiztochna-balgariya", "text": "Предупрежденията с оранжеви и жълти кодове в източната половина от страната се оправдаха. За три часа в Ахтопол днес са паднали 110 л/кв.м дъжд. За последните 36 часа измереното количество дъжд в Малко Търново е 74 л/кв.м, в Ивайловград – 64 л/кв.м и в Хасково – 62 л/кв.м. Очакванията са през нощта дъждът постепенно да почне да отслабва. Утре прогнозата е за слънчево и доста по-топло време. Над 70 сигнала за наводнени улици и приземни етажи са постъпили в Районната служба за пожарна и аварийна безопасност в Бургас. Най-много наводнени и непроходими улици има в бургаския квартал \"Сарафово\", в Поморие и курортния комплекс Слънчев бряг. 18 литра на квадратен метър е падналият пороен дъжд през последните два часа. Няма постъпили сигнали за наводнени обществени сгради, а само за приземни етажи на частни домове, казаха от пожарната служба. В Бургас най-много са наводнените къщи в квартал \"Сарафово\", заяви началникът на отдел \"Управление при кризи\" към Общината Галина Байчева. Имаме сигнал за наводнени единични приземни етажи, мазета, гаражи, такива, които са в частни ВиК, направени много под нивото на канализацията и затова са наводнени. Не е толкова драстично, не е интензивен дъжд\" поясни Байчева, цитирана от БНР.  Речните корита са почистени и няма опасност от инциденти, каза още тя. В комплекс Слънчев бряг са наводнени алеи и приземни етажи на хотели.  МВР е направило нужната организация на терен, има готовност да реагира при усложнение на обстановката и ще държи населението информирано във всеки един момент, увери вътрешният министър Младен Маринов. Всички нива на сигурност са задвижени, среща с областните управители, задачите, които имат те както наблюдение – на терен сме, ще държим във всеки един момент населението да е информирано, за да се избегнат щети, каза още вътрешният министър.", "date": "2018.10.01", "title": "Прогнозата се сбъдна: Порои заляха Югоизточна България"}
{"url": "https://www.faktor.bg/bg/articles/vuchich-za-makedonskiya-referendum-evropa-da-pokazhe-poveche-uvazhenie-kam-malkite-narodi", "text": "Президентът на Сърбия Александър Вучич заяви по отношение на референдума за името в Македония, че не е негова работа да се бърка във вътрешните работи на друга страна, но отбеляза, че Европа трябва да бъде по-отговорна, предава македонското електронно издание Радио „Свободна Европа“, цитирано от агенция „Фокус“.   „Не е моя работа да се бъркам във вътрешните работи на друга страна. Страхувам се и ми се струва, че някои хора по света подценяват нас, балканските народи и си мислят: ще видим ако може с народа, а ако не, тогава без народа. Ще се опитаме чрез натиск над депутатите, а ако и това не стане, не е важно, просто трябва да стане така“, заяви Вучич, цитиран от сръбските медии.   Сръбският президент подчерта, че уважава договора за името между Македония и Гърция, но също така поиска от Европа и света да покажат повече уважение към малките народи. „Европа трябва да се държи по-отговорно“, подчерта Вучич.", "date": "2018.10.01", "title": "Вучич за македонския референдум: Някои хора по света подценяват балканските народи"}
{"url": "https://www.faktor.bg/bg/articles/ognyan-minchev-makedontsite-glasuvaha-po-klasicheski-balkanski-postkomunisticheski-manier", "text": "Сбъркахме в предварителната оценка и очакванията от реферeндума в Македония - за повечето наблюдатели говоря, написа във Фейсбук политологът Огнян Миечев.   Тази грешка беше комбинация от добронамереност и увлечение по факта, че референдумът има жизнено важно значение за бъдещето на Македония. Пропуснахме да съобразим, че ако ние разбираме това жизнено важно значение, не е задължително и всички македонски граждани да го разбират. Македонците гласуваха по класически балкански посткомунистически маниер. Гласуваха - или не гласуваха по партийна принадлежност и симпатия. Гласувалите, очевидно подкрепящи управляващата СДСМ и по-голямата албанска партия ДУИ, подкрепиха почти единодушно с \"да\" Преспанския договор и произтичащите от него промени.   Поддръжниците на опозиционната ВМРО-ДПМНЕ нарочно не отидоха да гласуват. Техните лидери изчислиха, че участието в референдума, дори с гласуване \"не\", ще го легитимира от гледна точка на изискването 50 на сто плюс един глас. А да наклонят везните в полза на гласуване \"не\", те нямаха шанс. Затова - бойкот, изкуствена засада.  За съжаление, както подчертава и наблюдателят на македонската сцена Сашо Орданоски, резултатите от референдума бяха определени не толкова от привържениците на правителството и Преспанския договор, нито от де факто бойкотиралите го фенове на ВМРО-ДПМНЕ.   Недостигащият брой гласове до 50 на сто плюс един бяха \"осигурени\" от ... кибиците, от сеирджиите. От тази неунищожима балканска порода на дебелоглавия примат, който не вярва на никого и на нищо и гледа с подозрение на всяка работа, която изисква сътрудничество, убеждение, вяра в общия успех, отказ от подозрението, че някой се готви \"да те прекара\". Тези хора не разбраха - за пореден път - залогът, който крие референдумът за бъдещето на тяхната страна, и оттам - за техния живот, за семействата и децата им. Мощната кампания на враждебни външни сили срещу договореностите от Преспа допълнително засилиха недоверието, подозренията и пасивността на решилите да гледат сеир, вместо да заемат позиция.  Оттам нататък всичко останало бе предвидимо. Опиянени от \"победата\" си да гледат сеир отстрани, активистите и феновете на ВМРО-ДПМНЕ се изсипаха на улицата, за да \"празнуват\". Какво празнуват, по-точно не е ясно, но се видя, че размахват знамена със ... знака на Вергина, който бе променен като официален флаг на Македония още в началото на конфликта с Гърция през 90-те години. С това те дадоха добър стимул на опиянения национализъм на юг от македонската граница също да излезе на улицата и отново да се \"защитава\".  Това, което следва е коректно разписано от Орданоски. ВМРО-ДПМНЕ отказаха да признаят легитимност на референдума и да гласуват в полза на конституционни промени, легитимиращи договора от Преспа. На управляващото мнозинство му липсват 9 гласа, за да наложи промените с квалифицирано мнозинство от 80 депутати. Тогава на дневен ред идват предсрочните парламентарни избори. ВМРО-ДПМНЕ е в тежка криза и едва ли може да играе за победа на тези избори. Самото ръководство на партията гледа всячески да ги избегне. Ключът към изборите се държи от основната албанска партия ДУИ на Али Ахмети. Ахмети бе част както от мнозинството на Груевски между 2006-2016 г., така и на Заев след последните парламентарни избори. Засега не е напълно известно какъв дневен ред преследват македонските албански лидери в процеса на промяна на малката република.  От една страна, всички албанци заявяват принадлежността си към европейската и атлантическа интеграция на страната. От друга - макар и средно малко по-висока от македонските секции, активността на гласоводаване в албанските секции бе умерена и също колеблива. Позицията на албанските лидери ще кристализира и ще стане очевидна в отношението им към призива на Зоран Заев за бързи предсрочни парламентарни избори. Ако подкрепят това искане, албанските лидери ще допринесат за излизане на Македония от задънената улица. Ако поставят условия и бавят подготовката за изборите, ще сигнализират за един променящ се албански дневен ред в развитието на македонската драма.", "date": "2018.10.01", "title": "Огнян Минчев: Сега ключът към \"бързи предсрочни избори\" в Македония се държи от Али Ахмети"}
{"url": "https://www.faktor.bg/bg/articles/mariya-gabriel-razmaha-prast-na-feysbuk-dannite-na-evropeyskite-grazhdani-sa-neprikosnoveni", "text": "Eврокомисарят по цифрова икономика и цифрово общество Мария Габриел критикува Фейсбук заради пробива в социалната мрежа, който по неофициални данни засегна 50 милиона потребители в целия свят. \"Фейсбук\" да се свърже максимално бързо с Агенцията по киберсигурност на европейския съюз в Ирландия - ЕНИСА, за да се установи точният брой на европейските граждани, засегнати от пробива на лични данни. Това заяви еврокомисарят по цифрова икономика Мария Габриел, съобщи bTV. Само през последните две години кибератаките са се увеличили с около 300 процента годишно, като на ден са над 4 хиляди. Мария Гариел отбеляза, че очаква, когато се оперира с данни на европейски граждани, да се спазват критериите за неприкосновеност.  Според Мария Габриел в момента на Европа не и достигат близо 300 хиляди киберспециалисти. \"Не бих искала само добри, пожелателни декларации от страна на \"Фейсбук\". Това, което бихме искали, са действия. За нас защитата на личните данни е неприкосновена. Това е ценност, която не подлежи на преговаряне, на договаряне, продаване и препродаване\", категорична беше еврокомисарят.", "date": "2018.10.01", "title": "Мария Габриел скастри Фейсбук: Данните на европейските граждани са неприкосновени"}
{"url": "https://www.faktor.bg/bg/articles/knsb-plashi-sas-stachka-zaradi-remontite-na-su-20", "text": "КНСБ обяви, че е готова на \"всички възможни граждански и синдикални действия\", ако не се даде възможност част от ремонта на руските самолети Су 25 да бъде извършен в наскоро национализирания завод \"Авионамс\", пише Медиапул.бг. Стойността на поръчката на Министерството на отбраната може да надхвърли 82 млн. лева без ДДС, но според военния министър Красимир Каракачанов \"Авионамс\" няма капацитет да се справи с нея и не беше поканен.    От КНСБ обаче са на друго мнение. От синдиката искат да бъде включена клауза в договора с избраната фирма, \"Авионамс\" да бъде подизпълнител. В писмо до премиера Бойко Борисов те настояват за спешна среща, на която казусът да бъде изчистен.   В петък в рамките на парламентарния контрол Каракачанов съобщи, че само 558-ми авиационен ремонтен завод – Беларус е подал оферта да ремонтира и поддържа руските самолети Су 25, другото поканено дружество Обединена авиостроителна корпорация – Русия не е дало предложение.    Тогава Каракачанов обясни, че е имал среща с представители на \"Авионамс\", на която е станало ясно, че заводът няма възможности да се справи с ремонта. От КНСБ обаче опровергават това твърдение.    \"Не приемаме изказаното становище от военния министър, че след срещата му с представители на синдикатите по поставените въпроси в началото на месец септември е станало ясно, че \"Авионамс\" няма нито лиценза, нито способността да извършва такъв ремонт\", посочват от КНСБ.    Според синдиката \"Авионамс\" има дългогодишен опит в ремонта на подобни самолети и в завода работят единствените подготвени специалисти в България.    Според Каракачанов обаче там от 2001 г. не са ремонтирали подобни самолети. По думите му е имало писмо от синдикатите в \"Авионамс\", имало е и среща в началото на септември, като самите те са наясно, че \"Авионамс\" няма нито лиценз, нито способност в момента да извърши този ремонт.   Според него \"Авионамс\" може да придобие възможности да се справи с подобен ремонт за около три години, а МО не може да чака толкова.", "date": "2018.10.01", "title": "КНСБ плаши със стачка заради ремонтите на Су-25"}
{"url": "https://www.faktor.bg/bg/articles/zam-ministar-na-oresharski-vliza-v-upravitelniya-savet-na-bnb", "text": "Президентът Румен Радев подписа указ, с който назначи Людмила Елкова за член на Управителния съвет на Българската народна банка (БНБ). Тя има дългогодишен стаж в Министерство на финансите, като е заместник-министър във ведомството в кабинета на Пламен Орешарски. Докато за зам.-министър Елкова отговаря за държавния бюджет, държавните разходи, финансирането на общините, държавното съкровище и Дирекция \"Национален фонд\". В същия период е заместник-председател на Съвета на директорите на Печатницата на БНБ, алтернативен управител на Международния валутен фонд за България, ръководител на българската делегация в Международната банка за икономическо-развитие-Москва, член на Управителния съвет на Държавен фонд \"Земеделие\" и член на Управителния съвет на Националния доверителен екофонд. От 2015 г. тя се занимава с консултантска дейност в областта на финансите, държавните помощи, разработването, управлението и изпълнението на проекти, финансирани от Европейския съюз.", "date": "2018.10.01", "title": "Зам.-министър на Орешарски влиза в Управителния съвет на БНБ"}
{"url": "https://www.faktor.bg/bg/articles/novini/svyat/razprostraniha-kadri-ot-vzrivyavaneto-na-terorista-zaharchenko-video", "text": "Украински медии разпространиха уникални кадри, които до сега са били секретни. Те са запечатали последните секунди от живота на Александър Захарченко - проруският сепаратистки лидер на самопровъзгласилата се Донецка Народна Република в Източна Украйна. Захарченко бе убит на 31 август тази година, влизайки в кафене на град Донецк. Той пристига с кортеж от пет черни джипа, следван от над 10 гардове. Секунди след като прекрачва прага на заведението избухва мощно взривно устройство. Малко по-късно Захарченко умира в болница от раните си. По-късно разследващите са установили, че въпросното заведение е било оформено във военно-партизански стил – минохвъргачки, автомати и всевъзможни оръжия. На стола, на който е трябвало да седне сепартиският лидер е била поставена табела с надпис „столът е миниран”. Захарченко оглави ДНР през ноември 2014 година и преживя няколко опита за покушение.", "date": "2018.10.01", "title": "Разпространиха кадри от взривяването на терориста Захарченко(видео)"}
{"url": "https://www.faktor.bg/bg/articles/pes-pozdravi-zoran-zaev-za-natsionalno-otgovornoto-povedenie", "text": "\"Партията на европейските социалисти поздравява македонските граждани, взели участие на вчерашния референдум, които с огромно мнозинство казаха „Да\" на европейското бъдеще на страната и постигнатите договорености с Гърция, една от които е промяна на името на страната.\" Това написа президентът на ПЕС Сергей Станишев във фейсбук по повод допитването в Македония.   \"Въпреки че избирателната активност беше по-ниска от 50%, ПЕС очаква правителството да продължи усилията за намиране на необходимия консенсус в парламента\", пише още Станишев.  Забележително е, че над 600 хил. души отидоха вчера до избирателните секции, за да подкрепят договора, който ще позволи преговорите за членство в ЕС и НАТО. За съжаление, мащабната дезинформационна кампания и призивите за неучастие в референдума от страна на десните ВМРО-ДПМНЕ и лично президента Иванов, който призова за бойкот от трибуната на ООН, разубеди мнозина да отидат до избирателните секции.  Контекстът, в който се проведе този референдум, беше много сложен както във вътрешен, така и в международен план, а националистическият дебат за македонската идентичност, подстрекаван от ВМРО-ДПМНЕ, отново взе връх. Очевидно е, че две години след падането си от власт, режимът на Груевски продължава опитите за дестабилизиране на страната. Вярвам обаче, че правителството ще продължи усилията за намиране на консенсус в парламента.  Позитивната проевропейска кампания, която проведоха Социалдемократическия съюз на Македония, член на ПЕС, даде убедителен резултат – над 90% от подадените гласове бяха в полза на европейското бъдеще на страната. Поздравявам премиера Зоран Заев за национално-отговорното поведение в този исторически момент и неуморната работа за гарантиране на добросъседските отношения в региона, включително с България. Разликата между левите и десните в Европа и в този случай е очевидна – ЕНП отново застана на страната на популистката и националистическа риторика с негласната си подкрепа за Груевски. Осигуряването на карт-бланш за такива лидери е смъртоносно за Обединена Европа и трябва да срещне решителния отпор на всички прогресивни, про-европейски сили в Европа, особено предвид европейските избори догодинa.\"", "date": "2018.10.01", "title": "ПЕС поздрави Зоран Заев за национално-отговорното поведение"}
{"url": "https://www.faktor.bg/bg/articles/tsvetanov-i-poslanik-na-frantsiya", "text": "Председателят на парламентарната група на ГЕРБ и зам.-председател на партията Цветан Цветанов проведе работна среща с посланика на Франция в България Н.Пр. Ерик Льобедел.  По време на срещата посланикът поздрави Цветанов за избирането му за представител на Съвместната група за парламентарен контрол (СГПК) на Европол в Управителния съвет на Агенцията. Цветанов на свой ред изрази признателност към френската делегация в СГПК, че подкрепиха приемането на Процедурните правила за функционирането на групата през март в София в рамките на Парламентарното измерение на Българското председателство на Съвета на ЕС.  Цветан Цветанов и Ерик Льобедел обсъдиха и политическата ситуация в България и Европа, като фокусът на разговора им падна върху възможностите за засилване на парламентарното сътрудничество между двете държави в сектор „Сигурност“. Обсъдена бе и идеята за работно посещение на българска парламентарна делегация от Комисията по вътрешна сигурност и обществен ред в Париж. Целта на посещението ще бъде обмен на опит в парламентарния контрол над дейността на службите и противодействието на фалшивите новини. Цветанов и Льобедел бяха единодушни, че службите на България и Франция имат добро взаимодействие и засилването на парламентарното сътрудничество ще помогне да се надгради този капацитет и взаимно доверие.", "date": "2018.10.01", "title": "Цветанов и посланикът на Франция обсъдиха политическата ситуация в България и Европа"}
{"url": "https://www.faktor.bg/bg/articles/makedontsite-i-balkanskiyat-kompleks-za-svrahtsennost", "text": "\"Подкрепяте ли членство в ЕС и НАТО с приемане на Договора между Република Македония и Република Гърция?\" - така бе зададен въпросът на референдума в Македония, провел се вчера. Резултатът вече е известен на всички: провал. Но Европа помни и други подобни сценарии. На властта явно не ѝ върви с референдумите. Като започнем от референдума за Европейската конституция, минем през абсурдното допитване на Сириза за кредиторите и стигнем до българския референдум за електронното гласуване, италианската реформа на Сената и Брекзита. Всеки път резултатът е: провал, напрежения или дори предсрочни избори. Една от причините за това развитие вероятно е възходът на националпопулистите. Представете си само днес в Бългaрия, при така укрепилите се във властта Нинова и Каракачанов, да се направи следното допитване: Съгласни ли сте да затворим поетапно блокове 1 до 4 на АЕЦ Козлодуй, за да ни приемат в ЕС? Представяте си какъв щеше да е резултатът, нали? Вярно е, че хитрото поставяне на въпроса може да предопредели отговора. Така през 1991 година попитаха македонците дали са съгласни да се отделят от Югославия и по-нататък да се интегрират в една нова Югославия - демек и тако, и вако. В сегашния референдум дори не се споменава името \"Северна Македония\", а се търси консенсус около присъединяване към НАТО и ЕС. Е да, ама гражданите взеха, че отговориха на друг въпрос (или по-точно - не отговориха), който звучи така: харесвате ли политиците, нашите, гръцките, европейските? Разбира се, резултатът от това допитване може да се тълкува по различни начини. Няма 50% участие, но пък над 91% от гласувалите са били \"за\". Основната несигурност обаче е в това, че никой не знае колко хора реално живеят в страната. Последното преброяване от 2011 беше отменено, защото управляващите тогава се уплашиха, че албанците ще се окажат не 20%, както те твърдяха, а по-скоро 30%. Официално гласоподавателите в списъците са 1 800 000. Бившият премиер проф. Бучковски обаче твърди, че реално в Македония едва ли има повече от 1 300 000. В такъв случай, ако вземем бройката на гласувалите 657 000 души и преизчислим резултата - дали няма да е над заветните 50%? Така или иначе референдумът беше консултативен. Премиерът Заев вече обяви победа и хвърли топката в полето на опозицията. Ще даде ли ВМРО, асоциирана към ЕНП (т.е. подлежаща на натиск оттам), необходимите десет гласа, за да минат конституционните поправки? Можем да си представим дори задкулисна сделка, при която на разследвания в момента Груевски и хората му се предлага смекчаване на обвиненията в замяна на подкрепа. Ако пък Заев държи на думата си и тръгне към предсрочни избори, десните ще се окажат палачи на европейското бъдеще и прочие. В такава перспектива се очертава и значително по-голяма роля на албанските партии, а оттам - вероятно стъпки към по-ясно очертана двунационална държава в стил Белгия. Из социалните мрежи се носят подигравки с глупостта на македонците, които \"се самозакопаха\", но всъщност не става дума за глупост, а за онзи свръхценностен комплекс, който на Балканите имат всички. Македонците си представят, че страната им е на супер важен кръстопът, откъдето ще минат и тръбите на руския газ, и бежанците, \"пуснати\" от Ердоган, и южният фланг на НАТО. Кой не се изсипа да ги агитира; германският министър Маас чак пусна шегата: \"Ако искате да срещнете германски министър, идете в Скопие\". Човек ще си помисли, че не една малка страна се опитва да се примъкне към Европа, а точно обратното - че Брюксел ѝ повтаря \"Присъединете се към нас, че без вас сме съвсем зян\". Македонската драма става още по-историческа заради намесата на Русия, която откровено заявява, че е против предвижданото разширение на НАТО и същевременно тайно подкрепя изблиците на национална гордост с пари (такова нещо се чу и за Гърция) и фалшиви новини като тази: ЕС се готвел да напълни китна Македония с бежанци, та затова толкова настоявал. Не е за подценяване и подкрепата на Орбан, превърнал се в знаме на европейската дезинтеграция. Е, как да не се чувстваш важен, като си попаднал между чука и наковалнята на такъв чутовен сблъсък! Само че, ако не използват този звезден момент - докато на власт в Гърция е сговорчивият анти-националист Ципрас, преди западният свят окончателно да е завладян от национал-егоисти и Тръмп да е закрил НАТО, докато българското и австрийско председателство все още напомнят на всички, че има Балкани - македонците просто ще слязат от дневния ред на Запада. Държавата БЮРМ постепенно ще се изпразва от хора, може би албанците ще започнат да не се чувстват добре в нея, а Скопие вместо в пакет със Сърбия и Черна гора ще бъде изтикано към резервната скамейка до Босна и Косово. Пъченето с исторически гордости в балканския ареал има за цел да избие тъжното усещане, че сме малки и незначителни. Вероятно затова македонците са се хванали с този пусти Александър Македонски - поне едно нещо да има, с което да ги свързват. Трудно е за страни като балканските да се наложат на световния пазар с някаква национална марка, да заемат позиции по международни конфликти, да удивят света с научни открития. От това самочувствието, разбира се, страда. Затова пък много по-лесно е да се получи признание в полето на въображението - да уважават името на страната, да признаят езика ѝ. Така са всички на Балканите - начело с гърците, задали модела на туристическия национализъм в региона: монополът върху античното наследство за тях е въпрос на живот и смърт. Понякога набези правим и ние, българите, наследници на траките (население, елинизирано също като и древните македонци), мъчейки се да отмъкнем я Орфей, я Дионисий. Всеки е наясно, че безсмислените балкански културни войни скриват едни съвсем други сюжети. В началото Гърция се заинати от солидарност с традиционно близката ѝ Сърбия, от която Скопие се отделяше. Груевски пък пое курса към антиквизация, за да укрепи властта си като измисли дясна (и антибългарска) идентичност, съответно произвеждайки необходимите врагове. Казват, че проектът \"Скопие 2014\" отивал към милиард евро, много от тях откраднати (добре, че е използван и доста стиропор - така по-лесно може да се премахва построеното сега по Преспанския договор). Антиквизацията обаче допълнително вбеси Гърция, която трябваше по някакъв символичен начин да отреагира на дълбокото унижение около финансовата криза и \"диктата\" на Тройката кредитори. И така: гърците се подчиниха на остеритета, но пък решиха да покажат на света как наказват \"крадците на история\" и т.н.. Символната политика има тази особеност да се забърква все повече и повече, за разлика от прагматичната, при която проблемите се решават и просто отпадат. Така че много ще е добре сега Скопският парламент просто да си намери някакво оправдание (нереални избирателни списъци, 91% от гласувалите за...) и да приеме смяната на името, за да може всички в този регион да продължат напред. Този спор взе да омръзва, а след досадата, знаем го добре - идва ред на забравата.", "date": "2018.10.01", "title": "Македонците и балканският комплекс за свръхценност"}
{"url": "https://www.faktor.bg/bg/articles/novini/balgariya/zakrivane-na-deloto-za-vazroditelniya-protses-bez-prisadi-e-oshte-edno-prestaplenie-sreshtu-turtsite-i-myusyulmanite-v-balgariya", "text": "На 4 Октомври 2018 г. (четвъртък) изтича крайният срок, даден от Софийски градски съд на Военно-окръжна прокуратура за изпълнение на указания и внасяне на Обвинителен акт по делото за „Възродителния процес“. Има риск след тази дата, предвид на изтеклата абсолютна давност, делото за „Възродителния процес“ – най-масовото престъпление на Тодор-Живковия режим срещу над 1 млн. турци и мюсюлмани в България, да бъде закрито без присъда. По този повод на свое специално заседание на 1.10.2018 г. ИС на ДОСТ прие следната Декларация, която разпространи до медиите:", "date": "2018.10.01", "title": "Закриване на делото за Възродителния процес без присъди е още едно престъпление срещу турците и мюсюлманите в България"}
{"url": "https://www.faktor.bg/bg/articles/velizar-shalamanov-izborat-shte-bade-mezhdu-novi-f-16-i-novi-gripen", "text": "Днес изтича крайният срок за подаване на оферти за нови изтребители за военновъздушните сили на Българската армия. Очаква се офертите да бъдат отворени още днес, а до две седмици комисия от Министерството на отбраната да направи оценка на предложенията и да подреди кандидатите. Одобреният инвестиционен разход предвижда придобиване на 16 самолети за 1,8 милиарда лева на разсрочено плащане за 10 години. Бившият служебен министър на отбраната Велизар Шаламанов коментира за БНР, че България вече на три пъти е била пред придобиване на нов боен самолет. „Успешен опит означава да имаме договор преди срещата на върха по случай 70-годишнината на НАТО. Предполагам всички си дават сметка, че важността на това решение означава, че то ще бъде взето от премиера. Всички комисии и процедури досега са само за да подготвят опции. Това е решение, което обвързва България за следващите 40-50 години с една или друга страна по отношение на българската авиация“. Министърът на отбраната и ВВС нееднократно са се обявявали в подкрепа на новопроизведени изтребители, но въпреки това запитвания са отправени и за самолети втора ръка. Според Шаламанов след посещението на Борисов в САЩ е станало ясно, че в крайна сметка изборът ще бъде между нови Ф-16 и \"Грипен\". „Вече имаме доста добро предложение от Съединените щати за нов самолет Ф-16, а предложението от Швеция вярвам, че днес ще бъде потвърдено и то с добра оферта“. „Министър Каракачанов каза, че ако до края на годината няма договор по един от трите големи проекти, той става, сдава и се уволнява, така че премиерът има и още едно предизвикателство – да мисли за заместник на господин Каракачанов, който всъщност трябва да подготви вариантите за решение на премиера в началото на следващата година. Невъзможно е да има договор до края на годината. По този въпрос няма две мнения сред експертната общност“. След закупуването на нов изтребител предстои в кратко време и неговата интеграция в нашите въоръжени сили. Не бива да се бави и подготовката на 16 до 24 пилоти, която трябва да започне веднага, след като бъде избран новият самолет. Според Шаламанов е от изключителна важност и решението дали това ще бъдат млади кадри, или стари асове на МиГ.", "date": "2018.10.01", "title": "Велизар Шаламанов: Изборът ще бъде между нови Ф-16 и нови \"Грипен\""}
{"url": "https://www.faktor.bg/bg/articles/kola-bomba-atakuva-kortezh-na-es-v-mogadisho", "text": "Натоварен с експлозиви автомобил е атакувал кортеж от коли с флаговете на ЕС и Италия в столицата на Сомалия Могадишо, съобщава „Ройтерс“. При удара с една от колите се е чул взрив. Според Xinhua взривът е станал близо до министерството на отбраната. Според полицията няма пострадали при атаката.", "date": "2018.10.01", "title": "Кола с експлозиви атакува кортеж с флагове на ЕС и Италия  в Могадишо"}
{"url": "https://www.faktor.bg/bg/articles/prezidentat-trevozhen-za-pensionerite", "text": "Съществуването в бедност, лишения и изолация е участ за голяма част от възрастните хора в България и те с право настояват за дългосрочна държавна политика, която да подобри качеството на живота у нас. Това се казва в поздравителен адрес на държавния глава към хората от третата възраст по случай Международния ден на възрастните хора. Президентът е патрон на честванията по повод празника. \"Моментните прояви на загриженост могат да бъдат временно решение на затрудненията, но не са в състояние да Ви гарантират сигурността, която заслужавате. Убеден съм, че е необходима промяна в нагласите за мястото на възрастните хора в обществото. Съхраняването на Вашата активност трябва да се превърне в приоритет при формирането на социалната и здравната политика в бъдеще\", посочва в адреса си Румен Радев. Според президента тенденцията на застаряване на населението изисква адекватни управленски решения днес. Румен Радев отбелязва, че доверието помежду ни и споделянето на общи ценности изграждат единението, от което се нуждаем, за да чувстваме опората на цялото общество. \"Следването на принципа за солидарност не се изчерпва с начина, по който се акумулират средствата за пенсионноосигурителната система в България. Взаимното разбиране и подкрепа не се изчисляват в месечни вноски, те са знак за осъзнаването ни като общност. Оздравяването и укрепването на социалната тъкан започва с грижата за децата и възрастните хора\", пише в поздравлението си президентът. \"Международният ден на възрастните хора ни подсеща още нещо - благата дума и сърдечният жест на внимание са всичко, което очаквате от най-близките си хора. Бъдете здрави и се радвайте на достойни старини!\", се оказва още в поздравлението на президента Румен Радев по случай Международния ден на възрастните хора.", "date": "2018.10.01", "title": "Президентът тревожен за пенсионерите, настоява за дългосрочна държавна политика"}
{"url": "https://www.faktor.bg/bg/articles/ruski-miliarderi-zabogeli-s-18-5-mlrd-dolara-samo-za-godina", "text": "Общият капитал на 23-мата руски доларови милиардери от началото на годината се е увеличил с 18,5 милиарда долара. Това сочат публикуваните данни на индекса на милиардерите, който се обновява всеки ден от агенция Блумбърг, предаде ТАСС. Президентът на \"Новатек\" Леонид Михелсон заема първо място сред руските милиардери и 38-о в общия рейтинг със състояние от 21,6 милиарда долара. За 9 месеца той е увеличил капитала си с 4,93 милиарда долара. На второ място (от общо 42 в рейтинга) в списъка на руските милиардери е президентът на Новолипецкия металургичен комбинат Владимир Лисин. Неговото състояние е нараснало от началото на годината с 2,55 милиарда долара и на 1 октомври то е било 20,6 млрд. долара. Трето място сред руснаците и на 43-о в общия рейтинг заема основният акционер на \"Северстал\" Алексей Мордашов, чийто капитал се е увеличил с 491 милиона долара до 20,2 милиарда долара. На четвърто място е президентът на Интерроса и председател на управителния съвет на \"Норилски никел\" Владимир Потанин със състояние от 18,8 милиарда долара (-144 милиона долара от началото на година), а на пето място е президентът на Лукойл Вагит Алекперов със състояние от 16,9 милиарда долара (+4,28 млрд. долара от началото на годината). В общия рейтинг на индекса на милиардерите на Блумбърг те са съответно на 50-о и 63-о място.", "date": "2018.10.01", "title": "Блумбърг: Руските милиардери забогатели  с 18.5 млрд. долара за по-малко от година"}
{"url": "https://www.faktor.bg/bg/articles/shefat-na-kpkonpi-nyama-nedosegaemi-hora", "text": "От гледна точка на КПКОНПИ няма недосегаеми хора. Това твърди в интервю за БТА председателят на Комисията за противодействие на корупцията и отнемане на незаконно придобитото имущество Пламен Георгиев. За да аргументира тезата си Георгиев обявява още, че комисията работи по акция срещу магистрат заедно с прокуратурата. А миналата седмица комисията се активизира, като наложи запор върху имуществото на бившия министър Трайчо Трайков. Имало е проверка и за конфликт на интереси срещу премиера. \"Може би още през тази седмица - ако прокуратурата прецени, че са събрани достатъчно доказателства, ще бъде повдигнато първото обвинение срещу магистрат, плод на съвместната работа на КПКОНПИ и прокуратурата, казва той (явно визирайки отнемане на имущество, защото обвинения срещу магистрати - бол, б.р.) и добави: \"Но сами разбирате, че това, което КПКОНПИ прави, после подлежи на оценка от други органи - ние събираме данни за престъпна дейност, после се произнася прокуратурата; събираме данни за незаконно придобито имущество или за конфликт на интереси, после се произнася съдът\", обясни Георгиев. Например - продължава с разсъжденията си Пламен Георгиев, - конфликтът на интереси е доста различен от житейското виждане на нещата. Много хора си мислят, че когато роднини работят в една държавна институция - значи има конфликт на интереси. Според закона роднинската връзка сама по себе си не е конфликт на интереси, посочи шефът на комисията по антикурпция. \"Срещу КПКОНПИ се чуват упреци: \"Защо за този не сте установили нищо? Защо не го проверявате? Защо не сте доказали, че е корумпиран?\" Отговорът е: защото сме извършили всички проверки, предвидени в закона и когато не виждаме данни за конфликт на интереси или за корупционно престъпление, какво да направим? Когато се подава сигнал, трябва да има годни и конкретни доказателства, договори, факти. Много от постъпилите при нас сигнали визират хора, които не са длъжностни лица\", казва още шефът на комисията, според която делата на бизнесмена Делян Пеевски не са обект на дейността ѝ. \"Това не значи да създаваме оперативна група за задържане, а само да разполагаме с правомощия, които да улесняват работата ни. Защото ето какво става сега - водим проверка за корупция, за даване на подкуп. Трябва да уведомим органа, който има право да задържа - МВР, те да подсигурят оперативна група и да направим план за съгласувани действия. Правомощие за задържане има дори охраната на съдебната власт, а органът, който разкрива корупционни престъпления трябва да звъни на тел. 112! Ако имахме право да задържаме, много по-бързо щеше да се случва всичко и много по-малко хора щяха да бъдат ангажирани в една акция, което значи и по-малка вероятност за теч на информация. А течът на информация при акциите срещу корупционните престъпления е огромен проблем. В случая със задържането на кмета на община \"Младост\" например нашето присъствие беше чисто логистично. На нас ни беше разпоредено от прокуратурата да запазим местопроизшествието. Оттам нататък действието по задържането беше възложено на други органи\", казва Георгиев.  Друг проблем, който срещала комисията в работата си, бил свързан с Търговския закон, както и липсата на т. нар. доброволни сътрудници. От началото на тази година по линия на отнемане на незаконно придобито имущество КПКОНПИ има внесени 145 иска за налагане на обезпечителни мерки и 89 иска за отнемане на незаконно придобито имущество. 25 решения на Комисията са изготвени по линия на установяване на конфликт на интереси. По линия на противодействие на корупцията от получените над 470 сигнала досега 358 са приключени - някои от тях са препратени към прокуратурата с данни за престъпление, става ясно още от интервюто.", "date": "2018.10.01", "title": "Шефът на КПКОНПИ: Няма недосегаеми хора, чакайте първото обвинение срещу магистрат?"}
{"url": "https://www.faktor.bg/bg/articles/nobela-za-meditsina", "text": "Джеймс Алисън и Тасуку Хонджо получават тазгодишната награда за медицина, съобщи Нобеловият комитет при Каролинския медицински институт, предаде БНР.  Двамата са удостоени за разработването на нов метод за лечение на рака, основан на имунотерапия.  Церемонията по връчването на наградата по традиция е на 10 декември. Четири от наградите се връчват в шведската столица Стокхолм, а петата – тази за мир – в столицата на Норвегия Осло.  Лауреатите тази година получават по 9 милиона шведски крони (около 940 000 долара).", "date": "2018.10.01", "title": "\"Нобел\"-ът за медицина отиде при Алисън и Хонджо, разработили нов метод за лечение на рак"}
{"url": "https://www.faktor.bg/bg/articles/dmitriy-peskov-nie-ne-znaehme-che-britanskoto-razuznavane-e-pomognalo-na-ruskiya-prezident", "text": "Ние не знаехме, че британското разузнаване е помогнало на руския президент Владимир Путин, каза говорителят на Кремъл Дмитрий Песков, предаде рамблер.ру. С тези думи прессекретарят на руския президент отговори на бившия шеф на МI6 Ричард Диърлов. Както вече Faktor.bg съобщи, човекът, който ръководеше службата от 1999 до 2004 година, заяви по-рано как той и негови колеги преди 18 г. са дали положителен отговор на агент на Федералната служба за сигурност в Москва, който е предал покана от Кремъл до тогавашния премиер на Обединеното кралство Тони Блеър да посети спектакъл в родния на Путин град Санкт Петербург. Според ексшефа на службата в Лондон визитата на Блеър е помогнала на Путин да закрепи международните си позиции. \"Думите на господин Диърлов ни изненадаха. Ние не знаехме за помощта, която ни е оказала службата от Великобритания. Това определено е новина. Ние знаехме, че МI6 помага и на политици от други държави\", коментира говорителят на Путин.", "date": "2018.10.01", "title": "Песков се прави на ударен: Ние не знаехме, че британското разузнаване е помогнало на руския президент"}
{"url": "https://www.faktor.bg/bg/articles/rusiya-e-zapochnala-da-testva-elektromagnitno-orazhie", "text": "Руският концерн „Радиоелектронни технологии“ (КРЕТ) е започнал тестове на полигон на електромагнитно оръжие, разкри пред вестник „Известия“ съветникът на първия заместник-генерален директор на компанията Владимир Михеев, съобщава Фокус. По думите му оръжието представлява много перспективно направление в отбранителната промишленост. Т.нар. свръхвисокочестотни пушки (СВЧ-пушки) се изпитват „постоянно и в лабораторни условия, и на полигон“. Експертът уточни, че специалистите активно работят и над разработването на система за защита от съответния тип въоръжение.  Като поразяващ фактор в тези оръжия се използва електромагнитно излъчване на свръхвисоки честоти, т. нар. електромагнитен „изстрел“, чрез който от строя се извежда електрониката на противника.  Неотдавна Министерство на отбраната на Руската федерация разкри планове за подсилване на противовъздушна отбрана (ПВО) със системи за за радиоелектронна борба (РЕБ). Високомобилните станции ще бъдат в състояние да предизвикват смущения в радиолокаторите и системите за свръзка на летателните апарати.", "date": "2018.10.01", "title": "Офанзивата на Кремъл продължава: Русия започна изпитанията на електромагнитно оръжие"}
{"url": "https://www.faktor.bg/bg/articles/tsvetanov-radev-tseli-protivopostavyane-mezhdu-institutsiite", "text": "Председателят на ПГ на ГЕРБ и заместник-председателят на партията Цветан Цветанов обвини президента Румен Радев в опит за противопоставяне на институциите. Цветанов каза това по повод обръщението на държавния глава към нацията от миналия петък, в което президентът излезе с инициатива за национално единение. Според държавния глава, \"партийни, лобистки и индивидуални облаги закриват хоризонта на националния интерес\". Цветан Цветанов смята, че президентът дължи извинение за свои действия: “Когато правиш подобно предложение, първо трябва да се извиниш за всичко това, което причини последната една година и половина. Това противопоставяне, което цели президентът при всяко негово появяване, чисто институционално – към българския парламент, към Министерския съвет и персонално към премиера Борисов“, заяви Цветан Цветанов. Изявлението на президента беше критикувано преди три дни и от премиера Бойко Борисов, който в същото време изрази готовност за намиране на общ език между институциите.", "date": "2018.10.01", "title": "Цветанов: Преди да иска единение, Румен Радев първо да се извини за разединението, което причини"}
{"url": "https://www.faktor.bg/bg/articles/bsp-gotvi-nov-opit-da-svali-kabineta-zapochva-da-raboti-po-treti-vot-na-nedoverie", "text": "От днес започваме да работим по мотивите за вота на недоверие срещу правителството, като на група ще обсъдим всички подробности по вота. Това заяви пред журналисти лидерът на БСП Корнелия Нинова, с което демонстрира за пореден път желание да бъде наказано управлението и социалистите отново да се опитат да яхнат властта.  За да тръгнем да събираме подписи, трябва да предоставим нашите аргументи за мотиви за такъв вот, допълни Нинова и отбеляза, че мотиви има достатъчно и хората го знаят, но здравеопазването е може би системата в най-тежко положение. В този контекст тя посочи и предвидената реформа в здравната система, която по думите на Нинова БСП не одобряват това, че от хората ще се изисква да внасят допълнително пари под формата на здравна застраховка, а ще получат същата услуга с ниско качество и няма да имат достъп до болници.  Досега доплащането се предоставяше под масата, а сега това става узаконено престъпление. В здравеопазването има достатъчно пари, просто се източват, крадат и няма контрол, изтъкна Нинова и допълни, че не са върнати и онези милиард и половина, които \"Дянков е прибрал от здравната каса и е вкарал в бюджета\", посочи БТА. По думите на Нинова БСП има критики освен към предложенията за здравна реформа, и към цялостното състояние на системата. Има множеството закрити общински болници- в големи райони хората в страната нямат достъп до здравеопазване и пътуват по 80 километра за раждане, което е абсурдно , каза още Нинова. Според нея не може и всяка болница да си прави търгове, от което се качват цените на лекарствата. Нашето предложеие е държавата в лицето на МЗ да направи централен търг за всички болници , като така ще се намалят цените, защото се поръчва по-голямо количество, каза Нинова. От БСП предлагат и ресурса от здравната каса да се ползва от държавните и от общинските болници , частните, ако искат да са търговски дружества и да развиват търговска дейност, да си създадат частни фондове. Вотът е срещу правителството и цялостната им политика в областта на здравеопазването, каза Корнелия Нинова в отговор на въпрос дали този вот е насочен само към министър Ананиев, който е от шест месеца на поста. \"Но господин Ананиев беше и зам.-министър на финансите, интересно е, че неговият екип тогава прибра парите от здравната каса, а сега очакваме като здравен министър да поиска от финансовия да ги върне , допълни Нинова. В отговор на въпрос дали приема критиката на Цветан Цветанов, че от БСП създават напрежение, а не предлагат нищо, Нинова каза, че спира да коментира Цветанов. Вече имах повод да кажа, че ще разговаряме и отговаряме само на хора, които са прочели \"Визия за България\" , иначе няма смисъл да си губим времето, допълни тя. В отговор на друго питане Нинова каза, че в петък е станало ясно , че без гласовете на ДПС ще се разпадне парламента. Тя допълни, че изпитва жал към Патриотите, които от думите \"Ще изтрием винаги ДПС от властта\" са стигнали до положение да се молят на депутатите от ДПС, за да съществуват и да участват във властта, което по думите й е най-малкото безпринципно. По отношение на неприсъствието в парламента на всички депутати от БСП, Нинова каза, че и така от партията могат да следят политическия живот. Тя допълни, че 20 души са в парламента и са достатъчно активни както да защитават позиции на БСП за България, така и да критикуват грешни решения на управляващото мнозинство. По думите й много полезни са се оказали срещите в страната , като досега са се включили над 5000 души -специалисти, експерти и има огромно количество предложения по \"Визия за България\", които ще се конкретизират в окончателния вариант през декември. Това е другият начин за правене на политика - да се търсят идеи от много хора извън нас, не само партийна платформа, особено по надпартийни теми като демографска катастрофа, образование, здравеопазване, каза още Корнелия Нинова.", "date": "2018.10.01", "title": "БСП пак се готви да сваля кабинета - започва да работи по трети вот на недоверие"}
{"url": "https://www.faktor.bg/bg/articles/novini/svyat/nov-zemetresenie-5-1-po-rihter-v-indoneziya", "text": "Земетресение с магнитуд  5,1 удари отново Индонезия, съобщи Американската служба за геологически проучвания. Епицентърът на труса е на 101 км северозападно от град Палу с население от около 282 000 души, предаде ТАСС. Засега няма информация за жертви и разрушения. На 28 септември в централната част на Сулавеси бе отчетено земетресение с магнитуд 7,4. След това последваха вторични трусове. Те предизвикаха цунами с височина на вълните 3-5 метра. Според последната информация в резултат на бедствието са убити повече от 1200 души, а стотици са сериозно ранени. Освен това най-малко 16 000 местни жители бяха принудени да напуснат домовете си, а хиляди къщи, хотели, търговски центрове бяха унищожени.", "date": "2018.10.01", "title": "Нов земетресение: 5,1 по Рихтер в Индонезия"}
{"url": "https://www.faktor.bg/bg/articles/novini/balgariya/tsvetan-tsvetanov-v-ikonomicheski-i-finansov-plan-tryabva-da-imame-dobri-otnosheniya-s-drugite-darzhavi-chlenki-na-evropeyskiya-sayuz", "text": "\"Коалиционното правителство е стабилно и това би било добра гаранция за един стабилен икономически и паричен съюз\". Това каза председателят на ПГ на ГЕРБ Цветан Цветанов на конференция на тема \"Бъдещето на икономическия и паричен съюз\". Събитието се организира с финансовата подкрепа на Европейския парламент. \"През всичките процеси на развитие на страната, всичко е обвързано с вътрешнополитически аспект, но когато говорим за икономически и паричен съюз, той е свързан в пряко отношение за развитието на страната\", подчерта председателят на ПГ на ГЕРБ. \"В икономически и финансов план обаче трябва да имаме добри отношения и взаимовръзки с другите държави-членки на Европейския съюз\", уточни Цветанов. \"Европейският съюз е успял да извлече своите поуки от това, което се е случило през последните десет години, а през този период са се направили нови институции, за да има контрол, да се стабилизира и да не се допускат кризи в икономическия и банков сектор\", каза още Цветанов. \"Страната ни е поела своя ангажимент и ясно изпълнява своите задачи, политиците трябва да вземат решенията си спрямо компетентните специализирани институции, които имат пряко отношение към развитието на икономиката\", каза още Цветанов. По време на конференцията столичният кмет Йорданка Фандъкова обясни, че години наред от Сдружение \"Граждани за европейско развитие за България\" полагат усилия и организират конференции, на които да се обсъдят важните въпроси в развитието на Европейския съюз и европейския път на развитие на столицата. Днешната експертна дискусия е част от актуалния български дебат за въвеждане на еврото в страната, посочи Фандъкова и добави, че София е много привлекателни за чуждестранните инвестиции. Тя допълни, че Столична община е осигурила в периода 2007-2013 г. милиард и половина евро за развитието на транспорта, а от 2014 г. насам са осигурени 744 милиона евро за промяна на града. 220 милиона евро са преките инвестиции по данни на БНБ о началото на годината. Фандъкова уточни, че всичко се прави в интерес на гражданите и за постигането на по-висок икономически растеж. На конференцията присъстваха старши изследователят към \"Вилфрид Мартенс\" център Еоин Дреа, ръководителят на Бюрото на Фондация \"Конрад Аденауер\" в София Торстен Гайслер и други.", "date": "2018.10.01", "title": "Цветан Цветанов: В икономически и финансов план трябва да имаме добри отношения с другите държави-членки на ЕС"}
{"url": "https://www.faktor.bg/bg/articles/novini/balgariya/tvardeniyata-che-referendumat-v-makedoniya-e-proval-e-ruska-hibridna-kampaniya", "text": "За какъв провал на референдума в Македония говорят политици и анализатори, защо допускат да стават ретранслатори на руската хибридна кампания! Какви са тези драми, какъв е този мазохизъм! В Македония на последните няколко президентски и парламентарни избори участват не повече от 1 100 000 избиратели и никой президент или управляваща партия не са получавали подкрепа по-голяма от 550 000 гласа. На референдума за присъединяване на Македония към ЕС и НАТО с ДА са гласували над 610 000 избиратели. Противниците на референдума го бойкотираха защото бяха сигурни, че ще загубят - те се провалиха и правят масирана кампания за да представят провала си като победа! И да е ясно активността на албанците е само с около 4% по-висока от тази на нашите съплеменници, така че трябва да се престане да се повтаря и тази фалшива мантра, която цели да внуши, че проевроатлантическата ориентация на Македония е благодарение на албанците и пряко волята на македонците!", "date": "2018.10.01", "title": "Твърденията, че референдумът в Македония е провал е руска хибридна кампания"}
{"url": "https://www.faktor.bg/bg/articles/novini/svyat/vanshniyat-ministar-na-velikobritaniya-london-skoro-shte-slozhi-kray-na-mrezhata-ot-agenti-na-gru", "text": "Министърът на външните работи на Великобритания Джереми Хънт заяви, че на територията на страната действат руски шпиони и, че Лондон скоро ще \"сложи край на мрежата от агенти на ГРУ\", съобщава Reuters. Хънт подчертал, че \"Москва ще трябва да плати много висока цена заради използването на химическо оръжие и нарошаването на международните правила\". \"В случай на повторно използване на химическо оръжие Русия ще плати висока цена\", заяви Хънт на конгрес на Консервативната партия.", "date": "2018.10.01", "title": "Външният министър на Великобритания: Лондон скоро ще сложи край на мрежата от агенти на ГРУ"}
{"url": "https://www.faktor.bg/bg/articles/novini/balgariya/paradoks-spored-iliyana-yotova-alma-mater-ot-koyto-byagat-studentite-vrashtal-balgarite-ot-chuzhbina", "text": "Илияна Йотова държа реч в Алма Матер. В нея тя спомена как най-старото ни висше учебно заведение се простирало в чужбина и дори привличало емигрантите ни да се връщат в България. Вицепрезидентът ни очевидно не е прочела, че има 4 класирания в учебното заведение, което не може да си запълни бройките и приема тройкаджиите. Много от специалностите, като \"Българска филология\" остават с празни места.  Вицепрезидентът вероятно не е прочела, че нашият университет не е дори в първите двеста места в световните класации и от времето на Живков за Алма Матер се говори, че е кралството на комунистите и на послушните преподаватели, които свеждат глава, за да си запазят поста. Преди 10 години проф. Иван Илчев заяви, че ще доведе индийски студенти... Още тогава и той не беше прочел, че индийските университети са пред нас и нямат нужда от светинята ни за образование.  Йотова е права за едно. Ще върнем емигрантите, за да си приберат децата от Софийския университет.  „Във всички факултети на Софийския университет „Св. Климент Охридски“ се ражда и формира бъдещето на България. Младата ви енергия ни е толкова необходима днес за сплотяваща идея и национална кауза. На вас разчитаме да преведете страната ни през изпитанията на кризи, да я утвърдите като модерна и развита страна – мястото, което заслужава“, заяви вицепрезидентът. „Нуждаем се от много по-големи инвестиции в знанието, в образованието и науката. За мъдростта на един държавник се съди по отношението му към училището – от най-малкото до най-голямото, към учителя в основното училище до професора в университета.  130-годишната история на университета носи в себе си много изпитания и трудности, но е познала славата и възхода. Историята на Софийския университет започва с историята на току-що освободената, но прохождаща държава, история, разказана през образованието и науката. Историята на един народ, готов за своето ново Възраждане, на неговите духовни водачи.  Благодарение на преподавателите и студентите отдавна престижът на университета е излязъл извън пределите на страната и има своето място в световното развитие на науката и образованието. Университетът привлича много млади хора от други държави. Все повече момчета и момичета от български произход от историческите ни диаспори се завръщат към родината и пътят им започва именно оттук.  Софийският университет остава верен на традицията винаги да бъде първи, сред най-добрите. Положихме свежи цветя пред фигурите на Евлоги и Христо Георгиеви. Убедена съм, че най-големият дар за тях е да видят изпълнено завещанието си – желание за повече образование, просветено общество, буден народ, който помни древната си история и иска да строи бъдеще!\"", "date": "2018.10.01", "title": "Парадокс! Според Илияна Йотова, Алма Матер, от която бягат студентите, връщала българите от чужбина"}
{"url": "https://www.faktor.bg/bg/articles/novini/svyat/v-ubiystvoto-na-ruskite-zhurnalisti-v-tsar-e-zamesena-nova-chastna-voenna-kompaniya-patriot-svarzana-s-ministerstvoto-na-otbranata", "text": "В убийството на руските журналисти в Централно африканската република е замесена новата частна военна компания \"Патриот\", съобщава телевизия \"Дождь\" като се позовава на източници от Министерството на отбраната, спецслужбите и в самата ЧВК \"Патриот\". Източниците на телевизията твърдят, че убийците на Орхан Джемал, Александър Расторгуев и Кирил Радченко са били трима и са действали подкрепяни от група за прикритие. След това, по думите на източниците, бойци на ЧВК \"Патриот\" са инсценирали ограбване и следи от борба. Источници на телевизията в частната военна компания са разказали, че мотив за убийството е станало . Журналистите са успели да изяснят, че Джемал се е занимавал с хтова паралелно със снимането на филма за ЧВК \"Вагнер\". Според тях, Джемал научил кога ще бъде предадена следващата пратка с оръжия в ЦАР, и планирал командировката така, че да може да заснеме събитието. За новата частна военна компания \"Патриот\" стана известно в началото на юли. Телевизия \"Дождь\" твърди, че тя е свързана с Министерството на отбраната на Русия. По данни на журналистите \"Патриот\" участва в бойни действия от началото на 2018 година и се формира от кадрови военнослужещи. Твърди се, че в новата ЧВК има действащи специалисти от Главното управление на Генералния щаб, военни юристи и бойци от Силите за специални операций.  Припомняме, че Орхан Джемал, Александър Расторгуев и Кирил Радченко разследваха в ЦАР дейността на частната руска военна компания \"Вагнер\", за която се смята, че е свързана с близкия до Путин руски милионер Евгений Пригожин. Журналистите се опитали да стигнат до военната база на ЧВК \"Вагнер\", но късно вечерта на пътя те са застреляни от неизвестни лица. были убиты в Центральноафриканской Республике в конце июля. Они снимали для Центра управления расследованиями, который спонсировал Михаил Ходорковский, фильм о российских наемниках из \"частной военной компании Вагнера\". Ее связывают с близким другом Владимира Путина бизнесменом Евгением Пригожиным.", "date": "2018.10.01", "title": "В убийството на руските журналисти в ЦАР е замесена нова частна военна компания \"Патриот\", свързана с Министерството на отбраната"}
{"url": "https://www.faktor.bg/bg/articles/mvnr-gubeneto-na-vreme-na-makedoniya-za-es-i-nato-ne-e-v-polza-za-regiona", "text": "\"Вярваме, че демокрацията има корени в обществото в Република Македония\". Това съобщиха от пресцентъра на Министерство на външните работи на Република България. \"Референдумът е най-висша демократична практика - с изразената воля на участвалите в него и с отчитане на онези, които не гласуваха. Гражданите имаха свободен избор и над 90 процента от гласувалите на този консултативен референдум заявиха по категоричен начин желание страната да бъде част от европейската и евроатлантическата общност. Техният глас е видим и ясен, поради което не може да бъде пренебрегнат. Време е целият политически елит на нашата съседка да покаже зрялост и да намери път към решението на трудните проблеми. Залогът е голям – бъдещето на държавата и бъдещето на всички нейни граждани. Голямото мнозинство от гражданите са „за“ членство в ЕС и НАТО. Губенето на време не е от полза нито за страната, нито за региона. Република България ще продължи подкрепата си за нашите братя и сестри от Република Македония и интеграцията на страната в ЕС и НАТО\", се казва в съобщението на Външно министерство.", "date": "2018.10.01", "title": "МВнР: Губенето на време на Македония за ЕС и НАТО не е в полза за региона"}
{"url": "https://www.faktor.bg/bg/articles/novini/svyat/ochakvano-srabskata-tsarkva-se-prisaedini-kam-moskva-i-zaplashi-s-razkol-na-pravoslavieto", "text": "Сръбският митрополит Ириней заяви, че \"вселенският патриарх се готви да даде независимост на разколниците в Украйна, а не на Украинската православна църква, която е в състава на Московската патриаршия\". Цитиран от руския пропаганден сайт \"Спутник\" владиката Иринией твърди, че \"тази църква, призната от всички останали поместни църкви, никога не е искала автокефалност нито от Вселенската патриаршия, нито от Московската патриаршия\". В специално писмо до медиите по този повод, Ириней заявява, че \"разговори за автокефалия се водят с разколници, а не с каноничната църква и против нейната воля\". В пространното обяснение на Ириней се твърди, че Вселенският патриарх \"няма право да решава въпроса за статута на Украинската църква\". Сръбският владика повтаря тезата на Руската православна църква, че над \"Христовата църква е надвиснал разкол, който застрашава не само Украйна, он и цялото православие\".", "date": "2018.10.01", "title": "Очаквано: Сръбската църква се присъедини към Москва и заплаши с разкол на православието"}
{"url": "https://www.faktor.bg/bg/articles/novini/svyat/kgb-poiskalo-pomosht-ot-mi-6-za-da-specheli-putin-izborite-prez-2000-godina", "text": "MI-6 съжалява за помощта, която е оказало на Владимир Путин при идването му на власт, признава бившият ръководител на службата сър Ричард Диърлав, цитиран от британския The Times.  \"Сър Ричард Диърлав, който оглавяващше Секретната разузнавателна служба в периода 1999 до 2004 година, разказа, че в навечерието на президентските избори в Русия през 2000 година към него се обърнал високопоставен офицер от КГБ, който помолил за помощ от MI-6\", съобщава изданието. Офицерът искал тогавашният премиер Тони Блеър да се появи на премиерата на операта \"Война и мир\" в Мариинския театър в Петербург заедно  с Путин. \"Имахме дълъг разговор трябва ли Блеър да приеме и накрая решихме, че това е необикновен и уникален шанс, и приехме поканата\", признава Диърлав. Когато по-късно го попитали дали в спецслужбата съжаляват, че са \"лъснали репутацията\" на Путин, сър Ричард отговорил, че \"силно съжалява\".", "date": "2018.10.01", "title": "КГБ поискало помощ от MI-6, за да спечели Путин изборите през 2000 година"}
{"url": "https://www.faktor.bg/bg/articles/novini/balgariya/predlozhiha-moskovski-za-vitseprezident-v-chernomorskata-banka", "text": "Министърът на финансите Владислав Горанов оцени високо ролята на Черноморската банка за търговия и развитие (ЧБТР) за страните от региона и по-специално стратегическите цели на Банката за увеличаване на финансирането за инвестиционни проекти в инфраструктурата. Той коментира това в контекста на подготовката на новата средносрочна стратегия на ЧБТР на днешната си среща в Министерството на финансите с президента на Банката Дмитрий Панкин, която e първата за двамата, след като руският финансист зае поста през лятото на тази година. Финансовият министър представи Ивайло Московски, чиято кандидатура за вицепрезидент „Операции“ на ЧБТР беше одобрена с решение от българското правителство на 20 септември и ще бъде разгледана от Борда на директорите на Банката през ноември 2018 година. Министър Горанов изрази убедеността си, че със своите умения, знания и професионален опит Ивайло Московски ще има положителен принос за развитието на регионалното сътрудничество. Черноморската банка за търговия и развитие е международна финансова институция на страните-участнички в Черноморското икономическо сътрудничество. Основана е от Албания, Армения, Азербайджан, България, Грузия, Гърция, Молдова, Румъния, Русия, Турция и Украйна с цел да подпомага икономическото развитие на страните от региона. Оперативното ръководство на ЧБТР се осъществява от президент, главен секретар и трима вицепрезиденти с четиригодишен мандат. Позициите се заемат на ротационен принцип между представители на страните-членки. Дейността й е насочена към финансиране и насърчаване на регионални проекти от публичния и частния сектор, както и към поощряване на търговската активност между страните-акционери. Членството ни в Банката дава възможност за участие при разпределянето на финансовия й ресурс, както и при избора на конкретните проекти и тяхната реализация. Проектите в България, финансирани от ЧБТР от основаването й, са в размер на над 341 млн. евро, като през последните години има нарастване на активността на банката в страната с финансиране на проекти в частния сектор.", "date": "2018.10.01", "title": "Предложиха Московски за вицепрезидент в Черноморската банка"}
{"url": "https://www.faktor.bg/bg/articles/novini/svyat/za-tri-godini-v-siriya-ot-ruskite-bombardirovki-sa-zaginali-18-096-dushi", "text": "За три години от руските бомбардировки в Сирия са загинали 18 096 души, съобщава базираната в Лондон правозащитна организация Syrian Observatory for Human Rights. По данни на правозащитниците, сред жертвите има 1936 деца, а също така 5233 бойци на \"Ислямска държава\". От своя страна бившият командващ Въздушно-космическите сили на Русия Виктор Бондарев заявил пред журналисти, цитиран от newsru.com, че за трите години военни операции в Сирия Русия не е нанесла \"нито един неточен удар\" и са унищожени 85 хиляди терористи. По данните на Syrian Observatory for Human Rights, преди включването на руските военни режимът на Башар Асад е контролирал 20% от територията на Сирия, докато сега тази площ се е увеличила до 60%.", "date": "2018.10.01", "title": "За три години в Сирия от руските бомбардировки са загинали 18 096 души"}
{"url": "https://www.faktor.bg/bg/articles/novini/svyat/nad-1200-sa-veche-potvardenite-zhertvi-na-zemetresenieto-i-tsunamito-v-indoneziya", "text": "Броят на намерените тела на жертви на земетресението и вълната цунами в Индонезия е над 1200, съобщи индонезийската благотворителна организация Акси Цепат Тангап, цитирана от ДПА. \"Общият брой на намерените тела е 1203\", заяви вицепрезидентът на организацията Инсан Нуррохман. Индонезийското правителство пък обяви днес, че близо 1200 задържани са избягали от три индонезийски затвора по време на застигналите страната природни бедствия, предаде Франс прес. \"Сигурна съм, че затворниците са избягали, защото са се уплашили от земетресението. Явно това е било въпрос на живот и смърт за тях\", заяви пред Франс прес служителка на министерството на правосъдието.", "date": "2018.10.01", "title": "Над 1200 са вече потвърдените жертви на земетресението и цунамито в Индонезия"}
{"url": "https://www.faktor.bg/bg/articles/novini/svyat/makedontsite-s-poredna-istoricheska-greshka-izroviha-oshte-po-dalboko-sivata-dupka-na-balkanite", "text": "Референдумът в Р Македония бе бойкотиран от мнозинството от македонските граждани. Това означава, че те не приемат, както договора от Преспа, така и предложението за членство в НАТО и ЕС, чрез приемането на този договор. Разбира се, винаги може да ми се възрази, че те не приемат само договора, но нямат нищо против ЕС и НАТО. Само че договорът от Преспа имаше за цел да сложи край на една македонска лъжа – за античния произход на тези, които в миналото сме имали основание да наричаме \"братя\". И ако приемем македонската лъжа, но си държим на \"братството\", означава, че и ние ставаме част от лъжата, т.е. и ние сме \"антични герои\", още повече, че не Скопие, а Пловдив е носил името на бащата на Александър Велики. Европейска  Защото да пропаднеш в ХХI век в античността си е беда откъдето и да я погледнеш. Голяма беда. Ние, европейците, изпълнихме своя дълг към гражданите на Р Македония. Поканихме ги да бъдат заедно с нас в един по-добър и сигурен свят. Те отказаха. Не желаят, имат очевидно други намерения.Трябва да уважим и този им инат. Нека ги оставим да им мине античният мерак. Явно е, че не са готови за искрено приятелство с останалите европейски народи. Имат задни мисли, макар че нямат предни зъби. Със своя бойкот на референдума те спасиха стола на гръцкия премиер Алексис Ципрас. Свалиха от плещите му грижата да предлага в гръцкия парламент за ратификация ратифицирания договор в македонския парламент. Няма да има промяна в конституцията на Македония и така автоматично отпада ангажиментът на  пред евентуално членство на Македония в НАТО и ЕС. В скоро време не трябва да се очаква гърците да проявят нов интеграционен порив. В самата Македония ще се усили неимоверно напрежението, както между партиите, така и между гражданите. Премиерът Зоран Заев е вече в слаба позиция, включително и пред западните партньори на страната. Той може да пресмята колкото си иска какъв процент от гласувалите под 40% граждани са отговорили със ЗА на въпроса на референдума. Но както и да ги брои, а и върти, ясно е, че мнозинството е ПРОТИВ промяната на името на страната. И името за македонците е по-важно, отколкото членството в ЕС и НАТО. За достатъчно дълъг период от време политическият диалог Гърция – ФИРОМ ще бъде прекъснат. Повече от това, което гърците направиха за Македония те няма да направят. А направиха това, че приеха македонската национална идентичност след античността, съгласиха се, че езикът и писмеността на съседите им са македонски, че историята им е само тяхна работа, ако не се самоидентифицират в античността. Приеха да ги подкрепят категорично в процеса на европейска и евроатлантическа интеграция. Това са, макар и закъснели с десетилетие, жестове на добра политическа воля. Друг е въпросът, че те ерозират нашата позиция и гледна точка по същите въпроси. Защото там където македонците ще отстояват според договора от Преспа своя език и писменост, история и народност, е територията, върху която във времето и пространството се простира нашият език и писменост, нашата история и народност. Зоран Заев със сигурност ще постави драматично в парламента въпроса:    Но няма да получи отговор. Той вече има \"консултацията\" на референдума и тя никак не е окуражителна. Напротив. Тя му казва, че по въпроса за промяна на името той и неговата партия нямат доверие сред македонските граждани. Казва му още, че от гласувалите ЗА повечето са албански гласове. Или поне те са толкова колкото са и македонскките гласове. Със сигурност Заев няма да може да разчита след този \"резултат\" на референдума на мнозинство за промяна на конституцията. В такъв случай има само едно правилно политическо решение – оставка и предсрочни избори. И търсене на ново доверие, но е доста спорно, че ще успее да го получи. Македония по този начин навлиза в следваща кризисна спирала, чиито върхове ще бъдат маркирани и от сериозни икономически проблеми. Македонците, ако наистина бяха древен народ, т.е. народ с исторически опит, щяха да схванат историчността на момента. И да изберат бъдещето вместо миналото. Но те не са никакъв древен народ. А младо и неприкипяло още държавно вино. Те са една от най-младите държави в региона. Затова ние, старите европейски народи и държави, ще ги почакаме още известно време да се натуткат. Нека още да се поизмъчат взаимно.То и името им е такова, от мъка иде. Нека да се карат, да се посбият дори. Инатлии са, спор няма. Но рано или късно ще си седнат на задниците и тогава едва ще им просветне, че имат дълг към бъдещето на своите деца и внуци. Някои от тях досега решаваха този въпрос с получаването на български паспорт. Може и сега да са решили така да продължат. Но едно е ясно: изровиха още по-дълбоко сивата дупка на Балканите. И си лежат в нея, приятно им е там. Това е изводът от вчерашния македонски референдум.", "date": "2018.10.01", "title": "Македонците с поредна историческа грешка - изровиха още по-дълбоко сивата дупка на Балканите"}
{"url": "https://www.faktor.bg/bg/articles/novini/svyat/gartsiya-za-referenduma-v-makedoniya-rezultatite-sa-protivorechivi", "text": "Министерство на външните работи в Атина определи резултатите като „противоречиви“, въпреки че референдума в Македония няма задължителен характер, сподели за предаването \"Преди всички\" по \"Хоризонт\" кореспондентът на БНР в Солун Катя Пеева. Слабата активност показва скептицизъм, отбелязва министърът на външните работи, но заяви, че Гърция остава свързана със споразумението от Преспа. В Гърция се отбелязва, че резултатите от референдума не са края на договора от Преспа. Ципрас и Заев вече се споразумяха да се продължи политиката за европейска Македония Може би най-доволен от провала на референдума е гръцкия министър на отбраната - лидер на малката партия на националистите „Независими гърци“, които са категорично против всички аспекти на договора. Консерваторите от „Нова Демокрация“, които реално спряха влизането на Македония в НАТО през 2008 година като упражниха вето, отново обещават да направят всичко възможно за анулиране на договора. Позицията им е решаваща, защото се очаква, според социологическите проучвания, партията да състави самостоятелно правителство след следващите избори догодина. Социалистите в страната също заявиха, че Ципрас и Заев са получили отговор както от гърците, така и от македонците.", "date": "2018.10.01", "title": "Гърция за референдума в Македония: Резултатите са противоречиви"}
{"url": "https://www.faktor.bg/bg/articles/novini/balgariya/tsvetan-tsvetanov-shte-uchastva-v-konferentsiya-badeshteto-na-ikonomicheskiya-i-parichen-sayuz", "text": "Председателят на ПГ на ГЕРБ и зам.-председател на партията Цветан Цветанов ще участва в конференция „Бъдещето на икономическия и паричен съюз“. Това съобщиха от пресцентъра на ПП ГЕРБ. Форумът ще се проведе в зала „Триадица“ на Гранд хотел София. Събитието се организира от Сдружение „Граждани за европейско развитие на България“, Фондация „Конрад Аденауер“ и „Вилфрид Мартенс“ център. Откриването на конференцията ще бъде в 10.00 часа, като в него ще участват и председателят на Сдружение „Граждани за европейско развитие на България“ и кмет на София Йорданка Фандъкова, старши изследователят към „Вилфрид Мартенс“ център Еоин Дреа и ръководителят на Бюрото на Фондация „Конрад Аденауер“ в София Торстен Гайслер. Модератор на дискусията е председателят на Комисията по енергетика и бивш енергиен министър Делян Добрев, а гост-лектори на форума ще бъдат заместник-министърът на финансите Маринела Петрова, подуправителят на Българската Народна Банка Калин Христов, заместник-председателят на Комисията за финансов надзор Бойко Атанасов, заместник-министърът на икономиката Лъчезар Борисов, както и изпълнителният директор на Българската фондова борса Иван Такев.", "date": "2018.10.01", "title": "Цветан Цветанов ще участва в конференция „Бъдещето на икономическия и паричен съюз“"}
{"url": "https://www.faktor.bg/bg/articles/novini/balgariya/naum-kaychev-rezultatite-ot-referenduma-v-makedoniya-sa-edno-svoeobrazno-remi", "text": "\"Резултатите от референдума в Македония са едно своеобразно \"реми\" - от една страна, има внушителен брой гласували - над 90% \"за\", а от друга страна, процентът на избирателна активност - близо 37% е под този законово изискуем праг, така че технически референдума няма юридически последствия, юридически е невалиден, неуспешен, но практически е своеобразно реми\", коментира пред БНТ доц. Наум Кайчев, историк, диплом и бивш генерален консул в Битоля. \"Още преди два месеца, когато се обяви този референдум , той беше обявен като незадължителен, като консултативен и наблюдателите без съмнение бяха сигурни, че този праг на гласуване от 50% ще бъде трудно да бъде постигнат\", заяви Кайчев.  Според д-р Боби Бобев, историк, дипломат и бивш посланик на България в Албания и Косово предварително са се знаели две неща - едното е, че проблемът е в избирателната активност. Той обясни, че очаквания му са били за малко по-високи стойности. \"Другото ясно предварително беше, че който отиде да гласува, той ще гласува позитивно и затова са такива резултатите\", допълни д-р Бобев.", "date": "2018.10.01", "title": "Наум Кайчев: Резултатите от референдума в Македония са едно своеобразно \"реми\""}
{"url": "https://www.faktor.bg/bg/articles/novini/svyat/1200-zatvornitsi-izbyagaha-v-indoneziya-sled-valnata-ot-tsunami", "text": "Броят на намерените тела на жертви на земетресението и вълната цунами в Индонезия е над 1200, съобщи индонезийската благотворителна организация Акси Цепат Тангап, цитирана от ДПА.  \"Общият брой на намерените тела е 1203\", заяви вицепрезидентът на организацията Инсан Нуррохман. Индонезийското правителство пък обяви днес, че близо 1200 задържани са избягали от три индонезийски затвора по време на застигналите страната природни бедствия, предаде Франс прес.  \"Сигурна съм, че затворниците са избягали, защото са се уплашили от земетресението. Явно това е било въпрос на живот и смърт за тях\", заяви пред Франс прес служителката на министерството на правосъдието Шри Пугу Утами.", "date": "2018.10.01", "title": "1200 затворници избягаха в Индонезия след вълната от цунами"}
{"url": "https://www.faktor.bg/bg/articles/novini/svyat/sasht-mozhem-da-napravim-morska-blokada-na-rusiya", "text": "Министърът на вътрешните работи на САЩ Райън Зинке заяви, че американските ВМС биха могли да направят морска блокада на Русия, за да и попречат да получи контрол над доставките не енергоносители в Близкия Изток, така, както вече са го направили в Европа, пише Washington Examiner. \"Благодарение на нашите ВМС имаме възможност да гарантираме, че морските пътища ще останат открити и, в случай на необходимост, да ги блокираме, за да попречим не енергоносителите да попаднат на пазара\", заявил Зинке на среща на Consumer Energy Alliance. Според него търговията с енергоресурси е истинската причина Русия да се намесва в Близкия Изток. По думите му, САЩ търсят възможност за икономически натиск върху Русия и Иран.", "date": "2018.10.01", "title": "САЩ: Можем да направим морска блокада на Русия"}
{"url": "https://www.faktor.bg/bg/articles/novini/svyat/kremal-iska-da-razmeni-sentsov-za-trafikanti-na-orazhie-i-narkotitsi-i-ruska-shpionka", "text": "Украинският режисьор Олег Сенцов може да бъде освободен, но при две усливия, пише днес \"Независимая газета\", като се позовава на източник близък до преговорите. Първато уславие е той да бъде разменен срещу осъдените в САЩ Виктор Бут и Константин Ярошенко, а също така на арестуваната за шпионаж Мария Бутина. Второто условие е преговорите да се водят с Вашингтон и в тях да не участва Украйна. В руското външно министерство не коментират дали наистина се водят подобни преговори, но говорител на украинския омбудсман е коментирал, че подобна размяна е \"правдоподобен сценарии\". Съдбата на Бут, Ярошенко, Бутина и Сенцов е била предмет на разговор между руския министър на външните работи Сергий Лавров и американския държавен секретар Майк Помпео.  Припомняме, че руския бизнесмен Виктор Бут беше арестуван през 2008 година в Тайланд по искане на САЩ. Той е обвинен в незаконна търговия с оръжия на групировката \"Революционни въоръжени сили на Колумбия\", която е обявена от САЩ за терористична организация. През 2012 година той беше осъден на 25 години затвор и глоба от 15 милиона долара.  Руският летец Константин Ярошенко е осъден през 2011 година на 20 години затвор в САЩ. Той беше арестуван в Либерия и е обвинен в разпространение на наркотици. 29-годишната рускиня Мария Бутина беше арестувана на 15 юли тази година по обвинение в шпионаж и проникване в организации, способни да влияят върху политиката на САЩ за прокарване на руски интереси. Украинският режисьор Олег Сенцов е осъден в Русия на 20 години затвор по обвинение в тероризъм. Той обяви гладна стачка на 14 май с настояването да бъдат освободени всички украински политически затворници, без да включва себе си в списъка от 64 имена. След анексията на Крим от Украйна Сенцов автоматически е обявен за руски гражданин и на тази основа, макар че той никога не е имал руски паспорт Русия отказва да го предаде на Украйна. Майката на Сенцов, както и множество политически лидери, международни организации и представители на културата от цялсвят призоваха руския президент Владимир Путин да помилва Сенцов, но безрезултатно.", "date": "2018.10.01", "title": "Кремъл иска да размени Сенцов за търговец на оръжие, трафикант на наркотици и руска шпионка"}
{"url": "https://www.faktor.bg/bg/articles/novini/svyat/the-telegraph-rusiya-dirizhirashe-kampaniyata-za-proval-na-referenduma-v-makedoniya", "text": "По данни на македонската организация Investigative Reporting Lab през последните седмици в Twitter и Facebook са се появили хиляди фалшиви профила с хаштаг #Bojkotiram - \"бойкот\".  Явно целта е била да бъде намалена активността на референдума под 50% от имащите право на глас, така че той да бъде провален, пише британският The Telegraph. Източници на изданието са предупреждавали още преди провеждането на референдума, че Русия води тайна пропагандна кампания с цел провал на референдума, койт оби гарантирал евроатлантическата интеграция на Македония. Някои от фалшивите профили са опитвали да разпалят разногласия между македонците и етническите албанци, които са близо 25% от населението. \"Русия прави всичко възможно, за да не допусне нови страни да се присъединят към ЕС и особено към НАТО\", казва през изданието директорът на европейската програма във вашингтонския Център за стратегически и международни изследвания Хедър Конли. \"Целта е да бде създаден пълне хаос и Западът да изглежда в очите на македонските граждани максимално недееспособен и в упадък. Използват се дезинформация и икономическо влияние за подкрепа на националистически политици и организации\", фкоментира тя. Тя дава пример с разпространяването на фалшивата новина, че по време на учения в македония, американските военни са използвали снаряди с обеднен уран. По думите на министъра на отбраната на Македония Радмила Шекеринска фалшивата новина е имала за цел да подкопае доверието на македонските граждани в НАТО и да провали референдума. \"Разпространявайки пълна с омраза пропаганда и финансирайки акции на насилие, Русия активно разпалва етнически конфликти, които, за съжаление, остават мощна сила в балканската политика\", коментира бившият съветник на президента Барак Обама, анализаторът от Центъра за дипломация и глобално взаимодействие към университета на Пенсилвания Майкъл Карпентър. Експертът от Атлантическия съвет Евелин Фаркаш коментира, че кампанията за бойкот на референдума е оглавявана от проруската партия \"Единна Македония\", партньор на путиновата \"Единна Русия\", на чието създаване присъстваше Александър Дугин.", "date": "2018.10.01", "title": "The Telegraph: Русия дирижираше кампанията за провал на референдума в Македония"}
{"url": "https://www.faktor.bg/bg/articles/novini/balgariya/s-lazarov-kevr-ne-raboti-efektivno", "text": "\"Не е имало разговор с мен за поста главен секретар на МВР. Не знам от къде излязоха тези публикация. В МВР има достатъчно подготвени хора\", заяви пред БНТ националният координатор на партия \"Атака\" и бивш главен секретар на МВР Светлозар Лазаров. \"Нито са водени с мен такива разговори, нито аз самият имам такива амбиции. Има достатъчно подготвени хора, има няколко човека, които могат да покрития критериите и да изпълнят длъжността със съдържание\", каза още Лазаров. \"В този момент оставките бяха най-доброто решение. В настоящата ситуация така се балансира системата\", коментира той оставките на тримата министри, включително и на вътрешно министерство.  \"Младен Маринов има качествата, познава системата, ако има и политическа подкрепа, ще се справи. От МВР показват, че работят добре\", смята Лазаров.   По отношение на увеличението на природния газ, която влиза в сила от днес, Лазаров заяви, че многократно е подчертавал, че при тези политики в сферата на енергийната сигурност нищо не го изненадва и \"нищо добро не ни очаква\". \"И аз, и Волен Сидеров сме си казал мнението за тази комисия, тя не работи ефективно в настоящия момент. Там основно трябва да се промени закона и методиката, по която работят. Необходима е нова методика, защото има дефицит на реален контрол. Едни разходи се приемат за даденост, което не е в интерес на българския народ\", коментира Лазаров. Той подчерта и още един, по думите му, проблем във връзка с топлоенергетиката - за планирано обединение на ТЕЦ \"Марица Изток-2\" и на АЕЦ-Козлодуй. \"Балканите не са в такава тежка ситуация с въздуха и въглеродните емисии, както много други държави. Ще слеят АЕЦ-\"Козлодуй\" и 'ТЕЦ Марица-2\", а причината са дълговете на АЕЦ-а, но това не би трябвало да се решава така. Това трябва Брюксел да го реши\", завърши Светлозар Лазаров.", "date": "2018.10.01", "title": "С. Лазаров: КЕВР не работи ефективно"}
{"url": "https://www.faktor.bg/bg/articles/novini/svyat/evropa-nato-i-gartsiya-za-rezultata-ot-referenduma-v-makedoniya", "text": "Еврокомисарят по разширяването Йоханес Хан заяви, че огромното мнозинство от гражданите на Македония са казали „да“ на Договора от Преспа и на евроатлантическото бъдеще на страната. Той изрази надежда, че политиците ще се отнесат с необходимата отговорност и ще последват волята на народа. В същото време дипломатически източници от Брюксел се надяват, че опозицията от ВМРО-ДПМНЕ \"ще бъде по-конструктивна от досега\" и че ще подкрепи институционалната процедура. Гръцкият премиер Алексис Ципрас проведе телефонен разговор с македонския си колега Зоран Заев. Той го поздрави за „смелостта и решителността му“ да изпълнява Договора от Преспа. В изявление на гръцкото външно министерство също се подчертава, че голямото мнозинство от излезлите да гласуват на референдума са казали „да“ на споразумението. Единствено основната опозиционна партия „Нова демокрация“ се обяви против Договора, който смята за вреден за Гърция, и обеща, че ще работи срещу него. Генералният секретар на НАТО Йенс Столтенберг приветства резултата от референдума и призова всички политически страни да използват тази историческа възможност. \"Приветствам гласуването с \"да\" на референдума\", заяви Столтенберг в Тwitter, въпреки че избирателната активност не беше достатъчно висока. \"Призовавам всички политически лидери и партии да се ангажират конструктивно и отговорно, за да използват тази историческа възможност. Вратата на НАТО е отворена, но трябва да бъдат изпълнени всички национални процедури\", заяви Столтенберг.", "date": "2018.10.01", "title": "Европа, НАТО и Гърция за резултата от референдума в Македония"}
{"url": "https://www.faktor.bg/bg/articles/mihail-mikov-brigo-asparuhov-nalaga-tsenzura-v-bsp-za-da-upravlyava-ednolichno-ninova", "text": "\"БСП решава вътрешните си проблеми. Водим спор за вестник \"Дума\", който се опитват да превърнат в придворен бюлетин\". Това заяви пред БТВ Михаил Миков по повод скандалите в \"столетницата\".  \"Има членове, които не искат хора от Националния съвет да се изказват. Говоря за Бриго Аспарухов, който заяви, че едва ли не, само Корнелия Нинова може да бъде изслушвана. Факт е, че тя едно лично управлява партията. Не бива така да се взимат решенията. Предложих вот на недоверие на Националния съвет на тема \"здравеопазване\". Идеята дойде на областен съвет на БСП във Видин обсъждано, но не беше предложено на \"Позитано\" 20\", каза още Миков.  Той допълни, че моделът в здравеопазването ни е сгрешен и е като пробита кофа. \"Парите се увеличават, но изтичат. Отиват за частни лечебни заведения\", каза още бившият председател на НС. По думите му, проблемите в МВР не могат да се решат от един министър, тъй като и там трябва общ политически разговор. Миков отрече да се подготвя коалиция между ГЕРБ и БСП. Бившият лидер на социалистите допълни, че няма да става водещ в телевизията им.", "date": "2018.10.01", "title": "Михаил Миков: Бриго Аспарухов налага цензура в БСП, за да управлява еднолично Нинова в партията!"}
{"url": "https://www.faktor.bg/bg/articles/novini/svyat/tayfunat-v-yaponiya-vze-zhertvi-ostavi-polovin-milion-bez-elektichestvo", "text": "Най-малко двама човека загинаха, а около 130 бяха ранени при преминаването на тайфуна Трами през Япония, предадоха Ройтерс и ДПА, цитирани от БТА. Тайфунът повали дървета върху железопътни линии, донесе силни ветрове и дъждове и предизвика свлачища в западните, северните и централните райони на страната. Японската радиотелевизионна корпорация съобщи, че двама души са в неизвестност, а почти 400 000 домакинства са без електричество. Над 230 полета са отменени. Около 36 000 човека са се подслонили във временни евакуационни центрове. Заради тайфуна беше нарушено движението на железопътния и автомобилния транспорт в Токио и други градове.", "date": "2018.10.01", "title": "Тайфунът в Япония взе жертви, остави половин милион без електичество"}
{"url": "https://www.faktor.bg/bg/articles/novini/balgariya/testvat-sirenite-na-sistemite-za-opovestyavane", "text": "Сирени ще прозвучат в 13.00 часа в редица градове у нас, информира МВР.  Системата ще се включи в София, Враца, Плевен, както и в населените места в 30-километровата зона около АЕЦ \"Козлодуй\".  Сиренната система ще бъде тествана и в Бургас, Варна, Кърджали, Монтана, в Пазарджик, Пловдив, Русе и Смолян.  Планирано е в тренировката да бъдат включени системи за оповестяване и в редица предприятия в страната.", "date": "2018.10.01", "title": "Тестват сирените на системите за оповестяване"}
{"url": "https://www.faktor.bg/bg/articles/novini/balgariya/kiril-ananiev-ne-sam-se-vzhivyal-kato-politik-i-ne-pravya-reformite-zaradi-izborite-dogodina", "text": "\"Всяка политическа сила има право да иска вот на недоверие. В момента това, което прави Корнелия Нинова, не е навреме. Поздравявам хората от третата възраст! Те и децата няма да дадат нито един лев за задължителната здравна застраховка. Така стоят нещата и с хората, които са без работа. Няма никакъв геноцид\". Това заяви пред БТВ здравният министър Кирил Ананиев.  \"Ние се обръщаме към социално слабите хора. Този вот не е навреме, защото започнахме важна дискусия на форум в НДК с представители на Световната банка и Световната здравна организация, които искат да ни помогнат. Ние предвиждаме контролен орган към министерството. В закона ще бъде записана комисия в НЗОК, която ще следи къде отиват парите. Предвиждаме и промяна на стандартите, които да отговарят на тези в ЕС\", каза още Ананиев.  \"Този ресурс, който ще отиде при застрахователите, ще помогне за плащането за 330 млн. лв. при клиничните пътеки, които не достигат. Узаконяваме доплащането на българина значително по-малко от това, което е правил досега. Българският гражданин вече няма да плаща повече 90 млн. такса за легла в болниците. Контролът и конкуренцията ще решат нещата, а не пари под масата. 75% от българите не са доволни от здравната система. Всеки втори българин иска конкурентни каси\", заяви здравният министър.  \"Никога не съм казвал, че 8% здравни осигуровки са достатъчни. Единственият вариант да оправим системата е въвеждането на контрол и на конкуренция. Има водещи болници с висококачествена апаратура и добри лекари. Те, за да могат да приобщят повече пациенти, надали ще вдигат цените, а напротив - да създават конкуренция. С новите цени българите ще получат много по-добро лечение. Не съм се вживявал като политик. Изборите не са критерии за периода на реформите. Ще водим дебати докрай! Имаше отпуски и нямаше как да работим\", каза още Кирил Ананиев.", "date": "2018.10.01", "title": "Кирил Ананиев: Не съм се вживял като политик и не правя реформите заради изборите догодина"}
{"url": "https://www.faktor.bg/bg/articles/novini/balgariya/zaev-zaplashi-s-predsrochni-izbori-v-makedoniya-ako-vmro-dpmne-ne-go-podkrepi-za-imeto-na-stranata", "text": "Македонският министър-председател Зоран Заев  заплаши с предсрочни избори, ако ВМРО-ДПМНЕ бойкотира конституционните процедури за промяната на името на Македония в парламента. Заев пое ангажимент да продължи да води Македония към членство в ЕС и НАТО. Той поздрави гражданите, които излязоха да гласуват на референдума за договора с Гърция и заяви на пресконференция, че волята им е неприкосновена.  \"Надявам се, че повечето граждани са избрали европейска Македония. Ще почакаме няколко часа, ще видим резултатите\", каза Заев, цитиран от БТВ. По последни данни на Държавната избирателна комисия избирателната активност до 18:30 ч. е била 34,09%, или 519 435 граждани са упражнили правото си на глас.", "date": "2018.10.01", "title": "Заев заплаши с предсрочни избори в Македония, ако ВМРО-ДПМНЕ не го подкрепи за името на страната"}
{"url": "https://www.faktor.bg/bg/articles/novini/balgariya/iliyana-yotova-i-tomislav-donchev-otkrivat-uchebnata-godina-v-alma-mater", "text": "От 10.00 часа днес в аулата на Софийския университет \"Св. Климент Охридски\" ще бъде официално открита академичната учебна година на най-старото висше училище в България, което през 2018 г. отбелязва 130 години от своето основаване. Това съобщи пресцентърът на СУ. На официалното откриване ще присъства вицепрезидентът Илияна Йотова. Поканен е заместник министър-председателят Томислав Дончев. В началото на тържествената церемония, в 9.55 часа, ректорът Анастас Герджиков, членовете на Академичния съвет на Софийския университет и вицепрезидентът Илияна Йотова ще поднесат цветя пред паметниците на Евлоги и Христо Георгиеви. Ректорът проф. Анастас Герджиков ще открие академичната учебна година със слово и ще представи деканите на факултетите на Софийския университет. Приветствия към академичната общност ще отправят вицепрезидентът Илияна Йотова и вицепремиерът Томислав Дончев. В края на церемонията ректорът на Софийския университет, вицепрезидентът Илияна Йотова и заместник министър-председателят Томислав Дончев ще връчат студентските книжки на първокурсниците, лауреати от олимпиади, информират от СУ.", "date": "2018.10.01", "title": "Илияна Йотова и Томислав Дончев откриват учебната година в Алма Матер"}
{"url": "https://www.faktor.bg/bg/articles/novini/balgariya/oblachno-silni-dazhdove-v-iztochna-evropa", "text": "Облачността ще е значителна. Валежите в източната половина от страната ще продължат, а в крайните източни райони ще са значителни. Минималните температури ще са от 9 до 14 градуса, а максималните - между 16 и 21 градуса. По Черноморието максималните температури ще са 19-21 градуса. Вълнението на морето ще е около 3 бала. Температурата на морската вода е 21-22 градуса. В планините ще е предимно облачно и дъждовно. Значителни валежи ще има в Източните Родопите и Странджа-Сакар.", "date": "2018.10.01", "title": "Облачно, силни дъждове в Източна Европа"}
{"url": "https://www.faktor.bg/bg/articles/novini/balgariya/vlizat-v-sila-novite-tseni-na-prirodniya-gaz", "text": "От днес влизат в сила новите цени на природния газ, а до края на деня енергийният регулатор трябва да обяви и цените на парното и топлата вода за последното тримесечие. Предвижда се увеличението да бъде с между два и девет процента в различните топлофикации в страната. Натрупано, заедно с предишните повишения на цените, този отоплителен сезон ще бъде между седем и 23% по-скъп от предишния. Най-голям е скокът за абонатите в Бургас, а най-малък за тези във Варна.", "date": "2018.10.01", "title": "Влизат в сила новите цени на природния газ"}
