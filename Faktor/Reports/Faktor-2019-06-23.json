{"url": "https://www.faktor.bg/bg/articles/novini/balgariya/izkustvovedat-filip-zidarov-imas-tri-versii-za-falshivite-kartinio-na-modernistite", "text": "\"Има три хипотези за скандалния случай с фалшивите картини у нас в арт средите\", разкри пред БТВ известният художествен критик Филип Зидаров, който е син на Любен Зидаров. Той отбеляза, че версиите не са негови, а са му споделени от други хора. Този скандал е добре дошъл за медиите и захраниха нуждата от такъв скандал и станал повод да „депутати и култур началници да громят глупавите изкуствоведи”. Зидаров обаче защити гилдията, която обаче призна, че е раздирана от скандали и случаи на непрофесионализъм. Първата хипотеза е, че колекционерът Х купува за жълти стотинки колекция, която знае, че не е автентична. Намира експерти, които знаят това, но издават сертификат, а след това въпросната колекция е препродадена на трето лице или институция за много повече пари.  Втората версия е, че колекционерът Х е недолюбван от другите в арт средите, защото е много нов. Някой му спретва номер , като му пробутва фалшива колекция без знанието на експертите и той отпада от играта и пазара на произведения на изкуството. Третата версия, , която според Зидаров е най-вероятна, е някой с колосално чувство за хумор е създал цяла колекция, за да си направи една шега с цел да насочи вниманието към състоянието на пазара на изкуството. „Всички знаем, че има фалшиви сертификати. Сююрреалистиността на пазара на изкуството е показателна за ситуацията, в която живеем”, смята експертът.Зидаров отбеляза, че не може да си представи, че неговите колеги са направили тези оценки умишлено, а според него по-скоро става въпрос за непрофесионализъм. Сертификатът няма никаква юридическа стойност и експертът не може да бъде подведен под отговорност, защото това е просто неговото мнение”, припомни Филип Зидаров. Неговата препоръка е да се направи публичен сайт с всички произведения на изкуството в музеите, на който да се правят проверки на картините и да се избягват подобни случаи.", "date": "2019.06.23", "title": "Изкуствоведът Филип Зидаров: Има три версии за фалшивите картини на модернистите"}
{"url": "https://www.faktor.bg/bg/articles/novini/balgariya/osazhdan-za-bankov-obir-e-zaplashil-che-pritezhava-klientski-danni", "text": "Осъждан за банков обир човек е заплашил ДСК, че притежава клиентски данни, съобщиха от банката. От там уточняват, че след направено вътрешно разследване е установено, че не е осъществена дигитална атака срещу информационните системи на банката.  По случая е информирана Комисията за защита на личните данни. Човекът, който е твърдял, че притежава клиентските данни, е лежал в затвора за банков обир, уточняват още от банката и допълват, че такива не могат да бъдат получени по различен от престъпен начин.", "date": "2019.06.23", "title": "Осъждан за банков обир е заплашил, че притежава клиентски данни"}
{"url": "https://www.faktor.bg/bg/articles/novini/svyat/priklyuchi-glasuvaneto-na-povtornite-kmetski-izbori-v-istanbul", "text": "Избирателните секции за повторението на кметските избори в Истанбул затвориха и започва преброяването на гласовете, предаде агенция Ройтерс. Агенцията отбелязва, че изборите се превърнаха в референдум за политиката на президента Реджеп Тайип Ердоган и демокрацията в Турция. Гласуването на повторните избори, за които бяха регистрирани общо 10 560 963 избиратели с право на глас, започна в 8 ч. сутринта. Първите резултати се очаква да започнат да постъпват след 18 часа. Вотът се състоя близо три месеца след местните избори на 31 март, спечелени в Истанбул от Екрем Имамоглу от основната опозиционна Народнорепубликанска партия (НРП). Той победи с много малка разлика кандидата на управляващата Партия на справедливостта и развитието (ПСР) Бинали Йълдъръм, който е бивш премиер и близък сътрудник на президента Реджеп Тайип Ердоган. След седмици на възражения от страна на управляващата партия за резултатите от вота в Истанбул, Висшата избирателна комисия анулира изборите за кмет и насрочи повторение на 23 юни.  Вотът е от голямо значение за Турция, тъй като градът с население от над 15 милиона души, разположен на два континента, е финансовият, търговски и културен център на страната. Около 30 процента от брутния вътрешен продукт на Турция се произвежда в Истанбул, а бюджетът на голямата истанбулска община възлиза на около 8,8 милиарда долара.", "date": "2019.06.23", "title": "Приключи гласуването на повторните кметски избори в Истанбул"}
{"url": "https://www.faktor.bg/bg/articles/novini/balgariya/prof-konstantinov-na-mestnite-izbori-ni-chaka-mrasna-kampaniya-dano-ne-e-tolkova-gnusna-kato-prez-may", "text": "\"Високата субсидия дразни хората. Депутатите правилно мислят в посока за намаляването ѝ. Кой модел ще бъде одобрен е въпрос на избор. Имам съмнения, че някои партии и сега взимат пари под масата от бизнеса\". Това каза пред БТВ проф. Михаил Константинов. \"„След цирка във Великобритания, европейците много трябва да се замислят за националните си референдуми. Трябва да взимаме и ползваме европейския опит. В Европа има само две държави с мажоритарно гласуване, няколко са със смесена система и всички останали са с очно същата избирателна система като нашата. Машинно гласуване има само в половин Белгия. Не трябва да правим неща, които ги няма в Европа. Интернет гласуване има само в Естония и три кантона в Швейцария. Няма система, която да не може да бъде хакната. Не може в цяла Европа тези неща да ги няма, а ние тук да искаме да ги въвеждаме\", каза още анализаторът.  \"Местните избори са най-важни за крепенето на властта и за хората. В края на октомври ни чакат пет вида избори. Очаквам избирателната активност да е много по-висока от тази на евроизборите. Очаквам мръсна предизборна кампания, но дано не е толкова гнусна, колкото беше тази за евроизборите. След 26 май политиците трябва да са разбрали, че с гнусна кампания не се печелят избори. Несистемен играч не може да участва на изборите за кмет във всички градове. Участие навсякъде могат да си позволят само големите системни партии - ГЕРБ, БСП, ДПС. Несистемен играч може да спечели кметското място в някой голям град и тогава да тръгне кариерата му\", прогнозира проф. Константинов. \"Намаляването на населението е по линия на ниската раждаемост. Трябва да вкараме механично 300 000 - 400 000 българи от Бесарабия, Северна Македония. Това ще спомогне за решаване на демографската криза. В световен мащаб предстоят войни за вода. Водата в Африка и Азия свършва и ще избухнат сериозни конфликти. Чиновниците в Брюксел не трябва да обясняват, че като приемем 1 милион бежанци от Африка ще им решим проблемите. Като свърши водата насам ще тръгнат огромни маси. Трябва да се мисли как да се помогне в този аспект\", категоричен беше проф. Константинов.", "date": "2019.06.23", "title": "Проф. Константинов: След цирка във Великобритания, европейците трябва да се замислят зa референдумите си"}
{"url": "https://www.faktor.bg/bg/articles/krasen-stanchev", "text": "Икономиста Красен Станчев коментира липсващите факти в новите учебници за трите фалита на БКП при Тодор Живков пред сайта  . \"Следя излагането на тази история и въпреки че не съм очаквал някаква дълбочина, безкрайно съм учуден от липсата на елементарно уважение към вече установени факти. Много важен сред тези факти е обстоятелството, че България е не просто единствената комунистическа страна, която за 45 години е „успяла“ да фалира три пъти – тя е единствената страна в северното полукълбо (това е нещо като световен рекорд), който през второто половина на ХХ век банкрутира толкова много пъти\", коментира Станчев.  \"Ако сте автор на учебник и споменете този факт, ще трябва и дадете някакво разумно обяснение. А то е, че икономиката е работила на загуба и че преди първия фалит на икономиката на България през 1960 г. тежат издръжката на червената армия, изземването на предприятия от СССР, унищожаването на частния сектор и производителните съсловия (често физическо елиминиране на хора), и следване на стопанска политика по съветски образец, прокарвана от полуграмотни политически назначенци на БКП. За да се избегне това обяснение, авторите наблягат на обратното тълкуване – че имало успехи, например в индустриализацията на страната. От това, което казах, би трябвало да се подразбира, че не просто е невъзможно да се обясни на сегашните младежи особеността на режима от 1944-1990 г. без несъстоятелността (фалитите) на неговото стопанство; ако ги споменете, ще трябва да навлезете в дебрите на много други факти, събития и процеси, да им дадете оценка. Точно от нея се боят или искат да избегнат авторите на учебниците\", категоричен е икономистът. Той допълни, че в новите учебници липсва ясна и точна констатация на състоянието, в което тоталитарната комунистическа власт оставя България при своя крах през 1989 г., а именно дълговете – близо 11 млрд. долара външен дълг и 26,6 млрд. лв. вътрешен.  \"През 1990 г. България е страната най-много обвързана с СССР: 80-85% от търговския оборот е със Съветския съюз (при около и под 60% за Полша, Унгария и Чехословакия; над 80% зависимост от внос на енергийни ресурси оттам (до 1994 г. България дори няма собствен електромер); посредничество между СССР и комунистически режими в третия свят, което пък е в основата на недемократичността на българската мафия (създадена де факто отгоре-надолу, докато обикновения процес на възникване е точно обратния) и на онази особеност на тукашния политически живот, която напоследък се нарича (доста неточно) „задкулисие“. За обедняването много допринася и управлението от 1995 – началото на 1997 г. Тогава подобните на България страни вече са в режим на бавно (бързо това е невъзможно) изравняване на доходите с тези в Западна Европа. А тук през януари 1997 г. средната пенсия е 14 щатски долара, заплатата – 40, за да спаднат през февруари с. г. до съответно 5 и 20 долара. Впрочем това е най-ниското сравнително равнище на лични доходи в цялата история на България след 1878 г.\", казва още Красен Станчев.  Според него, учениците от 10-11 клас трябва познават сравнението на годишната динамиката на консолидираните правителствени разходи (издръжка на правителството плюс дългови плащания като процент от БВП) за периода от 1944 до наши дни. По думите му, от картинката учениците ще видят и разберат три неща: че няма страна сред днес богатите държави, от тези в ЕС, Балканите или бившия СССР, където тези разходи само да нарастват за период от над 50 години, че през 1990 г. те са равни на разходите на правителствата на тези страни по време на Втората световна война (за България те са 3.5 пъти по-високи като дял от БВП спрямо 1944 г.) и тогавашните „успехи“ се дължат на безразборно харчене от правителствата на БКП. \"Тогаваа децата сами ще стигнат до извода, че незадоволителното сегашно сравнително равнище да доходите на българските граждани се дължи на обстоятелството, управниците от 1944 до 1990 г. са вземали държавни заеми преди всичко, за да удържат властта и привилегиите си. Между другото Георги Ганев и аз през 2016 г. водихме такива занятия из училищата в страната по една инициатива на г-н Росен Плевнелиев. Не знам как беше при Георги, но при мен и учениците, и учителите разбраха всичко. Малко по-сложно е да обясня защо политиците нарочно избягват такова разглеждане на историята и глорифицират комунистическия режим\", коментира Красен Станчев.", "date": "2019.06.23", "title": "Кр. Станчев: Фалитите на соца се крият от учениците, за да не ги насочат към причините за изоставането на доходите ни"}
{"url": "https://www.faktor.bg/bg/articles/novini/balgariya/nidal-algafari-vseki-mozhe-da-upravlyava-balgariya-vazhno-e-kak-shte-go-napravi", "text": "\"Намираме се на изхода от Европейските избори. Биха се заблудили партийните активисти, ако си мислят, че не трябва вече да е започнала подготовката за местните избори. Тези избори бяха вот на доверие за правителството. БСП се опитваха да демонстрирате че са алтернатива, а излезе, че не е така. Това заяви пред Канал 3 политологът Димитър Ганев. \"Няма нищо по-естествено от това като представляваш партия, едната част от нея да не те харесва. БСП имаше няколко грешки в кампанията си - първата беше, че се умориха. Те обикалят от Септември, а когато трябваше да го правят, не бяха там. Това, което виждаме много ясно е, че най-възрастните хора в България се явяват най-консервативните. Проблемът е, че Корнелия Нинова се опита да наложи свои промени. БСП е много особена партия\", каза още той. \"Всеки иска и може да управлява България. Винаги предишните са лоши, а от новите започва бъдещето. От тези,  които излязоха, този който доказа, че може наистина да управлява е Бойко Борисов. Дали това ми харесва е друга тема. Такова хейтване не се случва в другия свят. Там се уважава човека, който е успял. Много отдавна в БСП трябваше да се създадат условия, за да разберат какво значи ляво. Трябва някой да излезе и да каже каква ще е тяхната нова идеология. Визия за България можеш да я обясниш само ако имаш визия\", каза още той.", "date": "2019.06.23", "title": "Нидал Алгафари: \"Визия за България\" може да се обясни само от човек, който има визия"}
{"url": "https://www.faktor.bg/bg/articles/novini/balgariya/v-bsp-napravili-izchisleniya-otnovo-iska-6-ili-8-lv-partiyna-subsidiya", "text": "БСП e в готовност за диалог по темата за партийните субсидии. Социалистите са правили изчисления как ще се отрази намаляването на парите за партиите от 11 лв. на 6 или 8 лв. на глас. Лидерът на левицата призова за спокойно и разумно обсъждане на темата. Поканата за мирни преговори дойде след честването на 163 години от рождението на един от първите радетели на лявата идея у нас Димитър Благоев – Дядото, съобщи Нова телевизия. „Субсидията на партиите трябва да бъде намалена, но да не бъде 1 лев, защото това убива многопартийната система в България и демократичния процес. Ние сме правили различни разчети и на 6 лв. и на 8 лв. Имаме ги тези разчети. Готови сме да ги дадем в едни разумни и спокойни, без различни емоции, разговори да ги обсъдим с другите партии и да се спрем на нещо общо като решение”, обясни лидерът на БСП Корнелия Нинова.", "date": "2019.06.23", "title": "В БСП направили изчисления, отново искат 6 или 8 лв. партийна субсидия"}
{"url": "https://www.faktor.bg/bg/articles/novini/svyat/izbiratelite-otnovo-nakazaha-erdogan-gubi-s-nad-8-v-istanbul", "text": "Кандитатът на най-голямата опозиционна партия Екрем Имамоглу води убедително на повторните кметски избори в Истанбул. Това сочат първите резултати, публикувани от Анадолската агенция. За момента тя дава на Имамоглу 53.6% от вота, а за Йълдъръм - 45.3%. Агенцията потвърждава прогнозите в анкетите от последните седмици. Те предвиждаха победа за Имамоглу с между 1 и 7 пункта, а от над десет проучвания само две дадоха преднина на Йълдъръм. Дори една от анкетите на управляващата Партия на справедливостта и развитието в началото на месеца даде на бившия премиер резултат с 3 пункта под този на Имамоглу. Предстои тези резултати да бъдат потвърдени от по-нататъшното преброяване - урните в Истанбул са общо 31 хил. Поне 90 минути преди съобщението на Анадолската агенция в социални мрежи и проопозиционни агенции обаче се твърдеше за разлика между 10 и 13 пункта в полза на Имамоглу. При отворени над половината урни се твърдеше за изоставане на кандидата на Ердоган с над половин милион гласа.", "date": "2019.06.23", "title": "Избирателите отново наказаха Ердоган, Имамоглу води с над 8% в Истанбул"}
{"url": "https://www.faktor.bg/bg/articles/novini/balgariya/kilometrichni-opashki-zadrastiha-gkpp-kulata-ot-pribirashti-se-kam-balgariya-turisti", "text": "За първи уикенд това лято - опашки и от прибиращи се към България туристи. Опашки се образуваха и на пункта „Кулата”, и край Симитли. Движението по АМ „Струма” беше интензивно през целия ден. На няколко пъти на ГКПП „Кулата” се образуваха опашки на влизане към България. Трафикът  на кръговото кръстовище на Благоевград остана затруднено през целия ден. В района на тунел Кочериново стана лек автомобил се запали в движение. Няма пострадали хора. Най-вероятната причина е комбинация от горещото време и неизправност в автомобила.", "date": "2019.06.23", "title": "Километрични опашки от прибиращи се туристи задръстиха ГКПП \"Кулата\""}
{"url": "https://www.faktor.bg/bg/articles/novini/balgariya/mira-radeva-iskashe-mi-se-da-ima-politicheska-promyana-no-borisov-prosto-e-po-dobar-ot-vsichki", "text": "\"Още не се е родил втори Бойко Борисов. Никого от политиците не обичам, защото работата ми е такава, че трябва да съм безпристрастна. Като представител на зодия близнаци, който обича промените, ми се струваше, че трябва да има някаква политическа промяна. Бойко Борисов обаче е по-добър играч от всички останали на терена\". Това заяви пред БНТ социологът Мира Радева. \"Във Франция има такъв израз „политическо животно“, което се отнася за премиера. Спомням си началото на неговата кариера. Известни политици тогава казваха, че ако вземат един хеликоптер могат да свършат същата работа. Не е толкова просто. Той има невероятен вътрешен усет. Ако някой си мисли, че понякога Борисов е направляван и му дърпат конците – нищо подобно. Борисов има усещане за вътрешна увереност и сигурност, която успява да предаде на публиката. Ако ти не си убеден в това, което правиш, хората няма да ти повярват\", каза още Радева.   \"Аз уважавам амбицията на всеки един човек, независимо дали е политик. Трезвата преценка е важно нещо. Тя се създава от хората, които са около теб. Много е важно за един политик да не е само в прякото си обкръжение. Трябва да разбереш какво мислят за теб онези, които не те харесват. Имаше много неточности и непремерени неща при Корнелия Нинова и не мисля, че тя е човекът, който може да надвие „политическото животно“ Борисов. Той успява на този терен, с това българско общество\", коментира социологът.", "date": "2019.06.23", "title": "Мира Радева: Искаше ми се да има политическа промяна, но Борисов просто е по-добър от всички"}
{"url": "https://www.faktor.bg/bg/articles/obshtestvo/ulitsata/zverski-sblasak-kola-s-3-detsa-se-udari-chelno-v-bus", "text": "Три деца са пътували в лек автомобил, който се е забил в челно в микробус в района на монтанското село Долна Вереница, съобщава „Фокус“, позовавайки се на полицията. В колата е имало възрастна жена, зад волана е бил мъж, който е починал. На мястото на трагедията все още има полиция, а пътят е затворен. Работата по случая продължава.", "date": "2019.06.23", "title": "Зверски сблъсък: Кола с 3 деца се удари челно в бус"}
{"url": "https://www.faktor.bg/bg/articles/obshtestvo/ulitsata/zadarzhaha-41-godishen-pri-opit-za-otvlichane-na-tiyneydzhar", "text": "Задържан е 41-годишен мъж, качил в автомобила си 15-годишно момче против волята му. Това съобщиха от пресцентъра на МВР. В късния следобeд вчера в СДВР е получен сигнал, че 15-годишно момче е било качено в автомобил против волята му.  Полицейски служители веднага реагирали на сигнала и след бързи оперативно-издирвателни действия задържали извършителя. Установена е самоличността му - 41-годишен мъж, представил се за служител на СОБТ. Днес му е предявено обвинение и мярката му за задържане е удължена на 72 часа. Действията по разследването продължават под надзора на Софийска градска прокуратура. По случая започва и дисциплинарно производство.", "date": "2019.06.23", "title": "Задържаха 41-годишен при опит за отвличане на тийнейджър"}
{"url": "https://www.faktor.bg/bg/articles/kultura/art-faktor/kola-blasna-i-ubi-zhenata-otkrila-krisko", "text": "Създателката на популярното детско музикално шоу \"Като лъвовете\" Катя Кисимова е починала след като е била блъсната от автомобил. Трагедията се е случила още миналата събота, но за нея стана ясно от съобщение на режисьора Николай Априлов във Фейсбук. \"Днес изпратихме Катя! Какво да кажа! Болка и сълзи! 38-години заедно, до днес\", написа Априлов, който беше водещ на предаването. 73-годишната Кисимова излезла да разходи кучето си на 15 юни, когато на ъгъла на \"Сливница\" и \"Христо Ботев\" върху нея връхлетяла кола. \"Заедно създадохме предаването през 1991 година, Катя Кисимова се грижеше за кастинга на \"лъвчетата\"и техния репертоар! Сърцата и отдадена на работата си, тя беше наистина Майката в нашето голямо семейство\", разказа по-късно Априлов пред в. \"Телеграф\". От полицията потвърдиха, че жената е загинала намясто при удара в 7:55 ч на 15 юни 2019 година. Възрастен мъж с кола пътувал в посока Сточна гара, когато по непредпазливост я прегазил. Той е останал на място, извикал е органите на реда и очаква своята присъда. Екатерина Георгиева Малякова е пълното име по документи на Катя Кисимова. Тя е родена на 9 декември 1945 година и по професия е сценарист. В \"Като лъвовете\" тя е открила десетки таланти, като сред най-известните са рапърът Криско и фолк-певицата Мария.", "date": "2019.06.23", "title": "Кола блъсна и уби жената, открила Криско"}
{"url": "https://www.faktor.bg/bg/articles/katrin-taseva-sas-srebro-vav-finala-s-topka-ot-igrite-v-minsk", "text": "Катрин Тасева спечели сребърен медал във финала с топка от турнира по художествена гимнастика от европейските игри в Минск. За прекрасното си и много прецизно изпълнение българката получи 21.400 точки и отстъпи първото място само на Линой Ашрам. Гимнастиката от Израел грабна титлата с оценка 22.500 точки. С бронзът трябваше да се задоволи шампионката в многобоя Дина Аверина (Русия ) с 21.300 точки.", "date": "2019.06.23", "title": "Катрин Тасева грабна сребро във финала с топка от Игрите в Минск"}
{"url": "https://www.faktor.bg/bg/articles/kultura/art-faktor/ivan-tropankev-predstavi-fotoizlozhba-kato-useshtane-za-zhivot", "text": "Журналистът Иван Тропанкев откри в пловдивската галерия \"Андромеда Арт\", първата си фотоизложба. Тя е озаглавена \"След нас и завинаги\", а авторът наистина с обектива е уловил завинаги неповторими мигове, които ще вълнуват и след нас.  Ето как Иван Тропанкев обясни пред Faktor.bg, защо фотографиите му са усещане за живот, дори когато той вече си е отишъл: „Фотографиите не са нещо повече от това, което върша през всичките тези години, но вече с други средства. В началото те не бяха повече от снимки за спомен. Например като тази от 24 май 1975 г. На която са поетите Добромир Тонев, Огнян Сапарев и Румен Леонидов. Като се връщах през годините на тази снимка ме напушваше смях, защото двамата поети са без бради. Сега ми е тъжно, защото Тонев не е между живите. Но и тримата от снимката имат място в литературната ни история. За мен тази снимка обаче е преди всичко усещане за живот, дори когато той вече си е отишъл. Същото е и с портрета, който направих на художника Анастас Константинов и жена му. Всъщност всяка от снимките приемам като една история, която може да е само миг, но може и да се развие в неподозирани измерения: синът, който чинно бута инвалидната количка с баща му на крайбрежната улица, после спират, момченцето се качва на перилата и двамата се вглеждат в корабите отсреща и си говорят. Ами онази женица със забрадката в Якоруда, която не чува общата празнична глъчка на съботния пазар и акуратно бърше масата за следващите клиенти. А какво да кажа за онзи господин с патериците в трамвай, който стои сякаш извън времето и пространството. Така надписах снимката: “Извън времето”. Ами ръцете на 80 годишният световен джазмузикант Милчо Левиев, (нарочно отрязах в една от двете снимки лика му) исках да подчертая пръстите му – в едната ръка стискаха чаша с уиски, а с другата бастун. Със същата страст, с която на другата снимка шареха по клавишите. Да повярваш, че снимката ще стане е най-трудното. Но в тези няколко милисекунди си казваш - всичко е такова, каквото трябва да бъде.”", "date": "2019.06.23", "title": "Иван Тропанкев представи фотоизложба като усещане за живот"}
{"url": "https://www.faktor.bg/bg/articles/polina-karastoyanova-slanchev-bryag-nyama-kak-da-se-prevarne-v-semeen-kurort", "text": "Строги забрани за генериране на шум и солени глоби за нарушителите предвиждат приетите през тази седмица на второ четене промени в Закона за защита от шума в околната среда. Текстовете бяха окончателно приети близо година след първото гласуване в пленарната зала. Новите глоби бяха инициирани от тогавашния вицепремиер Валери Симеонов след акции срещу шума в заведения по Черноморието. „Предложението създаде много шум поради характера на неговото представяне. По принцип намирам за добра идеята да бъдат ограничени правилата, които се отнасят до комфорта на гражданите и това да се чувстваме по-спокойни в следобедните и късните часове. Но според нас е необходимо ясно регулиране на туристическите зони, в които правилата имат различна специфика спрямо останалите населени места”, коментира изп. директор  “Национален борд по туризъм“ Полина Карастоянова. „Тези туристи и гости на България, както и българските граждани, които търсят спокойствие и семейна атмосфера, могат да го намерят и ще продължават да го намират в курорта „Албена”, в курорта „Златни пясъци” и във всички затворени комплекси,  а тези които очакват повече шум и летни нощи навън – могат да отседнат в курорта „Слънчев бряг”, каза още тя. Според нея Слънчев бряг няма как да се превърне в семеен курорт. „Това е едно място, на което младите хора могат да се забавляват. Въпреки това там наистина има различни възможности за развитие. например, бихме подкрепили държавата при изграждане на конгресен център, който да бъде активен извън летните месеци”, коментира Карастоянова.", "date": "2019.06.23", "title": "Полина Карастоянова: Слънчев бряг няма как да се превърне в семеен курорт"}
{"url": "https://www.faktor.bg/bg/articles/obshtestvo/ulitsata/dvama-ostavat-v-bolnitsa-sled-katastrofata-s-bus-s-detsa-v-loveshko", "text": "Двама души остават в ловешката болница след вчерашната катастрофа между микробус и лека кола в Ловешко, съобщава bTV. Припомняме, бусът, превозващ младежи от фолклорна формация, се удари в автомобил заради отнето предимство между ловешките села Българене и Малиново. Инцидентът стана в ранния следобед. Групата се е връщала от участие в Априлци. Вследствие на удара микробусът се преобърна в канавката. Пътуващите в него 12 души са били откарани за преглед в болницата в Ловеч, като част от тях са пожелали да си тръгнат за домашно лечение. Състоянието на двамата, които са останали за лечение, е стабилно. Късно вечерта една жена е била транспортирана в неврохирургията в университетската болница в Плевен със загуба на съзнание и с фрактура. Тя има увреждане на лицевите кости.", "date": "2019.06.23", "title": "Двама остават в болница след катастрофата с бус с деца в Ловешко"}
{"url": "https://www.faktor.bg/bg/articles/obshtestvo/zakon-i-red/d-kirilov-oshte-ne-e-reshen-vaprosat-kak-da-badat-razsledvani-trimata-golemi-v-sadebnata-vlast", "text": "Министърът на правосъдието Данаил Кирилов защити пред БНР идеята си за законодателни промени, които позволяват разследване на „тримата големи“ в съдебната власт (председателите на Върховния касационен съд, Върховния административен съд и главният прокурор). Но от думите му се разбра, че не е решен окончателно въпросът дали и как да бъдат разследвани те. Той не изключи възможността предложението да бъде съгласувано с Венецианската комисия. Необходимо е и запитване към Конституционния съд, уточни Кирилов. „Пресилено е, бих казал доста пристрастно, да изваждаме пред скоби само главния прокурор и разследванията срещу него. Проблемът ни е системен и касае общо „тримата големи“. Имаме и преди Венецианската комисия конституция, която е задължителна за абсолютно всички български граждани. И там те са установени в пакет“, каза още Кирилов. „Това е задача, която трябва да решим, да приключим работата по тази препоръка. Действително, както и в предходния разговор беше уточнено, в България продължаваме да спорим по това дали този режим касае само главния прокурор или тримата големи. В тази връзка Министерство на правосъдието, лично аз предприех множество инициативи за публично обсъждане на първото предложение за въвеждане на такъв режим. Тези обсъждания продължават“, каза той. „Би трябвало всички да се съобразяваме, че режимът на тримата големи е установен още в конституцията и във всички конституционни норми техният статут е равен. Така че, да, води се дебат по въпроса в кой точно доклад с препоръки на Механизма за сътрудничество и оценка е посочено “тримата големи“. „Става дума за главния прокурор и за висши магистрати и това не е случайно. Колегите, освен решението на Европейския съд по правата на човека, съобразяват и тази специфика, че ние имаме института на т.н. „трима големи“, които имат  особено място в органа за управление и независимост на съдебната власт - Висшия съдебен съвет. Те тримата са членове по право, тримата се избират и назначават по едни и същи ред …“.", "date": "2019.06.23", "title": "Д. Кирилов: Oще не е решен въпросът дали и как да бъдат разследвани „тримата големи“ в съдебната власт"}
{"url": "https://www.faktor.bg/bg/articles/obshtestvo/bls-po-skapite-klinichni-pateki-ne-vodyat-avtomatichno-do-poveche-prihodi-v-bolnitsite", "text": "\"Повишението на цени не може да доведе автоматично до по-високи приходи в дадена болница, ако по принцип няма желаещи да се лекуват в нея\". Това заяви председателят на Българския лекарски съюз д-р Иван Маджаров пред БНР по повод подписания през седмицата анекс към рамковия договор за 2018 г., с който се повишават цените на някои клинични пътеки в педиатрията, неонатологията и пулмологията. Той подчерта, че за първи път по средата на годината се променят цени на клинични пътеки, като по този начин пациентите ще получат по-добра грижа и ще имат по-добър достъп до лечебните заведения. Д-р Маджаров обаче уточни, че това не се отнася за извънболничната помощ като брой направления. Запитан дали ще се подобри състоянието на областните и общинските болници от по-високите цени на клиничните пътеки, председателят на БЛС посочи, че Лекарският съюз не разглежда болниците по тяхната собственост или местоположение. Парите наистина се получават, ако има пациенти, ако пациентите изберат да посетят това лечебно заведение, подчерта отново той. На въпрос дали ще има ново увеличение на клинични пътеки през септември, д-р Маджаров поясни, че това ще се случи само при положение че има икономии. Той напомни, че в рамковия договор е записано, че ще се проследи какво се случва към 30 август и ако има икономии, те трябва да се разпределят със съвместно решение между Лекарския съюз и Надзорния съвет.", "date": "2019.06.23", "title": "БЛС: По-скъпите клинични пътеки не водят автоматично до повече приходи в болниците"}
{"url": "https://www.faktor.bg/bg/articles/obshtestvo/ulitsata/romski-ekshan-v-rozino-razbiti-koli-i-kashti-sled-svada-mezhdu-dva-klana", "text": "Засилено полицейско присъствие има в карловското село Розино след скандал между две враждуващи фамилии. Трима души са арестувани, а други четирима са били откарани в болница с различни наранявания. Екшънът се е разиграл тази вечер, когато група роми от фамилия Сребреви нападнали къщите на Ескендерови. Те потрошили прозорците на жилищата и стъклата на микробус както и имущество, стреляйки с ловна пушка. При стрелбата са ранени двама души, сред които млада жена, родила преди по-малко от месец. Според лекарите, нараняванията не са сериозни и няма опасност за живота им.  Други двама са с порезни рани от падналите строшени стъкла. Първоначално в Районното управление в Карлово са били откарани 10 човека, след което в ареста са оставени трима, научи Дарик.", "date": "2019.06.23", "title": "Ромски екшън в Розино, разбити коли и къщи след свада между два клана"}
{"url": "https://www.faktor.bg/bg/articles/bilyana-gyaurova-postavyaneto-na-edno-stapalo-na-sad-i-prokuratura-zastrashava-nezavisimostta-na-sada", "text": "Проектът за законови промени, предложени от правосъдния министър за механизъм за разследване на т.нар. трима големи в съдебната власт., бе посрещнат с критики от десет неправителствени организации. Основното притеснение е, че се прави опит на една и съща позиция да бъдат поставени съд и прокуратура, обясни  пред БНР Биляна Гяурова - Вегертседер, директор на Българския институт за правни инициативи. По думите ѝ това е „грешна и опасна юридическа постановка, да се поставят на едно стъпало съд и прокуратура“. „Това застрашава независимостта на съда като. И това показва, че на практика могат да бъдат създавани и механизми за натиск и за влияние върху всеки един съд, щом това се предлага да бъде направено по отношение на председателите на двата върховни съда в страната“. Пред БНР тя обясни какво именно в идеите на министър Кирилов е провокирало организацията: „Не излизаме за първи път с такава позиция. Още през април месец имахме едно открито писмо, с което призовахме правосъдният министър да свика извънредно заседание на Съвета по актуализираната стратегия за съдебна реформа, на което да бъдат обсъдени именно неговите идеи за създаване на такъв механизъм. Защото това беше едно от първите неща, които той каза, че ще осъществи… “ Механизмът за сътрудничество и проверка спрямо България може да остане под друга форма, прогнозира Биляна Гяурова - Вегертседер. „Това, което става в момента в страната, с тези предложения на министъра на правосъдието за промени в Наказателно-процесуалния кодекс (НПК), скандалите, които разтърсиха политическата конюнктура по отношение на сделките с недвижими имоти, всъщност показват още по-сериозно отстъпление от върховенството на правото в страната. Това може да накара хората в Европейската комисия и останалите държави, които ни наблюдават да се замислят“, посочи тя. Очаква се Европейската комисия да излезе с устния си доклад за мониторинга върху правосъдната ни система през юли. Писменият доклад трябва да излезе до края на октомври, когато изтича мандатът на настоящата Европейска комисия. Ако дотогава механизмът не отпадне, правосъдният министър Данаил Кирилов заяви, че ще подаде оставка.", "date": "2019.06.23", "title": "Биляна Гяурова: Eвропейският мониторинг над България може да продължи, но под друга форма"}
{"url": "https://www.faktor.bg/bg/articles/obshtestvo/ulitsata/gast-cheren-dim-se-izdiga-nad-tsentara-na-sofiya-goryat-gumi-pri-stochna-gara", "text": "Стълб гъст дим, забелязващ се отдалеч, се издига от района на Сточна гара в София. Горят гуми в района на влаковата линия. От пресцентъра на МВР заявиха за БГНЕС, че сигналът е за горящи стари гуми на трактори. На място има три пожарни коли и полиция. Горящите гуми са разположени между складовете на \"София Мел\" и на куриерска фирма, между които минава влакова линия.  Виктор, който е подал сигнала към пожарната, твърди, че горят дебели омаслени гуми. Стълбът гъст черен дим се вижда от по-високите етажи на целия център.", "date": "2019.06.23", "title": "Гъст черен дим се издига над центъра на София, горят гуми при Сточна гара"}
{"url": "https://www.faktor.bg/bg/articles/novini/balgariya/palen-obrat-volen-siderov-iska-da-pravim-obshta-politika-s-turtsiya", "text": "След дълги години на отричане, заклеймяване и на тежки клетви срещу Турция, Волен Сидеров предложи да правим обща политика с южните ни съседи, да поддържаме добросъседство и дипломатични отношения. Той дори прогнозира, че с Турция може да бъдем самодостатъчни в региона и похвали колебливата политика на Ердоган в НАТО. \"Защо да не развиваме колегиални и дипломатични отношения, когато са в името на България“, попита реторично Сидеров пред БНР.  „Не казвам нищо лошо, всеки има правото на своето виждане – и с НФСБ и с ВМРО имаме определени различия. Така че по-скоро тогава на едни бъдещи парламентарни избори, независимо дали предсрочни или редовни ще има обособяване на това – дали нашето бъдеще НАТО-то от което нищо хубаво не видяхме или едно евразийски бъдеще, в което да гледаме своя си интерес и да видим тази част от Европа, която на нас ще ни бъде икономически изгодна – черноморския и каспийския басейн, балканските страни, много от тях са православни. Включително едно подобряване на отношенията с една Турция, която вече не е същата. Знам, че много хора сега ще подскочат от моите думи, но трябва да се гледа геополитически. Турция започва да играе самостоятелна игра, тя заговори за излизане от НАТО, купува руски установки. Тя започва да става непослушният член на НАТО, койот каза – ние си гледаме своя интерес. България все още не смее да го каже. Тук ще кажа две думи за министър-председателят, всеки знае, че не съм слагач. Той намери начина в този мащаб, който е България – на една неголяма и силно зависима държава да намери балансирания път, т.е. да не сме враждебни напълно с Русия, както ни тласкаха, да не сме враждебни с Турция, както тук имаше и продължава да има настроения, има и историческо наслагване\", каза още Сидеров. Лидерът на „Атака“ коментира и темата с партийните субсидии. \"Партията ни има виждане по въпроса за премахването на субсидиите още от 2012 г. В медиите трябва да има някаква формула партиите да се рекламират безплатно. Българската нация няма да цъфне и да върже, ако се намалят партийните субсидии. От друга страна, доверието в партиите е намаляло. ГЕРБ дадоха заден след разговори с КНСБ и НФСБ, които на първо четене гласуваха парите да станат 1 лев на реален глас. Това за мен не е логично. Тези преговори дадоха повод на БСП да тържествува и да си мисли, че има някакъв срив“, коментира атакистът.   „Идеален модел за финансиране по света няма. Единият е партиите да се спонсорират от фирми и симпатизанти. Политическата воля на гражданите се изразява чрез партиите. Това е записано в Конституцията. Когато отиваме в парламента, даваме клетва да се ръководим от интересите на българския народ. Ако има достатъчно добра регулация, партиите няма да бъдат купувани от олигарси. Ако формациите се лишат от субсидиите, може да си върнат доверието сред хората и да се появят нови лица. Би трябвало да има и елемент на мажоритарно гласуване. Едва ли ще реши проблемите на обществото, но може да върне до някаква степен доверието в политиците, което е най-големият проблем. Когато сме се събирали за президентските избори през 2016 г. аз Симеонов и Каракачанов, се срещаме с изградени виждания. Все едно да ги питам какво да включвам в статия, която пиша. Нашата цел е 4-годишният мандат да бъде изкаран до край. Имаме доста различия и не вярвам да се коалираме отново за следващи парламентарни избори. Ще се търсят други варианти“, каза още лидерът на „Атака“.  „В България трябва да се проведе дискусия за забрана на абортите, защото имаме нихилизъм към собствения си живот. На година се правят 26 000 аборта. Това са повече убийства от една война“, каза още Сидеров.", "date": "2019.06.23", "title": "Пълен обрат: Волен Сидеров иска да правим обща политика с Турция"}
{"url": "https://www.faktor.bg/bg/articles/novini/svyat/suh-rezhim-v-izochna-germaniya-ostaviha-bez-bira-neonatsisti", "text": "Жителите на източния германски град Остриц избраха необичайна форма на протест срещу провеждането на местния неонацистки фестивал \"Щит и меч“. В продължение на няколко дни всичката бира в населеното място беше изкупена, съобщава ДПА. Допринесе и забраната на полицията за консумация на алкохол по време на сборището на крайната десница в местен хотел, където отседнаха около 600 неонацисти. Само в петък, когато \"Шит и меч\" започна, органите на реда конфискуваха над 4200 литра бира и още 200 литра, под формата на кенчета, намерени у някои от присъстващите. Близо 300 души се събраха на мирен марш по улиците на Остриц в знак на протест срещу фестивала. А местните жители, по информация на полицията, са изкупили над 100 каси с бира от местните супермаркети.", "date": "2019.06.23", "title": "Сух режим в Изочна Германия! Оставиха без бира неонацисти"}
{"url": "https://www.faktor.bg/bg/articles/novini/svyat/pravitelstvata-da-sprat-valutata-na-feysbuk-ili-da-mislyat-kak-shte-deystvat-v-usloviya-na-falit", "text": "Cлeд гoдини нa пpeнeбpeгвaнe нa пoвepитeлнocттa, възпoлзвaнe oт пoтpeбитeлcĸи дaнни и пpoвaл в ĸoнтpoлиpaнeтo нa cъдъpжaниeтo нa плaтфopмaтa, Fасеbооk ceгa пpeдcтaви ĸpиптoвaлyтa и плaтeжнa cиcтeмa, ĸoитo мoгaт дa cpинaт cвeтoвнaтa иĸoнoмиĸa. Πpaвитeлcтвaтa тpябвa дa ce нaмecят пpeди ĸoмпaниятa, ĸoятo \"ce движи бъpзo и чyпи нeщa\" нaĸpaя нe cчyпи вcичĸo, пишe Kaтapинa Πиcтop, пpoфecop в Соlumbіа Lаw Ѕсhооl и aвтop нa ĸнигaтa Тhе Соdе оf Саріtаl: Ноw thе Lаw Сrеаtеѕ Wеаlth аnd Іnеquаlіtу. Koмeнтapът e пyблиĸyвaн пъpвo в Рrојесt Ѕуndісаtе, предаде Money.bg.  Fасеbооk пpeдcтaви cлeдвaщия cи oпит зa cвeтoвнa дoминaция: Lіbrа, ĸpиптoвaлyтa, ĸoятo цeли дa зaвлaдee cвeтa. Πoдгoтвяйĸи ce бъдeщeтo, глaвният изпълнитeлeн диpeĸтop Mapĸ Зyĸъpбъpг e вoдил пpeгoвopи c цeнтpaлни бaнĸи, peгyлaтopи и 27 ĸoмпaнии-пapтньopи, вcяĸa oт ĸoятo щe внece пoнe пo $10 милиoнa. Oпacявaйĸи ce дa нe пoвдигнe въпpocи зa cигypнocттa, Fасеbооk e избeгнaлa пpяĸa paбoтa c тъpгoвcĸи бaнĸи. Зyĸъpбъpг явнo paзбиpa, чe тexнoлoгичнитe инoвaции, пoнe caми пo ceбe cи, нямa дa ocигypят ycпexa нa Lіbrа. Toй имa нyждaтa oт пpaвитeлcтвaтa, ĸoитo дa пoдĸpeпят мpeжaтa oт oтнoшeния, ĸoитo cтoят в ocнoвaтa нa вaлyтaтa, ĸaĸтo и дa oдoбpят изпoлзвaнeтo нa тexнитe вaлyти ĸaтo гapaнция. Aĸo зaпoчнe мacoвa paзпpoдaжбa нa Lіbrа, цeнтpaлнитe бaнĸи щe бъдaт длъжни дa ocигypят лиĸвиднocт. Bъпpocът e дaли пpaвитeлcтвaтa paзбиpaт pиcĸoвeтe зa финaнcoвaтa cтaбилнocт, ĸoитo тaзи cиcтeмa cъздaвa. Идeятa зa чacтнa плaтeжнa cиcтeмa c 2,6 милиapдa aĸтивни пoтpeбитeли мoжe дa звyчи пpивлeĸaтeлнo. Ho ĸaĸтo вceĸи бaнĸep знae, плaтeжнитe cиcтeми имaт нyждa oт пoддъpжaнe нa лиĸвиднocт, ĸaĸвoтo ниĸoя чacтнa ĸoмпaниятa нe мoжe дa ocигypи. Зa paзлиĸa oт дъpжaвитe, чacтнитe ĸoмпaнии тpябвa дa paбoтят cпopeд възмoжнocтитe cи и нe мoгaт eднoличнo дa cъздaвaт финaнcoви зaдължeния въpxy дpyгитe, ĸoгaтo имaт нyждa. Toвa oзнaчaвa, чe нe мoгaт дa ce cпacявaт caми; тe тpябвa дa бъдaт cпacявaни oт дъpжaвитe или дa фaлиpaт. Heщo пoвeчe, дopи ĸoгaтo cтaвa въпpoc зa дъpжaви, вpъзвaнeтo нa вaлyтa пoняĸoгa e caмo илюзия зa cигypнocт. Mнoгo дъpжaви e тpябвaлo дa нapyшaвaт пoдoбни вpъзĸи, винaги твъpдeйĸи, чe \"тoзи път e paзличнo\". Toвa, ĸoeтo paздeля Fасеbооk oт ocтaнaлитe, ĸoитo пycĸaт \"чacтни пapи\", e paзмepът, възмoжнocттa дa дocтигнe дo вcяĸo ĸътчe нa cвeтa и гoтoвнocттa \"дa ce движи бъpзo и дa чyпи нeщa\". Лecнo e дa cи пpeдcтaвим вapиaнт, в ĸoйтo cпacявaнeтo нa Lіbrа мoжe дa изиcĸa пoвeчe лиĸвиднocт, oтĸoлĸoтo eднa дъpжaвa мoжe дa пpeдocтaви. Дa cи пpипoмним Иpлaндия cлeд ĸpизaтa пpeз 2008 г. Koгaтo пpaвитeлcтвoтo cъoбщи, чe щe пoeмe пacивитe нa бaнĸитe, cтpaнaтa ce cpинa в дългoвa ĸpизa. A Fасеbооk пpитeжaвa дaлeч пo-oгpoмни paзмepи. Caмaтa coциaлнa мpeжa paбoти пo идeятa cи вce eднo тoвa e пpocтo пopeдният чacтeн пpoeĸт. Ho ĸoмпaниятa oбeщaвa нeщo, ĸoeтo нe мoжe дa изпълни caмa: зaщитa нa cтoйнocттa нa вaлyтaтa. Гapaнциятa зa вaлyтния ĸypc e илюзия, зaщoтo Fасеbооk нe paзпoлaгa c бeзлимитнa вaлyтa. Зapaди тeзи oгpoмни pиcĸoвe, пpaвитeлcтвaтa тpябвa дa ce нaмecят и дa cпpaт Lіbrа пpeди нeйният cтapт. B пpoтивeн cлyчaй пpaвитeлcтвaтa тpябвa дa зaпoчнaт дa пoдгoтвят cвoитe плaнoвe ĸaĸ щe ce cпpaвят в cлyчaй нa фaлит.", "date": "2019.06.23", "title": "Правителствата да спрат валутата на Фейсбук или да мислят как ще действат в условия на фалит"}
{"url": "https://www.faktor.bg/bg/articles/novini/svyat/plahove-progoniha-kralitsa-elizabet-ii-ot-bakingamskiya-dvorets", "text": "Кралицата на Великобритания Елизабет Втора напусна Бъкингамския дворец, след като в сградата били повикани корифеи, специализирали се в борбата с присъствието на гризачи в жилищни помещения, пише местният в. „Сън“. Намесата на специалистите се наложила, след като в едно от кухненските помещения на двореца бил забелязан плъх, а присъствието на подобни твари в непосредствена близост до кралицата е повече от нежелателно. Както е известно, в Лондон често има проблеми с гризачите, особено в старите постройки. През 2015 г. според съобщения на пресата на Острова в британската столица имаше нашествие на плъхове с размерите на котки и това било не заради икономията на препарати, които обикновено се използват за борба с гризачите, а защото отровата не действала на мутантите.", "date": "2019.06.23", "title": "Плъхове прогониха кралица Елизабет II от Бъкингамския дворец"}
{"url": "https://www.faktor.bg/bg/articles/novini/svyat/putin-vazmozhnostite-na-tramp-da-razviva-otnosheniya-s-rusiya-sa-ogranicheni", "text": "Възможностите на президента на САЩ Доналд Тръмп в развитието на отношенията с Русия са ограничени от американската политическа система, но много зависи от политическата воля, заяви руският президент Владимир Путин в интервю за телевизия НТВ, цитирано от ТАСС. \"Виждаме, че системата е така устроена, че много неща, които Тръмп би искал да направи, не се оказват възможни. Макар че, разбира се, много зависи от политическата воля\", каза Путин. Той отбеляза, че и Русия, и САЩ имат интерес да водят диалог. Опитите за постигане на целите със сила не се увенчават с успех, каза руският президент. \"Диалогът е необходим. Те си представят решението на едни или други въпроси по един начин, а ние - по друг. Без диалог обаче е невъзможно да се постигне консенсус. Така че щом те бъдат готови, ние с удоволствие ще развиваме тези отношения\", каза Путин по адрес на САЩ.", "date": "2019.06.23", "title": "Путин: Възможностите на Тръмп да развива отношения с Русия са ограничени"}
{"url": "https://www.faktor.bg/bg/articles/novini/balgariya/inspektori-i-politsai-vlyazoha-v-uchilishte-zaradi-otsastvashti-uchenitsi", "text": "Образователни инспектори и полиция влязоха в училище в Ботевград, съобщи БТВ. Причината - голям брой отсъстващи ученици и нередности в документацията. Директорът и преподаватели твърдят, че сградата е била заключена заради проверката, а децата - стресирани. Инспекторатът отрича. Проверката е извършена в петък в гимназия \"Стамен Панчев\". Учители твърдят, че са видели деца да скачат от първия етаж на училището. Проверяващите отричат и двете твърдения. „Сред учениците не е имало никакво напрежение. Напрежение се създаде от педагози”, обясни Росица Иванова от РУО-София област. Проверяващите констатират, че 57% от децата липсват. \"Родителят е този, който ще пусне детето си. Аз отивам и казвам, че това дете трябва да дойде, а той казва: „Няма да дойде”. Какво да направя аз?\", попита директорът на гимназията Катя Ценева. \"За съжаление констатациите от извършените проверки в училище говорят точно обратното – за крайна невъзможност на този директор да се справя със служебните си задължения\", коментира още Иванова. Регионалното управление на образованието направило проверката и заради резултата на зрелостниците на матурите - среден успех 2.87.", "date": "2019.06.23", "title": "Инспектори и полицаи влязоха в училище заради отсъстващи ученици"}
{"url": "https://www.faktor.bg/bg/articles/novini/balgariya/korneliya-ninova-nie-sotsialistite-prodalzhavame-ideite-i-delata-na-dimitar-blagoev", "text": "\"Днес почитаме делото, словото и заветите на Димитър Благоев. Той е не само основоположник на организираното социалистическо движение в България, но и достоен държавник. С активната си политическа позиция в парламента и яркото си перо на страниците на списание \"Ден\" и \"Ново време\", на вестник \"Работник\", той поставя на дневен ред индустриализацията, модернизацията на България, нейното духовно и европейско развитие.\"  Това каза лидерът на БСП Корнелия Нинова при отбелязването на 163-ата годишнина от рождението на Димитър Благоев-Дядото, цитирана от пресцентъра на БСП. Тя изтъкна, че за него социализмът е равенство между хората и чиста и свята република. \"Днес неравенствата растат, бедността е непоносима за милиони хора, принципите на чистата и свята република се погазват. Ние, социалистите, продължаваме идеите му и делата му. Атакуват ни наши опоненти, хулят ни, клеветят ни. Но както казва самият Благоев: \"наш дълг е да смъкваме маските на византийците и лъжците\" и да вървим напред. Поклон пред мъдростта на Дядото\", заключи Корнелия Нинова. Днес тя връчи и членските карти в БСП на 15 нови социалисти.", "date": "2019.06.23", "title": "Корнелия Нинова: Ние, социалистите, продължаваме идеите и делата на Димитър Благоев"}
{"url": "https://www.faktor.bg/bg/articles/novini/svyat/zaev-naznachi-petima-novi-ministri-sam-poema-kontrola-na-finansite", "text": "Траян Димковски е назначен за министър на земеделието, Насер Нуредини на околната среда и планирането, Хусни Исмаили на културата, Горан Милевски за министър на местното самоуправление и Садула Дураки за министър на политическата система и отношенията между отделните общности в страната. Зоран Заев лично поема контрола в Министерство на финансите, което до момента се ръководеше от Драган Тевдовски. Предложенията за промени в кабинета ще бъдат изпратени до парламента още днес. Зоран Заев благодари на досегашните министри Любчо Николовски, Асаф Адеми, Драган Тевдовски, Сухейл Фазлиу, Хазби Лика и на Зоран Шапурич. През следващата седмица ще има още промени в изпълнителната власт на Северна Македония. “В централното управление ще има още 20 промени. Вярвам, че ще успеем да приключим този процес на промени до края на месеца. Очаквам до края на месеца да приключим и с кадровите промени в изпълнителната власт”, каза още Зоран Заев.", "date": "2019.06.23", "title": "Заев назначи петима нови министри, сам поема контрола на финансите"}
{"url": "https://www.faktor.bg/bg/articles/novini/balgariya/za-komunizma-istinata-i-samo-istinata-karvav-teroristichen-prestapen-rezhim", "text": "Днес България е член на НАТО и Европейския съюз. На 26.12.1991 г. СССР се срина под тежестта на собствената си несъстоятелност. На 26.04.2000 г. Народно събрание прие „Закона за обявяване на комунистическия режим в България за престъпен“, а на 28.10.2009 г. „Декларация, осъждаща опита за насилствена асимилация на българските мюсюлмани“, в която определя принудителното изселване на над 360 хил. етнически турци за  През 2016 г. с разследващия журналист Христо Христов, проф. Евелина Келбечева и юриста Александър Кашъмов направихме фондация „Истина и памет“ с основната цел да се знае истината за комунизма и да се помни, за да не се повтаря! Пиша горното за самия себе си и за да се опитам да разбера равнодушието. Как е възможно след всички положени усиля най-вече от страна на проф. Келбечева, доц. Лъчезар Стоянов и Христо Христов, но и много други колеги, да се стигне до тук? Чета учебниците и си мисля как от тях един десетокласник ще разбере, че периодът между 9.IX.1944 и 1990 г. не е просто време на еднопартиен режим, в който е имало и някои грешки на развитието? Как този ученик ще разбере, че след 9.IX.1944 г. България остава зад „Желязната завеса“? Може би от известната реч на Уинстън Чърчил, произнесена на 5 март 1946 г. в колежа Уестминстър, Фултън, Мисури. „От Шчечин на Балтийско море до Триест на Адриатическо море желязна завеса се е спуснала над континента. Зад тази линия лежат всички столици на древните държави от Централна и Източна Европа…“ Няма да е от нашите учебници, но пък в тях има какво е казал Хрушчов, а то е далеч по-важно! Говорим за един  който не се колебае да убива враговете си, няма проблем да измъчва жертвите си, да ги изпраща по лагери, за да умрат в нечовешките условия или в затвора с измислени обвинения.  Никъде не виждам да е описан садистичният режим, в който задържаната в Дирекцията на Народната милиция Мара Рачева, умира след падане от четвъртият етаж, като преди това „следователи“ педантично изтръгват ноктите на пръстите на краката ѝ, отрязват три пръста от дясната ѝ ръка, отсичат ушите, нарязват гърдите, изваждат всичките ѝ зъби, като не забравят и да одерат шест сантиметрова ивица кожа от областта на кръста. Може би Мара Рачева е единичен случай? Може би случаят на кандидата за Народен представител Людмила Славова, която през 1946 г. решава да се изправи срещу БРП/к и тръгва да прави кампания, завършва положително и все пак, режимът е бил толерантен към инакомислещите? За съжаление Людмила Славова е пресрещната от група от 10 въоръжени с тояги ремсисти, които я изнасилват групово, след което чупят двете ѝ ръце и мислейки, че е умряла я захвърлят в канавката. Макар и наранена, нейният призив е достатъчен за да опише времето, в което живее: „Жени, майки, сестри, български граждани, от ваше име аз обвинявам и търся гаранция за свободата и живота ни. Затова в името на човечността, свободата и демокрацията ние, огромното мнозинство от народа, сред който съм била винаги, съм и ще бъда, трябва да продължим борбата.„ Людмила Славова е сварена (буквално) в Централния софийски затвор и умира от раните си в затворническата болница на 16 октомври 1948 г. Умира в разцвета на силите си, на 35 години. Гробът ѝ е неизвестен. Преди да умре, държейки ръката на д-р Грозев, прошепва: „Кажи на всички приятели, че изпълних доколкото можех дълга си. Но така е трябвало да се случи…“. Кога децата ни ще научат от учебниците колко са убитите без съд и присъда след 9.IX.1944 г.?  Кой от днешните младежи е чувал за „Горянското движение“ или за остров „Предела“, където са заравяни труповете на зверски убитите бивши министри, депутати, лекари, преподаватели, съдии, журналисти и дръзналите да застанат срещу режима? И ако за трите фалита на комунистическата икономика и убийството на Георги Марков разбрахме само благодарение на разследващия журналист Христо Христов, то за престъпления, като асимилацията на етническите турци и помаците има десетки хиляди страници доказателства. В нито един учебник не виждаме историята на така наречения „Възродителен процес“ такава, каквато е констатирана от редица историци въз основа на свидетелства и архивни документи. От изселването на мюсюлманското население от южната граница през 1948-1951, през „Разфереджаването“ 1959 г., няколкото преименувания на помаците през 1962-1964-1970-1972-1974. Бунтът на помашките села Корница, Брезница и Лъжница през зимата на 1972-1973. Тоталната кампания за побългаряване на 1 306 000 етническите турци през 1984-1989 и насилственото изселване на над 360 000 в Република Турция през 1989 г. Всичко това е отдавна известно на историческата общност, но в новите учебници виждаме дори благовидни обяснения на действията на режима: „Българите ставали малко, а и имало голям натиск от съседна Турция“…. Няма и информация, че така нареченият „Възродителния процес\" след 10.XI.1989 г. е отменен от самата БКП и е  от Народното събрание през 2010 г. и с нарочна декларация през 2009. За каква история става въпрос? Зад всеки ден и всяка дата стоят гласове. Едните са на възрастни хора, които не са искали да оставят домовете, в които са родени и израснали, други са на младежите, които просто искат да носят дънки като връстниците си… има гласове на майки, които преди да бъдат насилствено изселени в Турция, чакат с кърмачета със седмици в импровизирани автобусни лагери преди границата...  Емоциите не трябва да определят историята ни, но разказите на съвременници, съчетани с безпристрастния прочит на документите, ни дава гаранция за истината и само истината. Става дума за нашите деца, става дума за формирането на гражданска позиция чрез познание, става дума за функционална грамотност. Затова трябва да преодолеем пасивността и да заявим позицията си.  Комунизмът не беше осъден, а жертвите не бяха обезвъзмездени и как ли може да се обезвъзмезди загубата на близък… Но с изучаването на истината ще дадем шанс на децата ни и на идните поколения да не повтарят никога грешките на миналото.", "date": "2019.06.23", "title": "За комунизма истината и само истината - кървав, терористичен, престъпен режим"}
{"url": "https://www.faktor.bg/bg/articles/novini/balgariya/remont-blokira-stolichniya-bul-balgariya", "text": "На 30 юни започва ремонта на столичния бул. „България“ в отсечката от „Иван Гешов“ до „Черни връх“, съобщиха от „Московска“ 33 пред „Монитор“. Движението няма да бъде изцяло спирано, а пътните платна ще бъдат затваряни поетапно. От кметството очакват реконструкцията да приключи най-късно за първия учебен ден. Оттам обясниха, че са избрали именно юли и август за ремонта на ключовия булевард, защото тогава столицата е по-празна. Миналото лято бе ремонтиран бул. „България“ между „Иван Гешов“ и „Гоце Делчев“. В столицата през лятото ще бъдат ремонтирани още над 10 големи улици. В края на миналия месец започна реконструкцията на бул. „Президент Линкълн“ в „Овча купел“. В квартала се очаква да стартира и разширението на бул. „Монтевидео“ веднага след като приключат строителните дейности по третия лъч на метрото. Предвижда се реконструкция на тунела на бул. „Александър Малинов“ и Южната дъга в район „Младост“. Общината е готова и с проект за ремонт на участъка по Източната тангента, който свързва бул. „Владимир Вазов“ със Северната тангента, но заради отчуждителни процедури все още не са започнали дейности. В момента се проектира и ремонта на бул. „Скобелов“, който включва и реконструкция на тунела при НДК, след което ще бъде пусната обществена поръчка за избор на изпълнител. Ремонтират се бул. „Искърско шосе“, моста на ул. „Черковна“ и ул. „Каменоделска“, където се реконструира трамвайното трасе, разширява се ул. „Филип Кутев“ в „Лозенец“, а по ул. „Сребърна“ се изгражда главен колектор.", "date": "2019.06.23", "title": "Ремонт блокира столичния бул. „България“ за два месеца"}
{"url": "https://www.faktor.bg/bg/articles/obshtestvo/ulitsata/72-godishen-se-samoubi-v-shumenskoto-ezero", "text": "72-годишен мъж е решил да сложи край на живота си в Шуменското езеро. Тялото е изплувало около обяд днес. На брега са открити дрехите му и недопита бира. От полицията потвърдиха за случая. Мъжът се е самоубил, не се касае за нещастен случай. Шуменското езеро е забранено за плуване. На стената има предупредителни табели.", "date": "2019.06.23", "title": "72-годишен се самоуби в Шуменското езеро"}
{"url": "https://www.faktor.bg/bg/articles/dps-zabravi-za-0-lv-partiyna-subsidiya-iska-si-11-lv-darzhavni-pari-na-glas", "text": "„Наш приоритет е да се запази 11 лева. Винаги е било наш приоритет. През всичките тези години от въвеждането на субсидията ДПС е било за това финансирането на политическите партии да е публично, т.е. от бюджета, за да не се създават онези зависимости, за които започна да говори българското общество едва в последната една седмица.“ Това каза пред БНР Йордан Цонев в коментар към темата за отложеното гласуване на намаляване на партийните субсидии. „Тогава, когато ние говорихме, че ако публичното финансиране бъде намалено до степен да е равно на нула, каквото е единият лев на глас, тогава бяхме оплювани и от политическите ни опоненти, и от медиите, и от анализаторите, че сме били за публичното финансиране. Сега, когато казахме, добре след като не искате да има публично финансиране, ще възстановим, а не ще въведем, правото париите да се финансират от икономическите субекти и от физическите лица, защото това право го имаше…“, посочи той. Цонев коментира още дали има концепция как да се осъществява финансирането от икономически субекти за партиите и как да бъде строго регламентирано: „Ние нямаме такава концепция, защото това не е нашето първо желание. Този, който внесе референдума за 1 лев на глас с ясното съзнание, че хората, разбира се, това ще гласуват, трябваше да каже как ще се финансират политическите партии“. Според Цонев ако все пак обществото държи на субсидия от 1 лв. за глас, трябва да се изработи концепция как политическите партии да се предпазват от икономически зависимости: „В рамките на 3 дни няма как да се изработи концепция, приемлива за всички политически партии и за цялото общество. Такава концепция може да се изработи, ако законът бъде свален и се даде срок един месец за консултации.“", "date": "2019.06.23", "title": "ДПС се отметна от идеята си да няма партийна субсидия, настоява за 11 лв. държавни пари на глас"}
{"url": "https://www.faktor.bg/bg/articles/novini/balgariya/slanchevo-i-goreshto-v-tsyalata-strana-vecherta-vremeto-zapochva-da-se-razvalya", "text": "Днес ще е предимно слънчево и горещо. След обяд над Западна и Централна България отново ще се развива купеста и купесто-дъждовна облачност и по-късно през деня и през нощта срещу понеделник на много места там ще има краткотрайни валежи с гръмотевици. Ще духа слаб юг-югоизточен вятър. Максимални температури между 31° и 36°, в София около 31°. Атмосферното налягане бавно ще се понижава. Ще бъде около средното за юни, а към края на деня и малко по-ниско. По Черноморието ще бъде предимно слънчево с временни увеличения на облачността. Ще духа слаб до умерен югоизточен вятър. Максимални температури 29°-31°. Температурата на морската вода е 25-27°. Вълнението на морето ще бъде 1-2 бала. В планините ще бъде предимно слънчево, след обяд с купесто-дъждовна облачност и ще има краткотрайни валежи с гръмотевици. Ще духа слаб до умерен вятър от юг-югозапад, по най-високите върхове на Рила и Пирин - временно от запад. Максимална температура на 1200 метра около 26°, на 2000 метра – около 19°.", "date": "2019.06.23", "title": "Слънчево и горещо в цялата страна, вечерта времето започва да се разваля"}
{"url": "https://www.faktor.bg/bg/articles/novini/svyat/donald-tramp-prati-pismo-do-kim-chen-un-s-interesno-sadarzhanie", "text": "Севернокорейският лидер Ким Чен-ун е получил лично писмо от президента на САЩ Доналд Тръмп, предадоха агенциите, като се позоваха на съобщение на КЦТА. Съдържанието на писмото не беше разкрито, но след като се запознал с него, Ким го определил като \"отлично\", посочи Корейската централна телеграфна агенция (КЦТА). \"Оценявайки умението да прави политическа преценка и извънредната смелост на президента Тръмп, Ким Чен-ун заяви, че ще помисли сериозно върху интересното съдържание (на писмото)\", се допълва в съобщението. Откакто през февруари срещата между Ким и Тръмп в Ханой завърши без резултат, преговорите за севернокорейските ядрени оръжия навлязоха в застой, а напрежението в отношенията между двете страни се повишава. Вашингтон иска Пхенян да се откаже от ядрените си оръжия, докато Северна Корея иска да бъдат отменени международните санкции срещу нея.", "date": "2019.06.23", "title": "Доналд Тръмп прати писмо до Ким Чен-ун с \"интересно съдържание\""}
{"url": "https://www.faktor.bg/bg/articles/novini/svyat/ekzekutiraha-osaden-za-shpionazh-v-polza-na-tsru-v-iran", "text": "В Иран е екзекутиран Джалал Хаджизавар, бивш доставчик на министерството на отбраната, осъден за шпионаж в полза на американското Централно разузнавателно управление (ЦРУ), предадоха Франс прес и Ройтерс, цитирайки местни медии.  Хаджизавар е работел за авиокосмическата агенция на иранското отбранително министерство. Той е напуснал поста си преди девет години. Присъдата срещу него беше издадена от военен съд, след като при разследване в дома му били открити документи и шпионска техника. Не се уточнява кога е изпълнена екзекуцията.", "date": "2019.06.23", "title": "Екзекутираха осъден за шпионаж в полза на ЦРУ в Иран"}
{"url": "https://www.faktor.bg/bg/articles/protestite-v-tbilisi-prodalzhavat-demonstrantite-iskat-predsrochni-izbori", "text": "Протестите в грузинската столица Тбилиси продължават. Тази нощ те преминаха без инциденти. Един от организаторите заяви, че въпреки надеждите на властта демонстрациите да утихнат, хората ще са на улицата докато не постигнат целите си. Една от тях е предсрочни избори. До напрежение в Грузия се стигна след изява на руски депутат в грузинското Народно събрание по време на международен религиозен форум. Властта обвини опозицията в организирането на протести. А според опозицията правителството е в твърде тесни връзки с Русия. Москва призова Тбилиси да гарантира сигурността на руските граждани. От 8 юли полетите от Москва до Грузия се отменят.  Същевременно Владимир Путин предложи евакуация на руските граждани в Грузия. Те обаче му отговориха, че се чувстват сигурни и към тях няма заплахи, тъй като протестите са насочени срещу политиката, която води руският президент.", "date": "2019.06.23", "title": "Протестите в Тбилиси продължават, демонстрантите искат предсрочни избори"}
{"url": "https://www.faktor.bg/bg/articles/novini/balgariya/po-skoro-nashata-sobstvena-bezpametnost-shte-ni-provali-otkolkoto-istoriyata-da-izblednee", "text": "Въпреки поредицата документални изследвания и монографии на специалисти (Виктор Суворов), в официалната история, преподавана в страни като България все още нацизмът и болшевизмът не са третирани като равностойни явления - тоталитарни системи, предизвикали най-кръвопролитната война в световната история и унищожили десетки милиони невинни хора. Докато хитлеризмът е еднозначно осъден, сталинизмът преживява ренесанс в съвременна Русия, а кръволокът Йосиф Сталин е практически канонизиран от великодържавната \"православна църква\" и от \"верикалата на властта\". За чудене ли е това, след като имаме предвид, че и до ден днешен български учебници по история (за 10 клас) рисуват сладникаво-розови картини на  контролирал България повече от три десетилетия в рамките на 45 годишното съветско колониално тоталитарно господство над нашата страна. И за да не се изправим пред \"обективистични\" версии за това, че всъщност режимът на \"късния Живков\" вече бил \"омекнал\", нека припомня един факт, който не е широко известен. В края на януари 1987 г. в Софийския затвор е разстрелян за \"предателство\" младшият офицер Маргарит Димитров - мой съученик от Първа езикова гимназия - Варна. Неговият грях е, че след като многократно кандидатства за работа и кариера във военното разузнаване, кандидатурата му е отхвърлена в полза на негови връстници - връзкари. Димитров иска да \"привлече внимание\" върху качествата си на разузнавач и установява връзка с представители на западни посолства в София. Нито е могъл да им предаде някакви военни тайни, нито има каквито и да е сведения за това, че готви бягство от служебните си позиции или от България. Всичко това се оказва без значение - смърт чрез разстрел(Виж  , б.р.).  Димитров безспорно е отговорен за своеволията, предприел от своята позиция на офицер, особено в онези години. Но смърт ли е адекватната мярка за наказание? ... Толкова за \"хуманизма\" на \"късния Живков\"... А историята не може да се скрие. По-скоро нашата собствена безпаметност ще ни провали, отколкото историята да избледнее или да изчезне - истинската история...", "date": "2019.06.23", "title": "По-скоро нашата собствена безпаметност ще ни провали, отколкото историята да избледнее"}
{"url": "https://www.faktor.bg/bg/articles/novini/svyat/gartsiya-othvarli-turskite-pretentsii-za-myuftiite-v-trakiya", "text": "Гърция отхвърли обвиненията на Турция, че мюсюлманските религиозни лидери ще бъдат под контрола на новосъздаден държавен орган, като увери, че Атина няма такива планове и същевременно призова за прекратяване на интервенциите във вътрешните работи на страната, съобщава електронното издание на ежедневника Kathimerini. Министерството на външните работи на южната ни съседка подчерта, че Гърция е издала президентски указ за подобряване работата на мюфтиите, които имат съдебни правомощия и осигурява гаранции за страните, прибягващи до услугите им. \"Очевидно е, че всяко твърдение [на Турция] за създаването на ново държавно образувание е невярно\", се казва в съобщението на министерството, като се добавя, че \"Гърция не приема уроци по прилагането на Лозанския договор, международното право или решенията на ЕСПЧ от Турция\". „Турция трябва да сложи край на своята интервенционизъм, да спре да възпроизвежда неприемливи изявления и да разбере, от една страна, че горепосочените промени са строг гръцки вътрешен акт, а от друга, непоколебимата реалност на историята и цифрите, които показват, че мюсюлманското малцинство, живеещо в Тракия се радва на своите свободи и права\". Турското външно министерство заяви по-рано, че въпросният указ гласи, че мюфтиите ще бъдат назначавани от държавата, вместо да бъдат избирани. Декретът, според Анкара, представлява \"влошаване\" на гръцките \"нарушения\" на правата на мюсюлманските малцинства в северната част на страната и \"пренебрегва правата на турското малцинство в Гърция, гарантирано от Лозанския договор, който също така се основава на реципрочност”.", "date": "2019.06.23", "title": "Гърция отхвърли турските претенции за мюфтиите в Тракия"}
{"url": "https://www.faktor.bg/bg/articles/aleksandar-yordanov-1-6", "text": "\"ЕНП е категорична в подкрепата си към Манфред Вебер. Моето впечатление за него е като за много силно харизматичен политик, който знае къде е мястото на Европа. Еманюел Макрон обаче не може да приеме председател на ЕК да стане силен политик. Затова се започна търсенето на компромисна фигура, която обаче в повечето случаи е безлична. Името на Кристалина Георгиева се върти повече у нас, отколкото в Брюксел\". Това каза пред БНТ евродепутатът от ЕНП Александър Йорданов.  \"Впечатлението ми е, че социалисти и либерали постигат все повече съгласие помежду си. Реалността е такава, че никои две партии не могат да гарантират избора на председател на ЕК. Т.е., без ЕНП този избор няма да се случи. В Лисабонския договор ясно е записано, че при избор на такава длъжност трябва да се вземат предвид изборните резултати. Еманюел Макрон като нов в политика започва да нарушава този джентълменски принцип в Лисабонския договор\", коментира бившият председател на Народното събрание.  \"За македонците думите на президента Стево Пендаровски, че Гоце Делчев се е определял като българин, са прозвучали шокиращо. Той има много ясна проевропейска и атлантическа ориентация, които отричат лъжата. Обратното можем да кажем за хората, които са против НАТО. Пендаровски констатира нещо много важно: \"Големият проблем на Македония е самият македонизъм и непрестанното противопоставяне на българското\". Цялата история по документи и факти е еднозначна – хората, които са живели на територията на Северна Македония, многократно в книги и писма са се самоопределяли като българи. Това трябва да залегне в македонската образователна система и македонците да знаят кои са прадедите им\", каза още Йорданов.  \"Никой не е излъгал Скопие и Тирана, че ще станат членки на Европейския съюз. Тук голяма роля има и България. На три заседания в Брюксел вече чух добри думи за страната ни и за ролята ѝ за интегрирането на Западните Балкани. В 21 век политици като Путин не трябва да правят номера от нацистко-болшевишкото минало като окупацията на Крим и конфликта в Донбас. Всяка държава, която има по-твърда политика от Русия, постига своите цели. Такъв е примерът с Полша, където газът е по-евтин. Важно за България е да се държи като древна и авторитетна държава, а не като обслужващ персонал на Москва. Ние купуваме Ф-16, за да намалим зависимостта от Русия и да спрем съмнителните ремонти на съветската техника\", категоричен е бившият ни посланик в Македония. Йорданов коментира и новия закон в Русия, според който ще бъдат строго санкционирани хора, повредили съветски паметници в чужбина. „Законите на Русия действат в Русия. Нека тя да бъде така добра да си оправи своя дом. Съветските паметници у нас са символ на историческа лъжа. Съветската армия, на която имаме паметник, окупира държавата ни и започва да избива елита ни. Когато този паметник е строен, не е имало фашисти, както и през 1944-45 г. Как има уж фашизъм, пък Никола Вапцаров си издава книгата „Моторни песни“? Комунистическият прочит на историята е фалшив. В Германия например няма фашистки прочит на тяхната история. Там е забранено да се говори и да се хвали времето на Адолф Хитлер. Трябва да се каже, че през периода преди 9-ти септември доходите са били несъизмеримо по-високи. Москва трябва да се учи от България. Ние сме членове на ЕС, което е огромно историческо постижение. Когато руските политици говорят за България, се усеща завистта, че живеем в по-добър съюз\", каза още Александър Йорданов.  Той обясни и защо в страната ни днес се живее много по-добре с пример от Черноморието. \"Не е вярно, че по времето на социализма хората са ходили повече на море. Виждате какви задръствания има и по границите, и какъв е трафикът към Българското Черноморие. На Златни пясъци, например, преди 10-ти ноември имаше 12 000 легла. Сега те са 120 000, но не са запълнени само от чужденци, а и от много българи\", коментира Йорданов.", "date": "2019.06.23", "title": "Александър Йорданов: Усеща се завистта в руските политици, че българите живеем много по-добре в ЕС"}
{"url": "https://www.faktor.bg/bg/articles/novini/svyat/chehiya-gotvi-nay-golemiya-protest-sled-padaneto-na-komunizma", "text": "Десетки хиляди ще се включат в огромен протест срещу чешкия премиер Андрей Бабиш днес в Прага, предаде Асошиейтед прес. Около 400 000 души са подписали петиция, призоваваща Бабиш да подаде оставка заради обвиненията в корупция и твърденията, че негови бивши компании са получавали европейски субсидии. Бизнесменът, станал популист, обаче отхвърля категорично призива, като се позовава на рекордно ниската безработица. \"Чехия се справя добре\", заяви Бабиш неотдавна. \"Ние сме най-добрите в региона и в цяла Европа. Ако искате да инвестирате, това е най-доброто място, това е място за бъдещето\". В Прага не са били организирани протести с подобни измерения от \"Нежната революция\" през 1989 г., отбелязва АП. Протестът в парка Летна е кулминацията на серия от протести в цялата страна. \"Интересно е, но и срамно, че политическата ситуация у нас е такава, че трябва да се случи нещо подобно\", заяви пред АП Бенджамин Рол от студентската група \"Милион момента за демокрацията\", която организира протестите. \"От друга страна съм доволен, че успяваме да мобилизираме гражданското общество и смятам това за най-важната задача на нашата група\", добавя 24-годишният студент по богословие.", "date": "2019.06.23", "title": "Чехия готви най-големия протест след падането на комунизма"}
{"url": "https://www.faktor.bg/bg/articles/turtsiya-reshava-badeshteto-na-erdogan-i-na-stranata-si", "text": "Днес ще се проведат повторните избори за кмет на Истанбул. До урните ще отидат над 10 милиона души, които ще трябва да изберат между кандидата на управляващата партия – Бинали Йълдъръм и претендента на опозицията – Екрем Имамоглу. Това е и тест за демокрацията в Турция и сериозно изпитание за доверието в президента Реджеп Ердоган. По този начин анализатори определят повторното провеждане на кметските избори в Истнабул.  На 31-ви март постът беше спечелен от кандидата на опозицията Екрем Имамоглу. Той измести опонента си, излъчен от управляващите - Бинали Йълдъръм. Ердоган и неговата партия обаче не се примириха с тежката загуба и оспориха резултатите, като по-късно те бяха касирани. А това предизвика вълна от недоволство. От голямо значение за развоя на събитията днес може да се окажат гласовете на кюрдите. През март именно те помогнаха за победата на Имамоглу. Анализатори коментират, че поради тази причина в последно време Ердоган проявявя необичайно внимание към тях. Народнорепубликанската партия и Екрем Имамоглу все още се радват на широка подкрепа сред кюрдите. Анализатори смятат, че ходовете на Ердоган може да обърнат това. За първи път от 2011 година насам на лидера на \"Кюрдската работническа партия\" Абдуллах Йоджалан беше разрешен контакт с външния свят. Разрешението на турското правителство дойде неочаквано, но дали ще бъде достатъчно, за да осигури победа в неделя, предстои да стане ясно съвсем скоро. Вотът в Истанбул са и своеобразен тест за нагласите сред народа спрямо президента Реджеп Ердоган на фона на високи цени на стоките и нарастваща безработица. Във външнополитически план държавата също не е в цветущо състояние. ЕС заплашиха турския президент със санкции заради спора, възникнал около газовото находище край Кипър. Безпрецедентният ход на Брюксел идва, след като турският президент Реджеп Тайп Ердоган вече е изправен пред заплаха от скорошни американски санкции заради планираната покупка на руския зенитно-ракетен комплекс S-400. Истанбул, с население от над 15 милиона души, е разположен на два континента. Той е финансовият, търговски и културен център на страната. Около 30 процента от брутния вътрешен продукт на Турция се произвежда в Истанбул, а бюджетът на голямата истанбулска община възлиза на около 8,8 милиарда долара. Анализатори припомнят, че сериозният политически път на настоящия президент започва като кмет на най-големия град в Турция.", "date": "2019.06.23", "title": "Тест за демокрацията: Турция решава бъдещето на Ердоган и на страната си"}
{"url": "https://www.faktor.bg/bg/articles/novini/svyat/rusiya-pribavya-sedem-novi-ostrova-kam-svoyata-teritoriya", "text": "Най-новите допълнения към руските територии в Северния ледовит океан бяха забелязани на последните сателитни снимки на северните морски граници на страната. Океанографите от руския Северен флот планират експедиция, за да потвърдят съществуването на нови острови, открити на сателитни снимки на архипелага \"Нова Земя\" в Северния ледовит океан, заяви представителят на флота Алексей Корнис, цитиран от БГНЕС. Експедицията ще тръгне през август или септември тази година.Корнис обясни, че новите острови се формират най-вече поради разтопяването на ледниците, покриващи повечето арктически архипелази. Следи за съществуването на новообразуваните шест или седем острова идват не само от сателитните снимки, но и от данни, получени от други експедиции. Въпреки това, тяхното съществуване може да бъде потвърдено само от отделен екип от океанографи, който трябва да отиде на място и да проучи тези острови. \"Първо трябва да знаем, че това са твърди, постоянни обекти, а не само части от ледник\", каза той. Арктическият регион е важен за Русия, като Москва се бори в ООН за правото да разшири границите на континенталния шелф, за да спечели площ от 1,2 милиона квадратни километра, която според някои оценки може да съдържа до 5 милиарда еквивалента тона петрол. Подкомисията на ООН по въпроса реши през април 2019 година, че географски въпросната област принадлежи на Русия, като по този начин увеличава шансовете за успех.", "date": "2019.06.23", "title": "Русия прибавя седем нови острова към своята територия"}
