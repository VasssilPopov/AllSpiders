{"url": "http://www.faktor.bg/bg/articles/neobhodimo-e-preosnovavane-na-dyasnoto", "text": "Хората, които подкрепят дясното, са сериозно разочаровани за пореден път. Групиране ще правим за трети път, за да минем 4% праг, но това не носи успех на десницата. Не е начинът да се удряш в една и съща стена. Рецептата е изговаряна много остро не веднъж от хората, които ни подкрепят и симпатизират  - десницата трябва да се преоснове.  Така бившият депутат Гроздан Караджов коментира темата за дясното у нас и неговото бъдеще.  Дали това означава изграждане на нова партия, или да се направи коалиция е малкият въпрос. Големият е въпрос е да се каже които са приоритетите на дясното и какви решение предлага за тяхното реализиране, допълни той. Според него десницата днес е напълно разбита. Но никой от лидерите не излиза с лицето си и да каже откровено причините за този разпад.  Някой трябва да забие знамето и да покажат кои са приоритетите. Нека погледнем този процес през очите на хората, а не да ги гледаме през очите на лидерите или през организациите. Ако ги имаше имената – те отдавна щяха да са го направили. Но аз съм убеден, че има хора, много от тях млади, които са показали, че имат идеи, принципи и ценности, посочи още Караджов.  Близка до позицията на Караджов бе и на другия гост в студиото – бившият депутат от СДС Иван Сотиров. Той изтъкна, че драмата в дясното е от  много години, но от прегрупирането на стари лидери няма смисъл, ако продължават да се държат както досега. Голямата драма обаче е, че едни и същи лидери, които са изгубили доверието и авторитет сред десните хора у нас, се опитват да правят нови конфигурации, само и само да запазят позиции. Тези формации вече са декапитализиране и те не допускат нови лидери в тях. Сотиров очерта и още един проблем на десницата – от една страна общността се е пръснала, а от друга една част от лидерите в дясно споделят повече леви идеи, което го кара да смята, че те биха могли да направят една модерна лява партия, от каквато се нуждае България. Той визира Радан Кънев и Христо Иванов, който както си спомняме, когато създаде „Да, България“ не можа да дефинира ясно къде точно е позиционирана тя – ляво, център, дясно, като споделяше идеята, че у нас няма ляво, няма дясно.  Според Иван Сотиров у нас трябва да бъде изграден политически елит – нещо, което не се случи в годините на прехода. Но той е убеден, че в България има качествени хора, които с повече воля могат да променят състоянието, в което е изпаднала българската десница.", "date": "2018.03.29", "title": "Гроздан Караджов и Иван Сотиров: Необходимо е преосноваване на дясното"}
{"url": "http://www.faktor.bg/bg/articles/sled-10-godini-malchanie-liderite-na-severna-i-yuzhna-koreya-s-parva-sreshta-na-27-april", "text": "Лидерите на Северна и Южна Корея ще се срещнат на 27 април за пръв път от 2007 година насам. Това обявиха двете страни след преговори на високо равнище, съобщават световните информационни агенции.  Висши официални представители на Севера и Юга се срещнаха по-рано днес в Демилитаризираната зона между двете страни, за да обсъдят кога да се проведе историческата среща на върха между южнокорейския президент Мун Дже-ин и севернокорейския вожд Ким Чен-ун. Разговорите започнаха тази сутрин в село Паджу, което се намира северно от единствения граничен контролно-пропускателен пункт между двете страни - Панминчжон. Договорената среща на върха е част от оживената международна дипломация, която последва изненадващото размразяване в отношенията на Корейския полуостров. Срещата на 27 април ще бъде едва третата, в която лидерите на разделените Кореи са се срещали през 65-те години след края на Корейската война през 1953 г.", "date": "2018.03.29", "title": "След 10 години мълчание: Лидерите на Северна и Южна Корея с първа среща на 27 април"}
{"url": "http://www.faktor.bg/bg/articles/sastoyanieto-na-yuliya-skripal-se-podobryava", "text": "Състоянието на Юлия Скрипал, която бе отровена на 4 март в Солсбъри заедно с баща й, бившия руски шпионин Сергей Скрипал, бързо се подобрява, съобщи болницата, където двамата са на лечение, предаде Ройтерс, цитирана от БТА. \"Състоянието на Юлия Скрипал бързо се подобрява. Тя вече не е в критично състояние, сега то е стабилно\", цитира Франс прес болницата в югозападния британски град Солсбъри. Критично, но стабилно е състоянието на Сергей Скрипал.", "date": "2018.03.29", "title": "Състоянието на Юлия Скрипал се подобрява"}
{"url": "http://www.faktor.bg/bg/articles/trusove-v-bsp-pazardzhik-ninova-shte-styaga-reditsite", "text": "Червената структура в Пазарджик е разцепена заради отношението на общинските съветници към кмета и това е наложило спешната намеса на соццентралата. Това е била и една от причините именно в този град да се проведе изнесеното заседание на Изпълнителното бюро на партията във вторник, информира \"24 часа\". След заседанието на ръководството е имало и среща с лидерите на основните партийни организации от региона. Повод станало поведението на общинските съветници на левицата в Пазарджик, които подкрепяли много от решенията на кмета Тодор Попов и на мнозинството в Общинския съвет. А те прокарвали повече политики, които БСП не е съгласна. Като например даването на социалния патронаж и на паркингите на частни фирми, вместо на общински. В червената централа обаче били най-възмутени от подкрепата, която общинарите социалисти давали на кмета за промяната на статута на апетитни имоти от публично държавна в частна собственост. Често след това те били пускани за продажба. Соцлидерката Корнелия Нинова смъмрила своите, че едно се говори в София, а по места да се случва точно обратното. Ще бъда безкомпромисна към всеки акт на съглашателство, далавери и корупция и в нашите редици, казала Нинова и дори директно попитала съветниците колко са им платили за въпросните гласувания, разказаха присъствали на сбирката. След бурни дебати било решено организацията в Пазарджик да организира извънреден, но пълен цикъл отчети и избори.", "date": "2018.03.29", "title": "Трусове в БСП-Пазарджик, Нинова ще стяга редиците"}
{"url": "http://www.faktor.bg/bg/articles/lilyana-pavlova-kam-momenta-pozitsiyata-ni-po-skripal-e-balansirana-saprichastni-sme-s-velikobritaniya", "text": "Утре е много важен ден, всичко зависи от данните, с които разполагат службите. Решението дали да експулсираме руски депутати трябва да се вземе след сериозен анализ. Ще разговаряме с посланика ни в Москва. Тогава службите ще представят своите анализи. Към момента позицията ни е балансирана - съпричастни сме с Великобритания. На този съвет ще присъстват министри, представители на президента и представители на службите. Не трябва да се политизира темата и да не се появяват свръхреакции, трябва да сме много внимателни. Борисов не иска да взима решение под натиска на когото и да било по темата, а когато имаме обективни данни. Това каза министърът на Българското председателство Лиляна Павлова по Би Ти Ви. \"За първите три месеца от председателството ни мога да кажа, че то върви много успешно и много динамично. Срещата на върха във Варна беше най-знаменателна, срещата на върха в София ще бъде историческа, всички 28 европейски лидери ще дойдат тук на 16-17 май. В София очакваме темата да бъде \"Единният цифров пазар\", коментира тя.  \"Дигиталният дневен ред е реалността на нашия живот. На срещата ще използваме случая да поставим всички актуални теми. На 17-ти ще се присъединят и лидерите на Западните Балкани, където ще обсъдим европейската перспектива за региона. Срещата в София връща обратно в европейския дневен ред Западните Балкани като перспектива. Освен политическата декларация, която ще остане от срещата в София, ще се опитаме и да подпишем анекс в София, който да заложим за следващите 10 години\", каза още министър Павлова.  \"Темата за двойния стандарт при храните е изключително важна, защото тя е най-близко до хората. Тя беше много активно повдигната и от мбудсмана Мая Манолова, днес говорих и с нея по тази тема, която трябва да се повдигне на високо политическо ниво. Не можем да позволим да имаме качество на храните, по-различно от това в Германия. Не може един и същи продукт да има различен вкус, когато е произведен за българския и съответно за немския пазар. Иска ни се да постигнем съгласие да създадем такова европейско законодателство, което да предлага единни европейски стандарти\", допълни Павлова", "date": "2018.03.29", "title": "Лиляна Павлова: Срещата във Варна беше знаменателна, следващата в София ще бъде историческа"}
{"url": "http://www.faktor.bg/bg/articles/sarkozi-shte-otgovarya-pred-sada-po-obvineniya-za-koruptsiya-i-zloupotreba-s-vlast", "text": "Бившият френски президент Никола Саркози ще бъде изправен пред съда за корупция и злоупотреба с влияние, предаде Ройтерс. Според френските издания \"Монд\" и \"Фигаро\" искането за дело срещу Саркози по тези обвинения е от страна на Френската национална финансова прокуратура. То е отправено още през октомври миналата година. Саркози може да обжалва това искане, предава БТА.  Финансовите прокурори подозират Саркози, че е предложил да улесни повишение в Монако на Жилбер Азибер, бивш главен адвокат в Касационния съд. В замяна на това Саркози щял да получи от Азибер сведения за хода на друга юридическа процедура срещу него. Във връзка със същия случай Френската национална финансова прокуратура поиска на съд да бъдат дадени и адвокатът на Саркози Тиери Ерцог и Жилбер Азибер. Тези разкрития за Саркози бяха направени благодарение на подслушване на телефонните му разговори. Подслушването бе разпоредено във връзка с друг случай срещу него - твърденията за финансиране на предизборната кампания на Саркози през 2007 г. от либийския лидер Муамар Кадафи, припомня Ройтерс.", "date": "2018.03.29", "title": "Саркози ще отговаря пред съда по обвинения за корупция и злоупотреба с власт"}
{"url": "http://www.faktor.bg/bg/articles/komisiyata-po-dosietata-shte-publikuva-na-sayta-si-vsichki-dokumenti-za-yuliya-krasteva", "text": "Известният философ, лингвист и писател Юлия Кръстева окачестви пред АФП като „смешно“ и „невярно“, че е сътрудничила на Първо главно управление на ДС и е вербувана години след като е успяла да напусне България. По този повод Евтим Костадинов, председател на Комисията за разкриване на документите и за обявяване на принадлежност на български граждани към Държавна сигурност и разузнавателните служби на армията, заяви в ефира на БНР: „Ще направим всичко възможно утре, след 9.30 часа, всички архивни материали, които са послужили на членовете на Комисията за установяването и обявяването на принадлежността на Юлия Кръстева, да бъдат качени на сайта на комисията“. „Всеки, който желае, може да влезе в рубриката „Проверявани лица“ и да се запознае от А до Я с всички необходими документи, които Комисията е използвала и си е послужила, за да вземе това решение“, добави Костадинов. Той заяви, че Комисията няма писмена информация дали и кога Кръстева е прекратила сътрудничеството си с ДС и появилите се след това служби. „Става дума за една продължителност в контактите със съответните служби или оперативен работник, което дава основание да се направят няколко извода в различни посоки. Първият извод е, че ако е искала да прекрати, е можела в първите две-три години, след като е установила своето пребиваване във Франция, да намери начин да преустанови контакта“, каза още председателят на Комисията.", "date": "2018.03.29", "title": "Комисията по досиетата публикува утре на сайта си всички документи за Юлия Кръстева"}
{"url": "http://www.faktor.bg/bg/articles/opozitsiyata-v-kosovo-obyavi-sporazumenieto-za-granitsata-s-cherna-gora-za-protivokonstitutsionno", "text": "Косовската опозиция е поискала от Конституционния съд да анулира одобреното наскоро споразумение за демаркация на границата с Черна гора, предаде Асошиейтед прес. Глаук Конюфца от движение Самоопределение е внесъл искането в съда днес, като посочил, че \"депутатите са нарушили конституцията с едно антиконституционно решение\". Опозицията смята, че Косово губи територия с това споразумение - твърдение, отхвърляно от правителството и международните експерти. По-рано този месец споразумението за границата бе гласувано от парламента, въпреки че опозицията използва сълзотворен газ в парламентарната зала, за да попречи на вота, предава БТА. Европейският съюз постави ратификацията на това споразумение като условие за премахване на визите за пътувания на косовски граждани в Шенгенската зона.", "date": "2018.03.29", "title": "Опозицията в Косово обяви споразумението за границата с Черна гора за противоконституционно"}
{"url": "http://www.faktor.bg/bg/articles/nfsb-veche-ofitsialno-na-rakovska-134", "text": "Новият офис на НФСБ на „Раковски“ 134 бе официално открит днес. Вицепремиерът и лидер на НФСБ Валери Симеонов преряза лентата пред обновените помещения и честити новата щаб-квартира, съобщи Би Ти Ви. „Дай боже, този нов офис да се превърне в щаба, откъдето ще продължи развитието на нашата дейност – патриотична, богоугодна и отговорна”, пожела той пред активисти, симпатизанти и съпартийци.", "date": "2018.03.29", "title": "НФСБ вече официално на \"Раковска\"134"}
{"url": "http://www.faktor.bg/bg/articles/danail-kirilov-antikoruptsionniyat-zakon-e-efektiven", "text": "Не се сбъднаха мрачните сценарии отпреди половин година, когато се твърдеше, че ще имаме връщания обратно на дела, които ще бъдат прехвърлени на Специализирания съд. Твърдеше се, че Специализираният съд в сравнение със Софийския градски съд няма капацитет и потенциал да поеме толкова много дела. Това каза председателят на комисията по правни въпроси Данаил Кирилов в студиото на \"Още от деня\" на БНТ. По думите му антикорупционният закон е ефективен и това е породило страхове в опозицията. Те формулираха теза, че законът е несъстоятелен., каза още Кирилов, коментирайки факта, че КС отхвърли искането на ВКС и ВАдвС да бъдат обявни за противоконституционни поправките в НПК, касаещи “корупцията по високите етажи”. Съгласно промяната в НПК “делата за корупцията по високите етажи” вече се разглеждат в специализирания съд.  По думите на Кирилов достойнството на това решение на КС е, че той прави правен анализ на сходни съдебни инситритуции в Европа В битка сме, защото в последно време продължават атаките срещу НС, посочи той. На въпрос дали СГС блокира дела, Кирилов заяви, че е склонен да се съгласи с това твърдение. Антикорупционният закон беше атакуван, по думите на Кирилов,  защото в действителност е ефективен. В европейските институции няма колебание, че законът за отнемане на придобито имущество, както предишният, така и сегашният, отговарят на правните норми, коментира той.", "date": "2018.03.29", "title": "Данаил Кирилов: Антикорупционният закон е ефективен и това е породило страхове в опозицията"}
{"url": "http://www.faktor.bg/bg/articles/politsiyata-arestuva-izvarshitelite-na-vaorazheniya-grabezh-na-327-000-v-pleven", "text": "Служители на Главна дирекция \"Национала полиция\" и Областна дирекция Плевен   са арестували извършителите на въоръжения грабеж на инкасо автомобил пред магазин \"Кауфланд\" в Плевен, за който съобщихме. Твърдението е неофициално. Те подпалиха бронирания автомобил  и изчезнаха с инкасото от 327 000 лева. По-късно се изясни, че четиримата избягали с червен джип. Само няколко часа по-късно криминалистите са ги арестували. Трабителите били толкова изненадани, че не са успели да окажат съпротива. У тях са били само част от парите. Полицията продължава да издирва останалите.", "date": "2018.03.29", "title": "Полицията арестува извършителите на въоръжения грабеж за 327 000 в Плевен"}
{"url": "http://www.faktor.bg/bg/articles/ekspert-zad-ryazkoto-povishavane-na-tsenata-na-zemedelskata-zemya-u-nas-stoyat-dva-osnovni-faktora", "text": "Зад рязкото повишаване на цената на земеделската земя у нас стоят два основни фактора. Първият от тях е, че България бе фактически единствената държава в Европа, където земеделската земя бе възстановена в реални граници, като по този начин повече от 5 млн. души станаха собственици на парцели с площ под 3 декара. Вторият фактор са чисто пазарните условия – пазарът се развива, увеличава се търсенето. Това коментира в студиото на „В развитие“ с водещ Светозар Димитров финансовият консултант Стефан Асенов. Голям фактор за скока на цените е и членството ни е ЕС и субсидиите от Брюксел, отбеляза още гостът в студиото. Към 2004-2005 цената на декар варираше около 20-30-50 лева, а рентата бе основно в натура – олио, зърно, картофи, отбеляза още Асенов. В момента картината е коренно различна, като в райони като Добруджа цените стигат до 2000-2500 лева на декар, а рентата се движи в диапазона 120-150 лв. На другият полюс обаче е регионът на Югозападна България. В централната част на страната – Плевен, Стара Загора и т.н. цените са относително стабилни – около 1000-1200 лева на декар.", "date": "2018.03.29", "title": "Експерт: Зад рязкото повишаване на цената на земеделската земя у нас стоят два основни фактора"}
{"url": "http://www.faktor.bg/bg/articles/uvolnenie-za-shef-v-agentsiyata-po-hranite-zaradi-bedstvashtite-kone", "text": "Шефът на областната дирекция на Българската агенция по храните (БАБХ) в Кюстендил Стоян Саев ще бъде уволнен заради случая с бедстващите каракачански коне в Осоговската планина. Това обяви министърът на земеделието Румен Порожанов пред Би Ти Ви. Той добави, че вероятно ще бъдат наказани и служители от областната дирекция. Според порожанов имало проблем с регистрирането на животновъдния обект и с контрола върху него от страна на агенцията. Конете са собственост на Петър Пищалов, който получава субсидии за отглеждането им, както и за пасищата, на които животните би трябвало да пасат. Порожанов припомни, че в момента се отпускат пари за отглеждането на 5 породи коне, сред които и каракачанските. Субсидията е по 143 евро на животно, но заедно с това собствениците взимат с приоритет и пасища, за които получават по 50 лв. на декар. После обаче повечето собственици на коне ги пускат да се разхождат на свобода, а това от една страна застрашава живота им, от друга – създава проблеми по селата. Затова имало предложение да отпадне субсидирането за коне. Порожанов каза още, че към момента се дават субсидии за около 5000 каракачански коня, а целта е да се запази породата. Трябвало да се прецени дали обаче тя има нужда от опазване при положение, че се отглеждат толкова животни. По думите на Порожанов собственикът на бедстващите коне Петър Пищалов ще бъде санкциониран чрез плащанията. Той уточни, че не е в неговите компетенции да каже дали ще бъде санкциониран и за смъртта на животните. Според правилата собственикът не трябва да намалява броя на животните. Той обаче може да го възстанови, ако реши. Случаят с бедстващите коне влезе и в дневния ред на заседанието на общинския съвет в Кюстендил в четвъртък. Причината е, че общината е дала под наем общински пасища на Пищалов. Местната власт обаче има намерение да прекрати договорите си с него, ако проверките на агенцията по безопасност на храните покажат нарушения в дейността на животновъда. Това каза кметът Петър Паунов. Той добави, че според заявките в общината Пищалов е заявил през сезон 2015/2016, че отглежда 99 овце, 20 коня, 6 кози и 3 говеда. През сезон 2017/ 2018, чрез фирми, приближени до него е заявил 100 говеда, 85 овце и 3 коня, а през настоящия сезон - 2018/ 2019, са декларирани - 287 овце, 99 коня и 102 говеда. Въз основа на броя на животните се определя и площта на общинските пасища, които фермерът получава под наем. В сряда Пищалов беше разпитан в полицията. От обясненията му стана ясно, че смята, че някой друг е виновен за смъртта на част от животните и окаяното състояние на останалите. Според него някой ги е свалил в по-ниските части на планината, където нямало храна, а той не можел да ги открие. Пищалов все пак призна, че неправомерно е пуснал конете в планината.", "date": "2018.03.29", "title": "Уволнение за шеф в Агенцията по храните заради бедстващите коне"}
{"url": "http://www.faktor.bg/bg/articles/pratiha-rapara-dmx-v-zatvora-za-danachni-izmami", "text": "Известният рапър DMX влиза в затвора. Той получи присъда от една година заради данъчни измами. Изпълнителят се е опитал да си спести данъци за около милион и 700 хиляди долара. Той използвал различни схеми, чрез които в продължение на години укривал реалните си доходи. Рапърът, чието истинско име е Ърл Симънс, призна вината си още в края на миналата година и беше арестуван през януари. Прокуратурата настояваше DMX да получи присъда от пет години затвор", "date": "2018.03.29", "title": "Пратиха рапъра DMX в затвора за данъчни измами"}
{"url": "http://www.faktor.bg/bg/articles/nito-edin-angliyski-sadiya-nyama-da-sviri-na-svetovnoto-v-rusiya", "text": "Световната футболна федерация (ФИФА) обяви имената на 36-имата съдии, които ще ръководят двубоите от световното първенство в Русия през лятото. Най-интересното е, че за пръв от 1938 година няма да има английски арбитри. Новината идва в разгара на дипломатическата криза между Лондон и Москва. Английската футболна асоциация номинира седем съдии: Мартин Аткинсън, Стюърт Атуел, Робърт Мадли, Майкъл Оливър, Крейг Поусън, Антъни Тейлър и Пол Тиърни. В крайна сметка нито един от тях не беше избран от ФИФА. Последният англичанин, който свири на голямо първенство, беше Марк Клатенбърг, който свири финала на Евро 2016. На предишните две световни първенства в Южна Африка и Бразилия през 2010 и 2014 г. Англия беше представена от Хауърд Уеб. Главните съдии са 36, а помощниците - 63, като общо 46 нации имат свои представители. \"Съдиите са избрани на базата на своите качества и представянето си през сезона, както и своята адаптивност да четат играта и различните тактики на отборите\", обяви ФИФА. Европейската конфедерация УЕФА има десет съдии, като те са: Феликс Брих (Германия), Джунейт Чакър (Турция), Сергей Карасев (Русия), Бьорн Кайперс (Холандия), Шимон Марчиняк (Полша), Антонио Матеу Лаос (Испания), Милорад Мажич (Сърбия), Джанлука Роки (Италия), Дамир Скомина (Словения) и Клеман Тюрпен (Франция). Сред екзотичните страни с представител сред съдиите са Етиопия, Замбия, Гамбия, Бахрейн, Салвадор и Таити. Тепърва ще бъдат обявени имената на съдиите, които ще бъдат отговорни за видеоповторенията. ФИФА вече прие използването на технологиите на световното първенство в Русия.", "date": "2018.03.29", "title": "Нито един английски съдия няма да свири на световното в Русия"}
{"url": "http://www.faktor.bg/bg/articles/borisov-stava-dyado-za-vtori-pat-prez-septemvri", "text": "Премиерът Бойко Борисов ще стане дядо за втори път тази есен. Щерката на Бойко Венета е бременна в четвърти месец от приятеля си Иван Анастасов, с когото живее на семейни начала от близо 10 години. Дъщерята на премиера вече не крие наедрялото си коремче, докато разхожда първородния си син Бойко Втори из алеите на парка в Банкя.  Според признанията на самата Венета, направени пред любопитните й комшии, терминът й е за средата на септември, пише \"Уикенд\".  Предварителните прегледи на видеозон са показали, че Венета отново ще дари приятеля си с мъжка рожба, като засега името на бъдещото бебе не е споделяно от майка му. Съседите на премиера обаче предполагат, че новороденото ще носи името на другия си дядо – бащата на Иван Анастасов.    Венета роди първото си дете на 31 януари 2016 г. в „Майчин дом“, като за израждането на Бойко Втори помогна каката на премиера д-р Красимира Иванова. Преди няколко месеца – на 1 ноември 2017 г. и по-голямата сестра на Борисов стана баба, след като синът й Димитър и снаха й Теодора се сдобиха с близначета, кръстени Борис и Красимир. Министър-председателят ще бъде кръстник на своите племенници.", "date": "2018.03.29", "title": "Борисов става дядо за втори път през септември"}
{"url": "http://www.faktor.bg/bg/articles/ikonomika/biznes/nuzhdata-ot-speshni-pari-ima-reshenie", "text": "За съжаление почти всеки се е сблъсквал с такъв момент, когато няма възможност да плати за някаква своя неотложна нужда. Дали това ще е в следствие на безработица, на болест или друга причина, в живота има „черни“ дни, когато не можем да отделим пари дори за неща, които от първа необходимост. Старата народна поговорка казва: „Бели пари за черни дни“, но не всеки има заделени средства, с които да покрие тези разходи. Какво да прави тогава в случай на спешна нужда? Дали вариантът да вземе кеш кредит до 2000 лв е най-добрият възможен? Нека разгледаме възможните опции по-долу: Да потърсите помощ от роднини и приятели Това е все по-малко предпочитан вариант от българите поради редица причини, като основната е разваляне на добрите отношения. Дори и да са склонни да ви дадат заем, няма как да поискате втори път от тях преди да сте върнали напълно предния. Нещо повече, честото вземане на заеми ще ви постави в неизгодно положение в техните очи, тъй като ще ви счетат за човек, който не може да борави с наличните средства и да ги управлява разумно. До изтеглите потребителски кредит Много хора решават да се обърнат към банка за потребителски кредит, с който да получат временно облекчение на финансовите си проблеми. Въпреки че това е решение на проблема, можете да пристъпите към тази стъпка само, ако сте уверени, че можете да върнете парите. Нещо повече, банката изисква много документи, удостоверяващи способността ви да върнете парите, като трудов договор, добър кредитен рейтинг и др. В случай, че вече имате лош кредитен рейтинг, тоест не сте били коректни в плащането на предишни кредити към банката, или в момента сте безработни, тя ще ви откаже кредит, понеже не иска да излага дейността си на риск. Да изтеглите бърз кредит Някои кредитни фирми отпускат кредит дори и при лош кредитен рейтинг. Разбира се, в такъв случай лихвите, които трябва да плащате, са по-високи и условията за връщане на кредита са по-неизгодни за вас, но фирмата иска да се презастрахова от евентуална загуба. Не е необходимо да ходите в офис, за да получите необходимите средства. Можете да попълните молбата си онлайн, като за тази цел не са необходими куп бумащини и много чакане, каквито се изискват при банковите заеми. При одобрение обикновено получавате парите по сметката си до 30 минути. Лесният начин на получаването на този заем, обаче, не бива да ви заблуждава. Това съвсем не означава, че можете да се бавите в изплащането на вноските, тъй като всеки един ден забавяне ви носи по-големи и по-големи загуби. credx.eu Ако този вариант ви допада и сте убедени, че ще се справите с навременното връщане на кредит, можете да разгледате в Credx.eu опциите, които предлагат всички надеждни кредитори в България. Тази платформа предоставя необходимата информация за условията за отпускане на бърз кредит при отделните кредитори. Да започнете нова или допълнителна работа Това вероятно е най-добрият възможен вариант. Ако не получавате достатъчно средства на сегашната работа, си потърсете нова и по-добре платена работа. Другият вариант е да се хванете да работите на допълнителна работа поне временно, за да закърпите положението с финансите си. ", "date": "2018.03.29", "title": "Нуждата от спешни пари - има решение"}
{"url": "http://www.faktor.bg/bg/articles/mozhe-li-sasht-da-slozhi-kray-na-monopola-na-ruskiya-gaz-v-evropa", "text": "В края на миналата седмица американският министър на енергетиката Рик Пери коментира пред Комисията по въоръжените сили в Сената, че засилването на енергийните доставки на Щатите в Източна Европа би бил един от най-ефективните начини за ограничаване на влиянието на Русия на Стария континент. Това посочва в своя статия енергийният анализатор Тим Дайс, публикувана на специализирания сайт Oil Price, цитиран от money.bg. \"Политиката на засилване на енергийните доставки за Източна Европа, където сме партньори със страните, ще бъде едно от най-мощните послания за Русия\", е заявил още Пери. Авторът Тим Дайс пише още, че в т.нар. Закон за оторизиране на националната отбрана се посочва, че усилията на САЩ трябва да бъдат насочени към енергийната индустрия в Европа, като се казва, че Москва използва доставките на природен газ като \"оръжие за принуда, сплашване и влияние\" върху страните от региона. \"Думите на Пери може да не бъдат приети така добре в Европа, както на него би му се искало. Въпреки че членките на ЕС, включително Германия, се опитват да се откъснат от руското влияние и предприемат геополитически маневри, много от тях все още са предпазливи по отношение на американските мотиви за внос на втечнен природен газ на европейските пазари\", смята Дайс. Експертът казва още, че ограничаването на руското присъствие на европейския газов пазар не би било лесна задача дори за САЩ, за които се очаква да станат третият най-голям износител на втечнено синьо гориво след Катар и Австралия. Анализаторът обръща внимание на това, че през изминалата година руските доставки на природен газ да нараснали с 8,1% до рекордните 193,3 милиарда кубични метра въпреки по-голямата конкуренция от страна на други доставчици. В допълнение се посочва, че енергийният гигант \"Газпром\" доставя близо 40% от синьото гориво на Стария континент. Въпреки това обаче през последните години компанията е принудена да намали цените, за да запази пазарния си дял на фона на повече доставки от страна на САЩ, Катар и други държави. Към това Дайс добавя още, че газопроводът \"Северен поток 2\" трябва да бъде завършен през следващата година. \"Той допълнително ще подсигури присъствието на Русия на европейския газов пазар, а за САЩ ще бъде по-трудно да намали съпътстващото геополитическо влияние\", смята той.", "date": "2018.03.29", "title": "Може ли САЩ да сложи край на монопола на руския газ в Европа?"}
{"url": "http://www.faktor.bg/bg/articles/bozhidar-dimitrov-golyama-chast-ot-trakiyskite-bezhantsi-nyamat-dokumenti-za-sobstvenost-bilo-e-zhestok-genotsid", "text": "Два пъти съм уволняван, понеже съм поставял въпроса за обезщетенията на тракийските бежанци. Официалните държавни лица се пазеха като дявол от тамян да споменат проблема, който не е малък. Това каза историкът проф. Божидар Димитров за Novini.bg.  Той припомни, че по време на изтреблението близо един милион души са прогонени и са загубили всичките си имоти. „Бежанците, които загубиха имотите си, но останаха от онази част на Тракия, която остана в Гърция, получиха обезщетения по закона „Лучников“. Гърция си плати през 1964 година, когато сключи договор с България. Турците имат такъв договор от 1925 г. и няма нужда от нови преговори. Той е наречен Ангорски договор и е валиден и турците го изпълняват“.  Проф. Димитров обаче допълни, че голяма част от тракийските бежанци нямат документи за собственост. „Такива имат само 13,5% от тракийските бежанци. Това е било геноцид, настъпление на турската армия и на паравоенни отряди, които наричаме башибозук. Те са подпалвали българските села, изгаряли са къщите, нивите, избивали са хората – над 60 000 българи, включително и моите баба и дядо. Те също са засегнати от този геноцид. Естествено последна грижа е било да мислят за документите си. Моята леля е грабнала тогава 9-месечният ми татко, но не и документи. Ако не го беше направила, сега нямаше да разговаряме“, сподели проф. Димитров.  „Хубаво е, че сега Бойко Борисов се осмели да постави въпроса за тракийските бежанци. Външните министри ще се срещат в най-скоро време, за да продължат разговорите“, каза той.  Бившият директори на историческия музей подчерта, че има създадена комисия по този въпрос много отдавна. „Дори аз съм участвал в нея. Ние нямам е документи и трябва да решим дали да ни платят тези 13% или някаква глобална сума, която да разпределим между тракийските бежанци. Първи аз повдигнах въпроса за обезщетенията на тракийските бежанци. Тогавашната сума е била 983 милиона долара, сега е стигнала 10 милиарда долара. Може сумата да е станала и по-голяма, защото в договора е записано, че се плащат лихви, неустойки и загубени ползи от 1913 година до сега. Ние не можем да претендираме върху цялата сума, защото нямаме документи. Никой по света не плаща без документи. Хората са бягали, за да спасят живота си и не са мислили за документи. Документи имат тракийските бежанци, които живеят около границата, тъй като са били на 20 км. от България. Те са имали възможност да спасят себе си и добитъка си, но други не са могли“, каза още проф. Божидар Димитров.", "date": "2018.03.29", "title": "Божидар Димитров: Голяма част от тракийските бежанци нямат документи за собственост, било е жесток геноцид"}
{"url": "http://www.faktor.bg/bg/articles/zamestnik-ministar-na-transporta-stana-klient-na-prokuraturata", "text": "Софийската градска прокуратура (СГП) внесе в Софийския районен съд (СРС) обвинителен акт срещу заместник-министърa на транспорта Ангел Попов. Той е обвинен за това, че през август 2012 г. обещал на собственик на транспортна фирма, че служители на министерството ще му издадат разрешителни срещу сумата от 8000 евро. Въпросните документи били за облекчаване режима на международен товарен транспорт. В хода на разследването е установено, че към 2012 г. Попов нямал никакво служебно или лично отношение към работната група, оторизирана да разпределя разрешителните.  Въпреки това, заместник-министърът казал на бизнесмена, че ще предаде различни суми на някои от членовете на групата и дори ги назовал поименно. Споменатите хора обаче изобщо не били част от комисията. На Попов е наложена мярка за неотклонение „Подписка“. Ако бъде признат за виновен, той може да получи наказание лишаване от свобода за между една и шест години.", "date": "2018.03.29", "title": "Заместник-министър на транспорта стана  клиент на прокуратурата"}
{"url": "http://www.faktor.bg/bg/articles/deputatite-pozhaliha-ot-blits-kontrol-rozhdenika-karakachanov", "text": "Министърът на отбраната Красимир Каракачанов черпи с бонбони за рождения си ден днес депутатите от Комисията по отбрана, където трябваше да го подлагат на традиционния блиц контрол. Те поздравиха рожденика, Каракачанов благодари за пожеланията и отговори: \"Много съм щастлив, че насрочихте заседанието на комисията специално на моя рожден ден. Съжалявам, че черпя само с бонбони, но при открито заседание друго не е удобно. Благодаря за пожеланията. Ще се стараем да изградим онази силна Българска армия, която е необходима на цялото българско общество. Това няма как да стане без подкрепата на Комисията по отбрана. Когато министърът на финансите Владислав Горанов ми честити рождения ден и ме попита какво си пожелавам, му казах повече средства за отбрана през следващата година, и той ми ги обеща. Да видим дали ще си изпълни обещанието“, разкри военният министър.", "date": "2018.03.29", "title": "Рожденикът Каракачанов се похвали, че получил като \"подарък\" обещание за повече пари за отбрана"}
{"url": "http://www.faktor.bg/bg/articles/petak-13/koy-e-sledvashtiyat-sled-skripal", "text": "След руската терористична атака в Солсбъри срещу бившия полковник от ГРУ Сергей Скрипал и неговата дъщеря, е логично да се очаква, че Русия ще ескалира своите терористични практики. Това е причината Григорий Родченков – бивш ръководител на Московската антидопингова лаборатория, да се срещне с американски конгресмени и сенатори  Благодарение на неговите разкрития светът научи, че руските власти са създали система за прикриване на допинг престъпленията на свои спортисти. Затова и Световната антидопингова агенция (WADA) лиши Русия от участие на зимните олимпийски игри в Пьонгчанг. Забранено бе изпълнението на руския национален химн и дефилирането на руски спортисти с националния флаг. Дори дрехите на руските спортисти бяха без национални отличителни знаци. Това бе най-мирният начин да се покаже на наглата кремълска върхушка, че е преминала всякакви морални граници. Самозабравила се е, заради успех „на всяка цена”, заради алчност и болна мания за „победа”. Григорий Родченков е споделил с конгресмени и сенатори информацията, която притежава. Според сенатор Кори Гарднър „разказът на д-р Родченков е още един пример за готовността на Кремъл да нарушава международните правила и стандарти”. По този повод руското издание „Газета.ру” публикува статия с показателно заглавие: „СЛЕДВАЩИЯТ СЛЕД СКРИПАЛ: В САЩ СЕ СТРАХУВАТ ЗА РОДЧЕНКОВ.” Това заглавие е косвено  Родченков е с пластична операция на лицето. Последното му изявление е също скандално. На олимпиадата в Москва през 1980 г. допинговата система е била сходна с тази, която се е използвала на олимпиадата в Сочи през 2014 г. като висши ръководители на спорта и на КГБ в СССР са осъществявали и контролирали процеса на подмяна на мръсните проби на съветските състезатели с чисти. Системата е работела и на олимпийските игри в Сеул през 1988 г. Но специално на любителите на „Оскарите” у нас ще припомня, че на 5 март тази година създаденият на основата на показанията на Григорий Родченков документален филм „Икар” на британския режисьор Брайън Фогел бе удостоен с наградата \"Оскар\" в категорията \"Най-добър пълнометражен документален филм\". Важен и зрелищен епизод във филма е този, в който режисьорът разговаряйки с Родченков чува от него:   След което Фогел реагира очаквано: „ДЯВОЛ ДА ГО ВЗЕМЕ!” При получаването на „Оскар” създателят на „Икар” заяви: „Да, това е филм за Русия, но по-важното е, че той казва истината”. Русия отрича тази истина. И ще продължи да я отрича, както отрича и опита за убийство на Сергей Скрипал. Но руското отрицание не прави руското престъпление несъществуващо.", "date": "2018.03.29", "title": "Кой е следващият след Скрипал?"}
{"url": "http://www.faktor.bg/bg/articles/patriarh-kiril-kam-radev", "text": "Прот. Николай Георгиев разпространи чрез мейл до медиите записи, които той е направил с личния си телефон по време на срещата между Негово Светейшество Московския и на цяла Русия патриарх Кирил и неговия домакин Българския президент Румен Радев. Причината е нестихващият медиен интерес.  Разпространените аудиозаписи от пиара на патриаршията са доста несръчен опит да се замаже големият скандал, че официалната среща между българския президент и руския патриарх не е била протоколирана, както обявиха от президентството. Няма гаранции, че предоставените записи са в своята цялост и не са манипулирани.  Ето стенограмата на разговорите: Президентът Румен Радев: \"… по случай 3 март – нашия национален празник. Благодарим Ви, че заедно почетохме паметта на загиналите руски и български воини за нашето национално освобождение. Също така високо оценяваме Вашата визита в светлината на огромната роля на Руската православна църква за общонародния силен подем на руския народ в месеците след Априлското въстание в България от 1876 г. Именно на голямата роля на църквата и с молебените на всички църкви в Русия месеци наред се взема решението за тази война, която за нас е освободителна. Между българския и руския народ има вековни дълбоки културни и духовни връзки. И в основата и в последвалото развитие на тези връзки, голяма роля имат Българската православна църква и Руската православна църква. Както и Светите братя Кирил и Методий, пренасянето на славянската азбука и църковно-славянският език. Убеден съм, че със своето дело и Българската православна църква, и Руската православна църква ще продължат да допринасят за нашето културно и духовно сближаване и за развитието на нашите приятелски народи. Благодаря Ви още веднъж.\"  Негово Светейшество Патриарх Кирил: \"Благодаря за Вашите добри думи, за Вашето участие в честванията. За мен не е стоял въпросът дали да дойда тук или да не дойда, въпреки, че аз отложих всички мои пътувания и ангажименти, само за да дойда в България. Защото паметта за героичната борба на руския и българския народ за освобождението на православна България има особено място в историята на нашите народи. И аз бих искал да помоля Вас, властите, да пазите тази памет, независимо от политическата конюнктура. Бих искал да Ви напомня, че след Кримската война Русия се оказва в много тежко състояние. Практически тази война е била война на обединена Европа срещу Русия, която се застъпва за православните от Близкия изток и светите места. И Русия претърпява поражение в тази война. Можете ли да си представите ситуацията, в която Русия е взела решението да участва в освобождението на България? Цяла Европа е била против. Трябвало е да преодолеем това ембарго, това дипломатическо ембарго на Европа, за да бъде взето решение руските войски да участват в освобождението на България. Русия не е погледнала към Европа. Била е движена от любовта си към българския народ. И още искам да кажа, че тя е била отслабена след предишната война, не е имала никаква политическа подкрепа от света. Започнала е борба за освобождението на българите. Това е един велик пример как духовната, културната, религиозната солидарност превъзмогват политическия прагматизъм. Радвам се, че имам възможност да го кажа днес и искам още веднъж ясно да Ви кажа, че България е била освободена от Русия – не от Полша, не от Литва, нито от други страни, а от Русия. Искам откровено да Ви кажа, че на мен ми беше трудно да слушам всички тези препратки за участието на други страни в освобождението на Русия (очевидно патриархът има предвид България). Нито Полският сейм, нито Литовският сейм са вземали решение да започнат война срещу Османската империя Надявам се, че средствата за масова информация ни чуват и ще предадат разочарованието на патриарха, който е чул неправилната историческа интерпретация, свързана с освобождението на България. Ние сме за историческата правда, господин Президент. Тази историческа правда сме я извоювали с нашата кръв. И не може да има никакви политически и прагматически причини, поради които тази историческа правда днес да бъде премълчавана и неправилно интерпретирана. И въпреки това съм благодарен на Вас, на Българската православна църква за това как забележително бе отпразнуван този юбилей. Искам откровено да Ви кажа, че имам двояко впечатление от този юбилей. И аз открито го казвам и на Вас, и на целия свят. Но при все това този юбилей още веднъж ни помогна да осъзнаем огромната роля на Православната църква в Освобождението на България и заради това си заслужава руският патриарх да дойде на тези тържества. И аз много се надявам, че в съзнанието на българския народ и на неговия политически елит ще се запазят уважението и признателността към великите жертви, които понесе нашият народ съвършено безкористно, въпреки всички политически конюнктури, за да освободи България и да я направи свободна. Много Ви моля да направите всичко възможно тази памет за героическата роля на Руската и Българската православна църква и руския народ да се запази в българското общество независимо от политическото... Всичките разговори за дружба се проверяват в реалността. Ако ние говорим за дружба, но забравяме за жертвите, които са били принесени в името на Освобождението на България, тези думи престават да имат значение. Знам, че има интерес и от страна на България, и от страна на Русия да развиват двустранните си отношения. И тези двустранни отношения трябва да използват този велик потенциал, исторически и духовен, културен и религиозен, който съществува в отношенията между нашите страни. Нека всички заедно направим така, че този потенциал да работи за по-доброто бъдеще на Русия и България Ние обичаме България, обичаме българския народ, независимо от политическата конюнктура.\"  Президентът Румен Радев:  \"Ваше Светейшество, благодаря за думите, които казахте, за любовта към българския народ. Мога да Ви уверя в същото – в любовта на българския народ към руския и вечната признателност за това, което направи руският народ за нашето освобождение. Искам също така да споделя, че Вашите притеснения относно споменаването на други народи нямат такова голямо основание. Ще Ви обясня защо. Ние държим на нашата история. И там много ясно е записано, че това е Руско-турска освободителна война, а не Полско-турска освободителна, или финландско-турска и т.н. Но уважаваме историята. Ние знаем много добре от нашите исторически източници, че под знамената на император Александър II е имало воини от други народи, които също са оставили костите си тук, на българска земя. И ние уважаваме всяка капка кръв и всяка жертва. В никакъв случай не омаловажаваме руския принос. Това си остава за нас Руско-турската война. Русия е военната сила, която ни освободи. Но е имало в състава на Руската армия, Вие знаете много добре от историята, други народи и ние сме длъжни да уважаваме и тях. И тук няма никаква политика, тук има уважение към историята и всички загинали. И трябва да почитаме паметта на всеки един загинал на наша земя. А що се отнася до признателността на българския народ и на България, Вие видяхте колко много хора имаше на Шипка. Мога да Ви кажа, че това са хора, дошли не по принуда, а по вътрешно убеждение, от преклонение към това, което руският народ извърши за нас...\" Негово Светейшество Патриарх Кирил:  …Царят Освободител император Александър II – неговото име трябваше да прозвучи, а то не прозвуча. Чуха се имената на различни страни, които уж са освободили … Руският и българският народ не могат да бъдат измамени и това, което преживях на Шипка, е много дълбок духовен отклик. Аз разбрах, че независимо от политиката, която провежда държавната власт в България, някъде в дълбините българският народ съхранява дълбока признателност към руския народ. Бих искал да Ви препоръчам да обръщате внимание на тези настроения и пълноценно да изграждате отношенията с външния свят. Аз много ценя Вашия личен принос и Вашата жизнена позиция, която стана за мен достатъчно ясна след нашата първа беседа, след първото Ви представяне. Смятам Ви за забележителен лидер, прекрасен оратор. По съветско време за най-лоши оратори бяха смятани българските другари, които въобще не можеха да говорят без хартийка. Когато Ви слушах, се наслаждавах, че България ражда такива забележителни харизматични лидери, които могат така добре да изказват своите мисли. Но аз бих искал да Ви помоля винаги в своята политическа дейност да помните всичко това, което се е случило в историята между България и Русия, и независимо от политическата архитектура на Европа, бих искал да помоля Вас и Вашите колеги никога да не забравяте тази любов, която съществува на дълбоки нива между руския и българския народ, както и тези особени отношения, които съществуват между българската и руската църкви. Искрено се надявам, че чрез съвместни молитви на българската и руската църкви ще процъфтява съвременна България, която се сблъсква с много политически ... Нека Божията помощ Ви съпътства във Вашата висока политическа отговорност. Още веднъж искам да подчертая, че тези таланти, които Ви е дал Господ, в съчетание с тези молитви, които произнася за Вас Българската православна църква, трябва да доведат до забележителни резултати. Нека Ви съпътства Божията помощ във Вашите високи дела. Много се радвам, че се запознахме. Вие променихте моите впечатления за българските политически лидери.  Президентът Румен Радев:  \"Благодаря за топлите думи, Ваше Светейшество. Искам още веднъж да Ви уверя, че никога не трябва да се поставя под съмнение ролята на Русия за нашето Освобождение. И ние няма да го допуснем. Не знам как сте слушали моите речи, понеже ги споменахте, но на Шипка много ясно казах – вечна признателност за воините на царя Освободител. Снощи казах името на царя Освободител – император Александър II. Манифеста и думите от Манифеста – дори го цитирах. Дори цитирах Достоевски, който невероятно уважавам, защото той разкрива вселената на човешката душевност. И точно Достоевски с няколко изречения по най-добрия начин възпроизвежда емоционалната обстановка в дните след Априлското въстание в Русия, която става и причината целият руски народ да се въздигне и да тръгне да ни освобождава. Така че, много ясно изразих своята позиция. Освен това, не забравяйте, всички българи знаят, че точно срещу българския парламент от другата страна е паметникът. Ние бяхме точно пред него. Този паметник е издигнат през 1907 г. И там всеки българин, който минава, чете: Царю Освободителю от признателна България. И това остава, това е в центъра на София и никой не може да го оспори. Така че, още веднъж ще Ви помоля да нямате притеснение. Има, както и Вие много добре казахте, отношения, неподвластни на всякаква политическа корист. Политиката се мени, както и Вие сам казвате, често, но духовните връзки остават. И аз много ще се радвам това сътрудничество между нашите две православни църкви да продължава да се развива още повече, така че нашите народи да се сближават и чрез църквата.\"  Негово Светейшество Патриарх Кирил:  \"Благодаря Ви, Ваше Превъзходителство и още веднъж искам да кажа, че отношенията между нашите църкви са най-важният и решаващ фактор в запазването на особените привилегировани отношения между Русия и България, защото тази духовна близост, която свързва нашите народи компенсира всички недостатъци на политиката. И това наистина го почувствах на Шипка. Видях настроението на хората, видях техните лица, видях руски и български знамена и нито едно финландско, нито едно полско, нито едно литовско… Странно, нали? Много странно. Скъпи братя, нито едно /знаме/. Ако вие се обърнете към Литва и ги питате какво място заема във вашата история освободителната война на Балканите, те няма да ви разберат. Ако същото питате и поляците, те още повече няма да ви разберат. Защо тогава тази идея изведнъж възникна в недрата на българското правителство да говорите за ролята на Полша, Литва и Финландия в Освобождението на България.\" Президентът Румен Радев:  \"Аз мога да отговарям за своите думи и много точно съм казал – нито Полша, нито Литва и т.н., но казах – руснаци, румънци, поляци, финландци и т.н. Вие знаете, църквата се моли за всяка една душа. Отделният човек е важен в църквата и един човек да има загинал, ние трябва да го споменем. Той се е бил, още веднъж казвам… Спомням си дори миналата реч от зарята миналата година - под знамената на император Александър II са се били всички тези воини.\"  Негово Светейшество Патриарх Кирил:  \"Да оставим тази тема.  Президентът Румен Радев:  \"Благодаря.\"  Негово Светейшество Патриарх Кирил:  \"Аз още веднъж бих искал сърдечно да Ви благодаря, Ваше Превъзходителство, за нашето общуване… Още веднъж искам да Ви благодаря за Вашите забележителни думи, които произнесохте на Шипка и видях как народът подкрепи Вашите слова. И още веднъж искам да кажа, че бях приятно изненадан от това как лидер на България свободно произнася толкова сериозна реч с такъв голям ентусиазъм, с такава силна енергия. Вие наистина сте национален лидер и аз бих искал от цялото си сърце да Ви пожелая Божията помощ. А в настоящата и бъдещата Ви работа за българската държава винаги да помните за своите руски братя, за нашата история. Навреме спрях.\" Президентът Румен Радев:  \"За да приключим тази тема, мога да Ви кажа, че имаше години, в които Русия не беше споменавана изобщо. Но ние следим и развитието на Руската православна църква. Искам да ви поздравя с мащабите … през последните десетилетия, за строителството на църкви и манастири и особено за работата с младите хора. Видях вчера и много млади хора във вашия прекрасен хор. И ви поздравявам.  Негово Светейшество Патриарх Кирил:  \"Благодаря Ви. Само в Москва има започнато строителство на 200 нови храма. През последните години ние построихме 6000 храма на Руската православна църква. Създадени са много младежки организации. Църквата влезе в диалог с всички сфери на обществения живот – с културата, с политиката, със спорта, с обществените организации. Сега Руската православна църква се явява духовната сила, която влияе върху настроенията на нашия народ. Ние благодарим на Бога за този диалог, който се осъществява между руската църква и властта и всички тези разговори за срастване, които много обичат да разпространяват на Запад. Да, обичат да говорят за това. Нищо подобно не се случва. Нито веднъж за моето патриаршеско служение никой от държавните дейци, нито президентът, нито премиерът, никакви губернатори, не са ме молили да правя каквото и да е било назначение на този или друг архиерей. Нито веднъж. И аз никога не съм молил президента да назначава един или друг министър. Никакво срастване няма. Но има много добър диалог. И властта в днешно време разбира духовната, историческа роля на руската православна църква. Ние много уважаваме сегашната политика на руската държава, която е насочена към осъществяването на пълния суверенитет на Русия. Реалният суверенитет. Не формалният. Този суверенитет ни дава възможност… да казваме не, тогава, когато това “не” е продиктувано от националните ни интереси. И ето защо сега се получават такива прекрасни взаимоотношения между църквата и държавата. И аз благодаря на Бога, че нашият народ подкрепя това. И аз бих искал от цялото си сърце да пожелая на България да има такъв творчески и извън политически, но насочен за благото на българския народ, диалог между църквата и държавата. Искам във Ваше присъствие да благодаря и на Негово Светейшество за неговото мъдро ръководство на Българската православна църква, за този висок авторитет, който има във вселенското православие. В неговите думи и в неговото мълчание се вслушва целият православен свят. И дай Боже да се развиват добрите отношения между българската държава и Българската православна църква.\"  Президентът Румен Радев: \"Ние също вярваме в това и сме убедени, че те ще се развиват. Между другото, с интерес се запознах и с Вашата теза за ролята на мълчанието. Това би било добра лекция за много политици в съвременния свят.\"  Негово Светейшество Патриарх Кирил:  \"Благодаря Ви. Църквата в Съветския съюз и църквата в България тогава преминаха през много тежки условия. И тогава нашата позиция много често се формулираше чрез мълчание. Но не това искаха нашите западни партньори, а да осъдим нашето правителство. Защо не критикувате вашето правителство? Сега се обръщаме към американците, църковните, и питаме - защо вие не критикувате вашето правителство. И те мълчат в условията на демокрацията. Ние не живеехме в условията на демокрацията. Ние не можехме открито да критикуваме. Но ние можехме да мълчим. И нашето мълчание бе разбрано от нашия народ. И с това се обяснява безусловният авторитет на Българската и Руската православна църква, въпреки политическите изменения през последните … Аз се надявам, че с Божията милост ще ни стигнат духовните сили и мъдрост да продължим да засвидетелстваме това пред нашите народи. А на Вас бих искал искрено да Ви пожелая Божията помощ.\"  Президентът Румен Радев: \"Аз съм я поискал от нашия мъдър патриарх и съм я получил. Благодаря Ви. \" Негово Светейшество Патриарх Кирил: \"Благодаря Ви, Ваше превъзходителство.\"", "date": "2018.03.29", "title": "Патриарх Кирил към Радев: Вие сте прекрасен оратор, а по съветско време  българските другари не можеха да говорят без хартийка (видео)"}
{"url": "http://www.faktor.bg/bg/articles/britanski-ekspert-martveshkata-raka-na-rusiya-e-zhiva", "text": "\"Мъртвешката ръка\" на Русия е жива, каза британският експерт по сигурността Брус Блеър пред лондонския в. \"Сън\".  Специалистът заяви, че въоръжените сили на най-голямата по територия държава в света продължават да усъвършенстват своята система за управление на удари с атомно оръжие \"Периметър\" (съоръжението на Запад е известно като \"Мъртвешката ръка\").  Според Блеър работата по съоръжението се провежда под строгото наблюдение на върховния главнокомандуващ и президента на страната Владимир Путин. Експертът по сигурността напомни за демонстрацията на новите видове въоръжение, която стопанинът на Кремъл направи по време на обръщението си към депутатите на 1 март в Москва.  \"Ако \"Мъртвешката ръка\" стане обект на хакерска атака, то последиците може да бъдат непредсказуеми\", посочи още Блеър. \"Има и добра новина. Съществуването на системата е ясен сигнал към авантюристи, които имат ядрено оръжие. \"Периметър\" може да ги възпре от натискане на копчето\", коментира  той.", "date": "2018.03.29", "title": "Британски експерт: \"Мъртвешката ръка\" на Русия е жива"}
{"url": "http://www.faktor.bg/bg/articles/kosovo-gotovo-da-vazstanovi-dialoga-s-belgrad", "text": "Вие познавате историческите отношения между сърбите и албанците, между Сърбия и Косово. Ние преминахме през много тежки конфронтации и сблъсъци, но накрая съумяхме да постигнем нашата свобода и независимост. Това което е сега състоянието на Косово, като демократична и независима държава е напълно нормално да не отговаря на интересите на сръбските държавници, за които както вече стана дума, знаете каква е историята на нашите отношения. Днес Косово е демократична и независима държава, която спазва правата на малцинствата и се стреми към най-високи стандарти на демокрация. Това заяви пред ТВ Европа Емил Речица, зам.- председателят на парламентарната група на управляващата, най-голямата партия в Косово – Демократическата партия. \"Вие познавате последната резолюция на Съвета за сигурност на ООН, която призова Белград и Прищина към преговори за решаване на този проблем, и в рамките на тези преговори достигнахме до общи заключения. В рамките на тези постигнати общи разбирания и заключения ние изразихме нашето намерение да бъдем един равноправен народ, който има пълното право да бъде част от ЕС, от общото европейско семейство, и да вървим заедно с нашите съседи от Сърбия по пътя към Европа без омраза и без спомен за дните, през които преминахме. И по тази причина г-н Марко Джурич трябваше официално да потърси разрешение от косовските власти, за да дойде на територията на Косово, тъй като той е ръководител на канцеларията за Косово в сръбското правителство. По тази причина тези дни, когато стана инцидентът с г-н Джурич, той не беше поискал и съответно не беше получил разрешение да посети Косово. Той обаче през цялото време се опитваше да оказва директно влияние върху депутатите от сръбската листа, сърбите, които подкрепят правителството в Косово, и вместо да помогне за решаването на проблеми той всъщност създаде проблеми, поради което се стигна и до конфликта. Заради това той беше спрян и върнат обратно в Сърбия. Той не за пръв път прави такова нарушение, той и друг път е влизал без разрешение на територията на Република Косово и не само това, ами и се е хвалил, че сръбската полиция и никой в Косово не може да го спре, тъй като той можел и без разрешение и с разрешение да влиза в Косово. Това е причината за инцидента, който възникна със задържането на г-н Джурич и за съжаление този инцидент доведе до ситуация, която може да дестабилизира Косово, но може да доведе и до забавяне за неопределено време на процеса на европейска интеграция, не само на Косово и на Сърбия, но и на останалите държави от Западните Балкани\", смята той. \"Няма друг път и няма друга възможност освен диалог, ние знаем това и от нашия опит. Трябва да седнем и да започнем отново нашите преговори. Трябва да тръгнем отново заедно към Европа, въпреки че Сърбия е известна и с това, че е в състояние да подпише, каквото и да е, а когато въпросът опре до прилагане на подписани договорености тя да не ги прилага\", категоричен е Речица. \"Президентът Вучич е в изключително тежка ситуация и той трябва да реши проблема с Косово, тъй като това е едно от ключовите условия на ЕС за интеграция на Сърбия в Съюза. Не може да продължава състоянието от 7 години насам да няма признаване между Белград и Прищина. Ако искаме да вървим заедно напред е необходимо да бъде постигнато такова споразумение, което да доведе до взаимно признаване между Сърбия и Косово. Това е част от добродетелите на големите политици - и на Дьо Гол, и на други големи политици в Европа, за да се решат големи проблеми са признавали неща, за които не са и сънували, че ще бъдат признати. Това е нещо което трябва не само г-н Вучич, но и сръбският политически елит да проумее\", коментира той. \"Сърбите в Косово имат най-широка автономия, те имат гарантирани 10 места в парламента, имат вицепремиер, гарантиран в косовското правителство, имат двама министри. Вместо Белград да се съобразява с това и да работи за взаимно поддържане на тези права на демократична основа, се случва обратното. Белград инструментализира, опитва се да използва сърбите в Косово като инструмент за оказване на натиск върху правителството в Прищина за постигане на интереси на държавата Сърбия. Това е нещо, което е контрапродуктивно и води до конфликти. Колкото до това какво решение би приело Косово и би ли отстъпило от нещо, бих могъл да кажа, че за нас най-доброто решение, единственото адекватно европейско решение е в рамките на преговорите, които водим в Брюксел или тук на Балканите, да се стигне до взаимно признаване в края на краищата между Белград и Прищина. Сърбия и Косово да се признаят взаимно като две независими държави и заедно да тръгнем по пътя към ЕС\", заяви Речица.", "date": "2018.03.29", "title": "Емил Речица: Непризнаването на Косово спъва членството на Сърбия в ЕС"}
{"url": "http://www.faktor.bg/bg/articles/tsatsarov-dade-start-na-okrupnyavaneto-na-prokuraturite-v-stranata", "text": "Прокурорската колегия на Висшия съдебен съвет (ВСС) в близко бъдеще ще вземе мерки по окрупняване на прокуратурите в страната, които ще решат проблемите с липсата на достатъчно прокурори в някои населени места. Това обяви главният прокурор Сотир Цацаров в четвъртък по време на посещението си в Разград, където присъства на отчета на местната Окръжна прокуратура. \"Тези мерки ще доведат до окрупняване на прокуратурите, създаване на териториални отделения по места и осъществяване на много по-голяма мобилност на прокурорите, без да е необходимо те да бъдат командировани или специално назначавани на тези места, в които има недостиг на прокурори\", обясни ръководителят на държавното обвинение, уточнявайки, че това не означава закриване на сега съществуващи прокуратури. По думите му, въпреки недостигът на кадри в Разградска област, Окръжната прокуратура там не страдала от спад в ефективността на работата, както в други региони на страната. Цацаров уточни, че най-тежко в областта е положението в Кубратската районна прокуратура, където работи само един прокурор. На въпрос за проверките в болниците Цацаров коментира, че те изследват дали има един и същ предмет на дейност на здравните заведения, в които има частни структури. Към 30 март се очаква окончателен доклад на Министерството на здравеопазването, като ще бъдат обхванати и други здравни заведения.", "date": "2018.03.29", "title": "Цацаров готви мерки за окрупняване на прокуратурите в страната"}
{"url": "http://www.faktor.bg/bg/articles/mariya-zaharova-ako-balgariya-ima-danni-za-skripal-da-gi-dade", "text": "Не Русия, а българските власти трябва да коментират прибирането на посланик Бойко Коцев за консултации и на какво основание го правят. Това коментира говорителят на руското външно министерство Мария Захарова на въпрос на кореспондента на БНР. Може би България има данни или някакви доказателства по случая \"Скрипал\", ако е така, дайте ги, каза още Захарова. Тя допълни, че вярва на българските средства за масова информация и се надява те да дадат отговор на въпроса на какво основание посланик Бойко Коцев е извикан за консултации и за какво ще са тези консултации.", "date": "2018.03.29", "title": "Мария Захарова: Ако България има доказателства за Скрипал, да ги даде"}
{"url": "http://www.faktor.bg/bg/articles/karakachanov-dade-da-se-razbere-koya-e-onazi-chast-ot-patriotite-koyato-podkrepya-stanovishteto-na-gerb", "text": "Към момента позицията на България е да се въздържи от обявяването на дипломати за персона нон грата, заяви вицепремиерът и министър на отбраната Красимир Каракачанов. Той уточни, че все пак предстои на утрешното заседание на Съвета по сигурност да се разгледат нови данни и информации. По повод партенката за проверката на бомбоубежищата, вицепремиерът и военен министър първо уточни, че те не се водят към МО, а към кметове и областни управители, и освен това няма заплаха или опасност от въвличане на България във война, каза още вицепремиерът. В коментар на позицията на Цветан Цветанов, че трябва да предприемем действия, за да покажем европейска солидарност с Великобритания, Каракачанов заяви: \"Знаете, че нашите колеги в ЕС има две позиции - едните се придържат към Великобритания, другите се въздържат\". Министърът допълни още, че по тази тема позицията не трябва да се изразява от един или друг, а която трябва да се вземе като решение на Съвета по сигурността, което ще стане утре. \"Оттук нататък ще видим дали има нови данни, на базата на които може да се вземе едно или друго решение\", добави Каракачанов. И той като Сидеров похвали премиера за позицията му и даде да се разбере коя е \"онази част от Патриотите\", която подкрепя становището на ГЕРБ. \"Смятам, че позицията на премиера е изключително балансирана. Както е балансирана позицията ни по отношенията ЕС-Турция, така е балансирана и по отношение на този конфликт между Великобритания и Русия\", коментира вицепремиерът. \"Така че смятам, че на този етап позицията на премиера е правилна\", категоричен беше лидерът на ВМРО. В отговор на въпроса дали в момента се оказва натиск на България, военният министър се засмя: \"Мен лично никой не ме е натискал\".", "date": "2018.03.29", "title": "Каракачанов даде да се разбере коя е \"онази част от Патриотите\", която подкрепя становището на ГЕРБ"}
{"url": "http://www.faktor.bg/bg/articles/tarsim-17-mln-evro-za-da-stegnem-spartan-ite", "text": "За да възстановим летателната годност на самолетите \"Спартан\" ще са необходими 17 млн. евро. Това стана ясно по време на заседанието на парламентарната комисия по отбрана, пише \"Дарик\".  \"Това, което успя да направи работната ни група, е да намали цените, които бяха искани за възстановяването на летателната годност на самолетите \"Спартан\", заяви пред журналисти министърът на отбраната Красимир Каракачанов.   \"Цената към момента е 17 млн. евро\", посочи той. \"Оттук нататък предстои конкретният договор\", коментира още Красимир Каракачанов и допълни: \"Кога точно ще бъде подписан не зависи само от нас, въпрос е на дни или седмици\".", "date": "2018.03.29", "title": "Търсим 17 млн. евро, за да стегнем \"Спартан\"-ите"}
{"url": "http://www.faktor.bg/bg/articles/ruskiyat-poslanik-v-makedoniya-pri-voyna-mezhdu-rusiya-i-nato-makedoniya-shte-e-legitimna-mishena", "text": "Посланикът на Русия в Македония Олег Шчербак даде пресконференция в Скопие днес, на която предупреди, че ако страната се присъедини към НАТО, в случай на евентуална война между Русия и Алианса Македония ще бъде легитимна мишена за ударите на руските ВС, предава македонската новинарска агенция МЕТА, цитирана от \"Фокус\".  „Ако се стигне до война между Русия и НАТО, вие ще бъдете легитимна мишена“, заяви Шчербак, като добави, че Алиансът е агресивен съюз, който би могъл да въвлече Скопие в своите агресивни акции. „НАТО е единственият външнополитически блок, останка и инструмент от Студената война, който се крие зад лозунга за евроатлантическата солидарност. Алиансът е отговорен за започването на много войни с милиони жертви, като например тези в Югославия, Либия, Сирия и Йемен. Във военната си доктрина НАТО и неговият водач САЩ провъзгласиха Руската Федерация за свой основен противник. И как бихме могли да приветстваме опитите на Македония да се присъедини към НАТО? И да стане база за евентуални войни на този агресивен Алианс? С включването си Македония ще стане част от тази военна машина и част от агресията срещу Русия. С това вие ще станете мишена за евентуален ответен удар от Русия. Дали това е нужно на вас и вашите деца? Освен това влизането в НАТО ще доведе до ограничаване на суверенитета и ограничаване на външната ви политика“, подчерта руският посланик в Македония. Според неговите думи, противно на това, което се твърди, НАТО няма да гарантира териториалния интегритет на страната. Нонсенс е да се твърди, че Македония е под някаква заплаха и че само НАТО може да я защити, когато страната е заобиколена от всички страни от НАТО и може да я нападне „само НАТО или извънземните“, заяви още Шчербак. Според Шчербак, атмосферата на доверие в регионалното сътрудничество ще пострада от евентуално влизане на Македония в Алианса и ще бъде поставена под въпрос регионалната сигурност.", "date": "2018.03.29", "title": "Пак плашат Македония: Ставате легитимна мишена при война между Русия и НАТО!"}
{"url": "http://www.faktor.bg/bg/articles/gerb-iska-proverka-za-finansovi-narusheniya-v-obshtina-sopot", "text": "ГЕРБ внася сигнал до главния прокурор заради съмнения за нарушения на кмета от БСП Деян Дойнов при управление на европейски средства по оперативни програми. Сигналът е въз основа на данни от одитни доклади на АДФИ и Сметната палата, съобщи на брифинг в парламента Александър Иванов, предаде БТА. По думите на Антон Тодоров, общината е доведена до изключително тежко финансово състояние в резултат на лошо управление на европейски пари през година и половина мандат на Дойнов. Има нови големи задължения за няколко милиона лева, може би, близо 10 млн. лв., информира той. За да ги компенсира, кметът увеличавал данъците с близо 100%, обясниха от ГЕРБ. По думите на Тодоров нарушенията на кмета били по оперативните програми на ЕС за околна среда и за регионално развитие. Щетите за общината, например, заради грешка по проект за монтиране на котли в детска градина и училище, е за около 107 хил. лв., уточни Антон Тодоров. Това, коментира той, е колкото годишния бюджет на една социална кухня. Настояваме главният прокурор да назначи инспекция на АДФИ, както и да сезира други органи да проверят община Сопот, за да бъде установено дали общата сума от около 10 млн. лв новосъздадени задължения ще излезе вярна, каза още Тодоров. Докладът на Сметната палата по финансовия отчет на община Сопот за 2016 г. съдържа 43 \"аларми\" за лоша отчетност и непрозрачност при управлението на средствата там, информира Младен Шишков. Най-скандалното в него, отбеляза той, е, че 2,7 млн.лв. вземания на общината от данъци и такси не са заприходени в отчета на общината. Тези пари някой иска да ги прибере ли, да ги изхарчи, за друго ли са, попита депутатът. Твърденията на ГЕРБ за некадърно управление на община Сопот са опит да се скрият сериозните проблеми в държавата с несъбраното ДДС, отговориха от БСП. Това е един опит, който не е подкрепен с никакви нито политически, нито икономически факти, коментира пред журналисти секретарят на групата на БСП Георги Търновалийски. По думите му това е едно обвинение само по снимка, защото инициативен комитет е дал информация на един бивш депутат от ГЕРБ, който управляващите много умело използват, за да манипулират общественото мнение и да го настройват там, където не са проблемите. Всъщност община Сопот беше в много тежко финансово състояние с блокирани активи, банкови сметки и дори стола на кмета беше описан от съдия изпълнител, коментира Търновалийски. Вече обаче е в много по-добро състояние.", "date": "2018.03.29", "title": "ГЕРБ внесе сигнал в прокуратурата за финансови нарушения в община Сопот"}
{"url": "http://www.faktor.bg/bg/articles/novini/svyat/arestuvaha-v-italiya-5-ma-tuniziytsi-svarzani-s-atentata-po-koleda-v-berlin", "text": "Петима тунизийци, които са били във връзка с атентатора от коледния базар в Берлин, са задържани в Италия, съобщи Би Ти Ви.  Спецчастите са разбили терористична мрежа, за която има доказателства, че е била във връзка с Анис Амри.  Един от задържаните е изготвил фалшиви документи на Амри, за да влезе в Германия. Арестите са извършени в Рим и още 4 града.  Амри, който избяга от Берлин след атентата и бе застрелян на 23 декември 2016 г. при рутинна полицейска проверка в Сесто Сан Джовани, недалеч от Милано, е пристигнал по море в Европа, в Южна Италия.  Той е лежал четири години в италиански затвор, където, както се предполага, е възможно да се е радикализирал. Известно е също, че е имал връзки с тунизийската общност в Италия.  В Италия се повишават мерките за сигурност заради предстоящия католически Великден в неделя. През последните дни беше съобщено за редица арести на заподозрени в тероризъм.  Сред задържаните бе марокански имигрант, който превел на италиански наръчник за пропаганда на терористичната организация \"Ислямска държава\".", "date": "2018.03.29", "title": "Арестуваха в Италия 5-ма тунизийци, свързани с атентата по Коледа в Берлин"}
{"url": "http://www.faktor.bg/bg/articles/ognen-ad-v-sofiya-gori-sgrada-v-studentski-grad", "text": "Пожар е избухнал в сграда в ж.к. \"Студентски град\" в София, съобщава Би Ти Ви Инцидентът е станал в една от новите сгради в жилищния комплекс – хотел, в който са били настанени 40 футболисти от детско-юношеската школа (ДЮШ) на ЦСКА, на кръстовището на ул. \"Акад. Жак Натан\" и ул. \"8-ми декември\".  Според информация на футболния клуб пожарът е възникнал около 15:50 ч. в сервизните помещения, където се намират бойлерите на хотела. Смята се, че причина за него е станало късо съединение. Веднага е подаден сигнал на телефон 112, а екипи на пожарната, полицията и спешна помощ са пристигнали на мястото пет минути след инцидента. По това време в хотела са били около 20 юноши на ЦСКА, които заедно с директора на ДЮШ Стефан Яръмов са напуснали хотела без паника и са в безопасност. На място са изпратени няколко противопожарни екипа, екипи на спешната помощ и полиция. По първоначална информация има пострадал полицай, който се е надишал с дим.", "date": "2018.03.29", "title": "Огнен ад в София - гори хотел с юноши на ЦСКА в \"Студентски град\" (обновена)"}
{"url": "http://www.faktor.bg/bg/articles/pozhar-i-silno-zadimyavane-v-studentskiya-grad", "text": "Нивото на Дунав край Силистра заплашва да залее електрически табла разположени на самата дига, в района на градския парк, а до достигане на критичната точка от 785 см има още половин метър. Тези табла бяха поставени преди няколко години по време на извършения сериозен ремонт за обновяване на Дунавската градина. Силистренци сигнализираха, че който е извършвал дейностите по проекта явно не е бил наясно, че през пролетта нивото на реката се покачва. Намокрят ли се таблата, ще последва късо съединение и колкото и да е нисък волтажа, той би бил пагубен, ако дете се хване за парапета, коментират специалисти. Също така твърдят, че проблемът е лесно разрешим - ако електрическите табла бъдат повдигнати на метър височина или се монтират датчици за наличие на вода и контролер, който да изключва автоматично системата. От Общината съобщиха, че са направили проверка, за да се уверят, че към момента няма напрежение и захранването е изключено. Зам.-кметът Тихомир Борачев бе категоричен, че ще направят опит да повдигнат таблата по-високо, за да са спокойни гражданите на Силистра.", "date": "2018.03.29", "title": "Дунав заплашва да залее ел. табла на самата дига в Силистра"}
{"url": "http://www.faktor.bg/bg/articles/priklyuchi-dalgogodishniyat-sadeben-kazus-za-ubiystvoto-na-yana-krasteva-v-borisovata-gradina", "text": "Седем години след убийството на Яна Кръстева в Борисовата градина, Върховният касационен съд (ВКС) приключи дългогодишния съдебен казус, като остави в сила решението на Софийския апелативен съд, който осъди единствения подсъдим - Николай Русинов-Чеци, на 20 години затвор.  Първоначалното наказание на Русинов беше доживотен затвор, но присъдата беше намалена от следващите съдебни инстанции. От задържането си - година след убийството на Яна, Николай Русинов е под стража и тези години ще бъдат приспаднати от финалното му наказание.", "date": "2018.03.29", "title": "Приключи седемгодишният съдебен казус за убийството на Яна Кръстева в Борисовата градина"}
{"url": "http://www.faktor.bg/bg/articles/petak-13/prochetete-parvite-avtentichni-donosi-na-agent-sabina-pishela-sreshtu-frantsiya-podkrepyala-politikata-na-bkp-za-okupatsiyata-na-chehoslovakiya", "text": "Преди дни Комисията по досиетата, оповести едно от най-шокиращите си и скандални разкрития – философът и лингвист проф. Юлия Кръстева е била агент на комунистическата Държавна сигурност. Живеещата от години във Франция българка е донасяла на Първо главно управление под псевдоним „Сабина”. Пред АФП Кръстев опроверга веднага разсекретената информация и обяви твърденията като „смешни” и „неверни”.  Председателят на Комисията по досиетата Евтим Костадинов е категоричен: „Става дума за една продължителност в контактите със съответните служби или оперативен работник, което дава основание да се направят няколко извода в различни посоки. Първият извод е, че ако е искала да прекрати, е можела в първите две-три години, след като е установила своето пребиваване във Франция, да намери начин да преустанови контакта“.  Политологът Антон Тодоров се оказа един от първите, който надникна в работното досие на Кръстева. То е напълно автентично и съвсем не става дума за манипулация. Проф. Кръстева е била много активен информатор на ДС за настроенията във Франция към Чешката пролет и последвалата окупация на страната от войски на Варшавския договор. „Сабина” определя политиката на  БКП като  Дава информация за настроенията на френски интелектуалци за съветската окупация на Чехословакия, за действията на чешки дисиденти, установили се в Париж. Информира ДС и какво разказва в Париж член на Френската комунистическа партия, гостувал в София - говорил срещу др. Венелин Коцев и неговата политика на културния фронт, която не одобрявал. Кръстева донася активно и за члена на ЦК на ФКП и директор на „Ле Летър франсез“ Луи Арагон. Твърди, че по време на чехословашките събития се обявил против правилната политика на страните от Варшавския пакт.  „Сабина” е активен информатор за усилията на Франция да разшири своето влияние в арабските страни. Секретните сведения са за проведения от 13 до 20 февр. 1971 г. в  Кувейт симпозиум по палестинския въпрос. Пише активно сведения и за увеличаване на прокитайските настроения в културните среди и интелигенцията на Франция. Водещият й офицер и поставя и задачи: „Да се старае да разкрива идеологически центрове във Франция, които  и социалистическия лагер.  Да установи кои ведомства и лица работят по посещаващите Франция български интелектуалци и културни дейци.” Изключително любопитен е фактът, че днес пред френското издание \"Нувел обсерватьор\", Кръстева дава изявление, обявявайки, че е оклеветена, а изнесената срещу нея в България информация е \"не само гротескна и невярна\", но и \"атака срещу нейната чест\". Интелектуалката казва, че тя е била наблюдавана от тайните служби. От доносите, запазени в работното й досие, обаче става ясно, че „Сабина” е донасяла на ДС дори и срещу изданието \"Нувел обсерватьор\", чрез което сега се защитава. Кръстева информира ПГУ, че ционистки организации са превзели прогресивния печат във Франция, а като ярък пример в тази посока  дава „ежеседмичника „Нувел Обсерватьор“, който публикува положителни материали за Израел и лично за Моше Даян…” Ето и първите автентични доноси на проф. Юлия Кръстева: По време на чехословашките събития членът на ръководството на френската компартия Льороа нескрито за близкото си обкръжение симпатизирал на либерализирането. След навлизането на войските на Варшавския пакт същият взел отрицателно становище и осъдил тези наши действия. Впоследствие при корекция на позициите на партията и той коригирал официално своето становище, но в приятелски кръг продължавал да осъжда тези наши действия и досега. В делегацията на френската компартия посетила нашата страна през есента на миналата година бил включен и Коен – евреин, редактор на списанието „Ла нувел критик“ и член на ръководството на ФКП /числя, че на ЦК/. След завръщането си разпитвал какво представлява др. Венелин Коцев и изразявал недоволство от неговата суровост при провеждане на политиката на БКП на културния фронт.  Данните са от Ю.Кръстева и може да се считат за достоверни.  19.02.1970 година Контролен лист, 26.02.1970 г. На информационния материал Съдържание: Нездрави прочешки настроения и прояви на политически и културни дейци във Франция.  Получена от Юлия Кръстева № 1626 Напоследък френската ежедневна и периодична преса вдига много шум около публикуваната книга на чехословашкия писател Антонин Лием – политически емигрант след 21.VIII.1968 г. във Франция. …Въпросният Лием бил много близък с Арагон и чрез него навлязъл във френските литературни среди. Знаел френски език и добре бил пласиран. Източникът се познавал добре с Лием от посещенията му в България в периода до 1966 г. когато същият имал добро положение в Чехословакия като ръководител на сектор в културния живот на страната тогава. В периода януари-август 1968 г-. на източника направило впечатление рязко увеличения поток на буржоазни културни и обществени дейци към Чехословакия, които обикновено нямали намерения да посещават нашите страни. Тогава Лием бил един от чехословашките културни дейци, които много често посещавал Франция и установявал широки контакти в най-различни среди на културния фронт. Източник – Юлия Кръстева, на когото може да се вярва. Изменилия напоследък културен съветник при чехословашкото посолство бил под влиянието на жена си /втора негова жена/ и нея. Тя го убедила да останат във Франция и не се завръщат в Чехословакия. Жената имала син от първия брак, който се намирал при тях и не желаел да се върне в родината си и заради него решили да останат и те. Посолството същия напуснал без произшествия, просто престанал да идва на работа и обяснил, че е решил да остане във Франция. Той бил добре поставен, знаел отлично френски език и се надявал да се устрои добре. Данните сподели с мен, аташето по научните въпроси при чехословашкото посолство във Франция, което работи тук от 1966 година. 19.02.1970 г. Любомиров Сравнително малка част от френската културна общественост и интелектуалците на страната са с десни и реакционни схващания. Из средата на теди десно настроени среди правителството подбира и назначава на отговорни постове ръководители на културни, научно-технически и изследователски институти и в съответните държавни учреждения. Голяма част от изпълнителските кадри даже и в държавния апарат са демократично настроени и сами се причисляват към така наречената некомунистическа левица. Голяма част от тях нелошо служат на буржоазната върхушка, но в отделни моменти манифестират свои становища и даже отиват на стачки.  Редица френски пропагандни институти са в ръцете на ционистките организации и с това следва да се обясни явлението, че често пъти подкрепят произраелските становища. Така например въвъ френското радио и телевизия има много ционисти, които много умело прокарват произраелски становища, информации и коментари чрез тези мощни пропагандни институти…Същото е положението и с повечето ежедневни и периодични печатни издания, даже и такива имащи репутацията на прогресивни. Ярък пример в това отношение е ежеседмичника „Нувел Обсерватьор“, който публикува положителни материали за Израел и лично за Моше Даян…Трудно било да се сочат проценти, но можело да се каже, че около 80 % от хората, които формират общественото мнение във Франция са ционисти или подкрепящи тяхната каузи. С това следвало да се обяснят неуспехите на проарабските и пропалестинските акции за помощ и пропаганда в тяхна полза. Друга характерност за културните дейци и интелектуалци е, че много от тях са троцкисти и водят активна борба срещу ФКП и създават трудности в идеологическата й дейност.  Разобличеното преди около 2 години списание „Прьов“ – издадено в Париж, че се финансира от разузнавателните служби на САЩ, продължавало да излиза под названието „Нуво Прьов“ и често публикувало статии с просоциалистическа тенденция и си служело с лява фразеология…Източникът не знае поименно собствениците и издателите, но знае, че са евреи и познава един от редакторите на име Франсоа Бонди. Членът на ЦК на ФКП и директор на „Ле Летър франсез“ Луи Арагон продължава своята лииня на несъгласие с линията на Партията по чехословашките събития и често дава място на материали на страниците на списанието, които са по-същество срещу правилната наша позиция по събитията в Чехословакия. През последните две години Арагон все по-открито отива ан разбирателство и даже сътрудничество със сюрреалистите, чийто привърженик е бил до 1930-32 г. преди да влезе във ФКП и даже източникът видял едно писмо, в което Арагон препоръчал разбирателство със сюрреалистите в лицето на Бретон, чийто ръководител е той…Главният редактор на „Ле летър франсез“ Пиер Декс – близък на Арагон видимо споделял идеите на последния, защото страдал от комплекси – вероятно отражение от тежките преживявания, които имал. В лагерите през Втората световна война. До 1956 г. същият бил твърд последовател на СССР, но след решенията на 20 конгрес и след това, той преминал на противоположни позиции и по време на чехословашките събития се обявил против правилната политика на страните от Варшавския пакт.  Да се старае да разкрива идеологически центрове във Франция, които водят разложителна работа срещу България и социалистическия лагер.  Да установи кои ведомства и лица работят по посещаващите Франция български интелектуалци и културни дейци.  … Източник: нов „Сабина“, получена на 9.12.1970 г.  Източникът е пребивавал от `3 до 28 февруари т.г. в Близкия изток и участвал в симпозиума по палестинския въпрос организиран от Кувейт под патронажа на емира на страната, който е открил симпозиума.  Освен източника от френска страна били поканени следните лица… Информацията се отнася за проведения от 13 до 20 февр. 1971 г. в  Кувейт симпозиум по палестинския въпрос и участието на представителите на различни институти от Франция. Въпросът е интересен и е от номенклатурата на отдел VI при ПГУ-ДС. Подробно е предадено участието на фр. институти и организации на този семинар…С оглед възможностите на източника, който по всичко изглежда има немалки такива, ще е интересно да бъдат осветлявани за в бъдеще и слените въпроси: - … - Данни за палестинските организации – ръководители, ъсстав, тенденции… - всякакви данни във връзка с образуването на палестинската държава - дейноост на ционистките организации във Франция.  ИНФОРМАЦИЯ Относно: Дейността на представителите на палестинския национален фронт във Фпанция Палестинският представител Махмуд е поканил няколко от присъствалите местни интелектуалци на симпозиума в Кувейт…Активна помощ на Махмуд оказвал тунизиеца Шамари – завършил социология във Франция… ИНФОРМАЦИЯ Относно: Увеличение на прокитайските настроения в културните среди и интелигенцията ан Франция... СПРАВКА  ОТносно: Среща със „Сабина“ 9.12.1972 г.  След договаряне по телефона на 5.12.1972 г. в 17 часа проведох 50-минутна среща със „Сабина“ на която разказа следното – фашистката група интелектуалци, към която принадлежи „Сабина“ и съпруга й, в момента се занимавала с научна работни и търсела пътища за пропагандиране на старата китайска култура.", "date": "2018.03.29", "title": "Прочетете  първите автентични доноси на агент „Сабина” – пишела срещу Франция, подкрепяла политиката на БКП за окупацията на Чехословакия"}
{"url": "http://www.faktor.bg/bg/articles/parlamentat-otpusna-pozhizneni-pensii-po-700-leva-mesechno-na-lichnosti-sas-zaslugi-kam-darzhavata", "text": "Народното събрание отпусна пожизнени пенсии по 700 лева месечно на археолога  , пианиста  , оперната певица  , актьора   и композитора  .  Държавните парични награди са за особени заслуги и постижения към българската държава и за цялостен принос в областта на културата.  Средствата за пожизнените държавни парични награди ще се изплащат чрез бюджета на Министерството на културата.", "date": "2018.03.29", "title": "Парламентът отпуска пожизнени пенсии по 700 лева месечно на личности със заслуги към държавата"}
{"url": "http://www.faktor.bg/bg/articles/politika/hlyab-i-pasti/zashto-kardzhali-ne-e-chast-ot-turtsiya", "text": "По повод изказването на турския президент Реджеп Тайип Ердоган, че Кърджали е \"част от нашите душевни граници\", Външно министерство излезе с изявление, че „Днешните държавни граници са утвърдени с международни договори, признати от всички държави и не подлежат на съмнение, нито на преразглеждане. България и Република Турция, които се радват на отлични двустранни отношения, не правят изключение от тези договори.“ Това е силен аргумент... според правните норми на отиващия си световен ред, който след анексията на Крим губи своята актуалност. Относно границите на България и Турция, имаме и по-силен аргумент. Те са начертани без употреба на сила, или заплаха с употреба на сила. На 24 август 1915 година е сключена Конвенция за ректификация на българо-турската граница. Това е   Османската империя тогава доброволно и без заплаха с война предава на България ивица земя от 2 588 квадратни километра. Цената, която България плаща за това е огромна. Тя се включва като съюзник на Османската империя в Първата световна война и това я довежда до катастрофа. По силата на Ньойския договор (1919 г.) по-голямата част от получените по конвенцията територии преминават под юрисдикцията на Антантата, а година по-късно са предадени на Гърция. През 1923 година, по силата на Лозанския договор малка част от тях биват предадени на Турция. Този договор дълго бе считан за огромна победа на Кемалистката република. Край Одрин дори бе издигнат паметник в негова чест. Но ето, че дойде ден в който президентът Ердоган настоя за неговата ревизия. Макар трайната придобивка за България от спогодбата да е само малко парче земя по южните склонове на Сакар, тя гарантира вече 103 години мира между нашите страни.   през септември 1944 година, както прави Съветският съюз. Нещо повече, процесът на свободно договаряне на границите ни продължава и завършва с подписаното през 1999 година Споразумение между Република България и Република Турция за определяне на границата в района на устието на река Резовска/Мутлудере и разграничаване на морските пространства между двете държави в Черно море.  От правна гледна точка границите ни са свободно договорени и препотвърдени през 1999 година. Но в задаващия се нов световен ред, тези аргументи могат и да нямат никаква реална стойност. Легендата гласи, че след Битката при Никопол през 1396 година, когато османците окончателно побеждават България и нейните съюзници - Франция, Англия, Шотландия, Унгария, Свещената Римска империя, Полша, Венеция, Генуа, Влашко и ордена на рицарите на Св. Йоан, султан Баязид обявил нашите зами за вечно владение на Османската династия. Някои от нашите съюзници го попитали на какво основание прави това. Нямало договор, с който български владетел да е предал суверенитета на страната. Султанът посочил своя ятаган. Въпросът защо Кърджали не е част от Турция разбира се не се изчерпва с Конвенцията за ректификация на границата от 1915 година. По силата на Акта от Топ Хане подписан през 1886 година България предава на Османската империя Кърджалийско и дефакто отцепилия се район по долината на река Въча – общо около 2 000 квадратни километра. В замяна Османската империя признава българския княз за вечен генерал губернатор на Източна Румелия. През следващите десетилетия България активно търси мирно решение на „Източния въпрос“. Не веднъж е предлагала Османската империя да даде автономия на Македония и части от Одринско, но тя приема да стори това едва когато Балканският съюз е вече формиран и е прекалено късно. Следва най-блестящата победа в новата българска история и сключването на Лондонския договор за мир. Според неговите клаузи всички територии между линията Енос – Мидия, Егейско море и Албания, Крит и всички останали острови в Егейско море се поставят под съвместния суверенитет на балканските съюзници – България, Сърбия, Черна гора и Гърция. Гърция тогава настоява само за пълен суверенитет над Солун, в който са разположени и български части. Сърбия заявява, че не признава „безспорна\" зона на България в Македония и твърди, че цяла Македония – от Шар до Струма била „спорна“. Т.е. Никой не оспорва правото на България да присъедини териториите между Черно море, линията Енос – Мидия, Бяло море и река Струма. Като същевременно Сърбия и Гърция признават определени български претенции върху част от земите между Струма и Албания. В таен договор помежду си, те настояват границата им с България да е по река Вардар като предлагат на България да анексира не само Одрин, но и Кавала, Серес, Щип и Кукуш.  България е можела да присъдени неоспорваните територии на изток от Струма и да настоява за автономна Македония под суверенитета на четирите балкански държави. Това сигурно би довело до \"замразен конфликт\", който по-късно да бъде решен. Вместо това управниците ни решават да демонстрират сила. Така се стига до Междусъюзническата война, Румъния ни удря в гръб и се стига до катастрофа. Но дори според Букурещкия договор Източна Тракия е оставена на България.   Отговорът е еднозначен. Защото още преди да е изсъхнало мастилото на Лондонския договор, Османската империя напада България. Колкото и Лютви Местан да твърди, че в модерната ни история Турция не ни е нападала, истината е, че тя го прави, в момент когато глупашки сме влезли във война с нашите доскорошни съюзници. Без да срещат съпротива, армиите ѝ опустошават Източна Тракия и извършват безобразно етническо прочистване. Русия, нашият съюзник според Българо-руската военна конвенция от 31 май 1902 година не прави нищо, за да ни защити.  Когато Енвер паша влиза в Одрин, нищо не му е пречило да продължи към Кърджали! В този момент там няма български войски и башибозушки части опустошават Родопите. Но Османската империя, която е извършила ужасяващи престъпления в Източна Тракия прави жест към България.  Погледнато от дистанцията на времето на въпроса: Защо Одрин не е част от България можем да отговорим – защото през 1913 година България действа глупаво. Тогавашния премиер и най-прононсиран русофил Стоян Данев признава, че политиката му фалирала! Колкото до Кърджали и околностите му – те не са част от Турция, защото Османската империя прави жест към България. По силата на Цариградския договор от септември 1913 г.) тя си връща Одрин и околностите му, а две години по-късно се сключва Конвенцията, с която започнахме нашия анализ. Това споразумение бе безценен капитал в отминаващата епоха, но както казах, може да не струва нищо  в епохата след Крим Президентът Ердоган ненавижда младотурците на Енвер паша и републиканците на Ататюрк. Едва ли се чувства ангажиран от подписа на Месут Йълмаз. От Ердоган не може да очакваме да направи какъвто и да било жест към България.  Следователно за да гарантираме националната си сигурност трябва да постигнем две неща. Да спечелим душите и сърцата на гражданите на Кърджали (и не само там) Да ги убедим, че като граждани на България и Европа се радват на много повече правила и свободи, отколкото биха имали под властта на турския президент. (Това няма как да се случи, когато вицепремиери изпадат в истерия от това, че деца в детска градина танцуват на \"ориенталски\" ритми!) И разбира се да установим такава близост с нашите съюзници, че винаги да сме сигурни, че те ще застават зад нас. (А това няма да се случи, ако ние не сме солидарни с тях – както се очертава след атаката в Солсбъри). Най-опасният вариант за нашата страна е да се окажем в конфликт с Турция, изолирани от Запада и да трябва подобно на Стоян Данев през 1913 г. да разчитаме на Русия... Тогава катастрофата ни е гарантирана! Страхувам се, че президентът Радев, БСП, Атака, ВМРО и други тласкат България именно натам!", "date": "2018.03.29", "title": "Защо Кърджали не е част от Турция?"}
