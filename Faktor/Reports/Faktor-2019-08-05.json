{"url": "https://www.faktor.bg/bg/articles/krizata-v-moskva-antikonstitutsionen-prevrat-na-silovatsite", "text": "Кризата в столицата на Русия- антиконституционен преврат на силоваците от службите? В студиото на Радио Свобода е бившият руски вицепремиер Григорий Явлински.  Какви 8 искания към Кремъл предлага лидерът на партия \"Яблоко\" на опозицията?", "date": "2019.08.05", "title": "Григорий Явлински: Кризата в Москва - антиконституционен преврат на силоваците? (ВИДЕО)"}
{"url": "https://www.faktor.bg/bg/articles/lyubomir-kanov", "text": "Политическите идиоти са хора, които, в условията на свободно волеизявление чрез избори, масово и постоянно гласуват срещу собствения си интерес, казва в свое съчинение доктор Любомир Канов - български психиатър и писател, който емигрира в САЩ през 1984 година, след като излежава присъда за подривна дейност срещу социалистическия строй.  С времето технологията за производство на политически идиоти се е усъвършенствала, допълни той пред БНР: „Онези, които гласуват, а те не са по-голямата част от населението са изцяло под контрола на тази технология, която просто е станала по-перфидна“. По-модерният процес на оглупяване е чрез масмедиите, обясни Канов в предаването \"Преди всички\": „В цялата страна има нещо, което най-общо може да се нарече доминиране на некомпетентните хора и липса на така наречената меритокрация - издигане на най-способните по техните заслуги и качества, а не по други критерии. Нямаше истински здрав обществен организъм (след 1989 г. - б.р.), който да наказва неуспешните и провалилите се и да възнаграждава онези, които заслужават това - в това се корени царящата навсякъде почти некомпетентност. Източник на некомпетентни хора става държавата, която е много голям работодател и тя търпи разрастване на хора, които просто стоят върху едни столове и в най-добрия случай не правят нищо, а в най-лошия случай, пречат на останалите. Държавата е такава, че създава климат за съществуване на негодни хора, които не могат да бъдат изгонени от реалните механизми“. Според него системата на съдебната власт е „абсолютно сбъркана“: „Мястото на прокуратурата, както е конструирано в тази Конституция, е действително неправилно ситуирано и е източник на изключително много правосъдни безобразия в България“. Канов коментира, че шоуто на Слави Трифонов може да се „превърне в партийно-политическо шоу, както донякъде стана в Украйна“: „Простащината се възприема от, за съжаление, твърде много хора като нещо, което е на тяхното ниво – разбираемо и лесносмилаемо. Оттам те вадят и своите плитки политически сатирични възгледи за нещата, без те да бъдат обяснени в дълбочина“. Гневът на масите срещу елитите у нас не е по линията ляво-дясно, категоричен е психиатърът:   „Има известно размесване на понятията по отношение на ляво и дясно, прогресивно и консервативно. В България цари доста голям понятиен хаос. Затова е много важно да се говори ясно, когато се изповядват политически ценности и програми, които очертават това, което е дясно и което е ляво. В по-голямата си част разумният гражданин е резигниран и се стреми да се погрижи за себе си“. Ученият коментира, че все още виждаме „ръждясали мастодонти от заводите на социализма, от ТКЗС-тата и паметници на строителите на това безобразие“ „След началото на прехода, втурналите се в освободеното поле хора, захранени от алчност, чувство за безнаказаност и криминални уклони, се видяха в пари, след като успяха да приватизират, да ограбят банки, и започнаха да правят това, което най-много обичат. Те най-много обичаха барове и хотели, защото обикновено ченгетата седяха в барове, прекарваха живота си да подслушват хората какво говорят. Естествено, че ще направят бар, в който пак да си седнат, да си пият, да слушат чалга. Построиха и хотели, но те са обречени на ръждясване, точно поради това, че са продукт на грешен манталитет“. Психиатърът е оптимист, за бъдещето и казва, че младите у нас по нищо не се различават от младите хора в Европа и Америка: \"Има някаква надежда, макар че ще остане една утайка, която се мултиплицира, възпроизвежда – чалгисаното население“ България е странна и трудна за обичане страна, обобщи той. Хората не се погаждат помежду си и никой не може да признае, че има по-умни от него и да възприеме естествена йерархия на хората и обществото. Подробности можете да чуете в звуковия файл. ", "date": "2019.08.05", "title": "Любомир Канов: Технологията за производство на политически идиоти се е усъвършенствала"}
{"url": "https://www.faktor.bg/bg/articles/nato-ne-iska-da-bade-vavlechena-vav-vsichki-svetovni-konflikti", "text": "Генералният секретар на НАТО Йенс Столтенберг разясни причината, поради която Алиансът разширява своето присъствие след края на Студената война, съобщава Нова ТВ. Според Столтенберг, трябва да бъде ясно, че в продължение на 40 години НАТО не е действала извън пределите на своята територия и нейната единствена задача е била да сдържа Съветския съюз. Той смята, че задачата е била изпълнена успешно, тъй като Студената война е приключила без нито един изстрел. След падането на Берлинската стена хората са започнали да се питат дали Алиансът е необходим, както преди. Варшавският договор престанал да съществува, СССР се е разпаднал на отделни държави. „При тази ситуация НАТО трябваше или да прекрати съществуването си, или да излезе отвъд пределите на своята територия в Европа и Северна Америка”, заключава генералният секретар. Тогава е взето решение да се излезе извън пределите на тази зона, за да се прекратят етническите войни на Балканите, да се помогне в борбата с пиратството в Африка, в борбата с тероризма в Афганистан и така нататък. „Ние не искаме НАТО да бъде въвлечена във всички световни конфликти”, подчертава Столтенберг. Ключовата задача на Алианса е да защитава от нападения. Варшавският договор за приятелство, сътрудничество и взаимна помощ между Албания, България, Унгария, ГДР, Полша, Румъния, СССР и Чехословакия е подписан през 1955 година. Представители на осемте държави обясняват сключването на този договор с необходимостта от предприемане на мерки в отговор на създаването на НАТО и включването на тогавашна Западна Германия в този блок. През февруари 1991 г. е взето решене за разпускане на военните структури на Варшавския договор, а през юли същата година в Прага е подписан протокол за пълно прекратяване на дейността му.", "date": "2019.08.05", "title": "НАТО разкри защо разширява своето присъствие след края на Студената война"}
{"url": "https://www.faktor.bg/bg/articles/globa-do-5-hilyadi-leva-zaplashva-turista-izkapal-se-v-ezeroto-okoto", "text": "Глоба от 500 до 5 хиляди лева заплашва туриста, изкъпал се в езерото Окото на Седемте рилски езера. Санкцията може да бъде наложена по Закона за защитените територии, съобщиха пред БНР от ръководството на Национален парк „Рила“.  Поводът е разпространен в социалните мрежи видеоклип, на който се вижда как мъж се къпе в най-дълбокото планинско езеро на Балканите - Окото.  До днес няма постъпила официална информация в дирекцията на Национален парк „Рила“ за нарушението на езерото Окото. Ще съберем данни и при установяване на нарушителя той ще бъде санкциониран, казаха от Национален парк „Рила“. Туристи от Кюстендил коментират, че някой да се къпе в езерата през лятото не е прецедент. Природолюбителят от Кюстендил инж. Севдалин Атанасов: „В тези езера плуват, виждал съм всяка година. Последният път като бях там се скарах на един, който хвърляше камъни в \"Бъбрека\". Англичанин. Успях да му кажа на английски, че не трябва да хвърля камъни в езерото, но явно съм го гледал много страшно, застана мирно и каза окей“.", "date": "2019.08.05", "title": "Глоба до 5 хиляди лева заплашва туриста, изкъпал се в езерото Окото"}
{"url": "https://www.faktor.bg/bg/articles/novini/balgariya/kontraadmiral-kiril-mihaylov-modernizatsiyata-na-voennomorskite-sili-nyama-alternativa", "text": "Модернизацията на Военноморските сили /ВМС/ няма алтернатива, тя трябва да се случи, за да ги има и тях. Това каза на пресконференция в Русе командирът на ВМС контраадмирал Кирил Михайлов днес, предаде БТА.     По думите му в продължение на много години военноморският ни флот е работел с това, което има. \"Корабите обаче имат живот и той е определен. Ако модернизацията не се случи, голяма част от задачите, които стоят пред нас, биха били непостижимо предизвикателство\", допълни контраадмирал Михайлов. Той посочи, че до края на тази година ще бъде подписан договорът за строежа на два многофункционални патрулни кораба. Според командира само тези два плавателни съда няма да решат въпроса с модернизацията, затова трябва да се мисли за поетапно обновяване на корабния състав.      Контраадмирал Михайлов даде висока оценка на приключилото национално военноморско учение \"Бриз 2019\", в което участваха 11 държави.     Контраадмирал Кирил Михайлов е в Русе за началото на тържествата по случай 140-годишнината на ВМС. По традиция те започват от крайдунавския град, където са поставени основите на военноморския ни флот със създаването на Дунавската флотилия на 12 август 1879 г.", "date": "2019.08.05", "title": "Контраадмирал Кирил Михайлов: Модернизацията на Военноморските сили няма алтернатива"}
{"url": "https://www.faktor.bg/bg/articles/doklad-skandalat-v-nap", "text": "\"В последните седмици се вихри сериозна криза с изтеклите от НАП лични данни на около 5 000 000 български граждани. Ситуацията на моменти ескалира, на моменти се успокоява, като все още няма яснота за сериозността на проблема и дали държавната администрация е способна да предприеме точните мерки. Именно заради мащаба и дълбочината на проблема е важно както да се обърне сериозно институционално и гражданско внимание върху него, така и да се изведат някои важни съвети по отношение на комуникацията\". Това се казва в Доклад на Центърът за анализи и кризисни комуникации, разпространен днес. Експертите посочват, \"всичко, което касае правата на гражданите и техните интереси, трябва да бъде обект на силна ангажираност от страна на органите на властта. Това важи и за поддържане на необходимото ниво и качество на информираност. В кризата с НАП и изтеклите лични данни видяхме някои добри действия в това отношение, но и някои неясни и хаотични такива, което създава опасни прецеденти\", се посочва в оценката на експертите. Вижте част от заключенията в Доклада: Става въпрос за изтичане на данни от НАП, но в сложната административна конфигурация, пряко или косвено в този казус взеха участие Министър-председателят, Министерския съвет, Министерство на финансите, МВР, ГДБОП, Специализираната прокуратура и други. От една страна НАП е администратор на лични данни. Като такъв трябва да е предприела технологичната, ресурсна и организационна обезпеченост да гарантира съхранението, опазването и готовността за използването им. Наличието на изтичане на данни не говорят за това. От друга страна НАП е фокус на непрекъснат информационен поток, с много чувствителни данни за всички граждани на Република България, техните доходи, платени данъци, осигуровки, евентуални финансови проблеми в някакъв период от живота им, както и финансови взаимоотношения с трети страни по кредитни или други активности. Също така НАП е центърът на финансова информация за всички стопански субекти, следователно критична структура за конкурентоспособността, коректността на пазара, а от там и за цялостното състояние на икономиката. Не на последно място трябва да се спомене и амбицията на политическото ръководство през НАП да преминава целия паричен поток на онлайн магазини и други субекти, показвайки желание за строг контрол и върху интернет транзакциите. Всичко това само показва важността на структура като НАП, нейното място в цялостната административна конфигурация, както и разбирането за ценността на интернет за сигурността на хората и за настоящето и бъдещето на държавата във все повече глобализиращ се свят. Затова и очакванията към НАП са завишени от гледна точка на киберсигурност, оценка и анализ на риска, процедури за превенция и реакция в случай на криза. Анализ на комуникационните действия Четири бяха основните посоки, в които можеше да тръгне кризисната комуникация: · Последствията за хората; · Отговорност и задължения по GDPR; · Прекратяване на изтичането на данни и гарантиране за по-голяма сигурност в бъдеще; · Търсене на виновник, причина и процесуални действия. Като цяло комуникацията на НАП във връзка с кризата беше умерена и сравнително професионална, но заради мащабите на проблема и факта, че той касае много хора, тя може да бъде оценена като недостатъчно бърза, непълна и хаотична на моменти. Кризи от подобно естество изискват много повече ангажираност и много повече отговорност. Основният пропуск в комуникацията беше факта, че независимо от това каква е причината за изтичането на личните данни – престъпление, външна намеса, вътрешна немарливост или саботаж – НАП носи пълната отговорност, тъй като не е успяла да предотврати изтичането. Институцията носи и пълната отговорност за информиране на гражданите дали са застрашени и ако да – какви мерки да предприемат. Фокусът на кризисната комуникационна стратегия трябва да бъде насочен именно в тази посока. От гледна точка на кризисните комуникации реакцията на НАП, Министерството на финансите и на Министерски съвет бяха некоординирани и неконсистентни: · НАП твърдяха, че са знаели за пробива от месец и са го следили. Но не споменават нищо за мерки. Предприеха такива, в това число реактивни и комуникационни, едва след избухване на кризата. · При такъв безпрецедентен теч на лични данни ръководството на НАП в лицето на директорката, отсъстваше както физически, така и комуникационно. · Главната тежест в първите дни на кризата бяха поети от Говорителя на НАП Росен Бъчваров, в който период той беше основното лице на институцията. С наличните правомощия и ресурс, той се справи с първостепенните задачи за набавяне и споделяне на информация със заинтересованите страни. · Реакцията и комуникацията на МФ и МС бяха далеч от осигуряване на качествена информация и успокояване на гражданите. Нещо повече, ситуацията и възможните последствия бяха омаловажени и омаловажавани в последствие. · Ролята на Прокуратурата изисква специално внимание. При разполагане с основната функция да повдига обвинения и да предоставя доказателства в една или друга посока, тя е в състояние да информира и внушава определени тези на обществото. Нейната роля в подобна криза е да носи спокойствие и да показва решителни стъпки в посока “връщане в изходно състояние”. С повдигнатите обвинения и с представените доказателства, тази нейна роля не се реализира добре. Като позитивни могат да бъдат оценени следните комуникационни действия: · Представителите на НАП в нито един момент не си позволиха да излъжат и да твърдят друго, освен истината; · От един момент нататък предоставяната информация беше ясна и консистентна; · Информацията за последиците от изтичането на лични данни, предоставена от НАП, макар и закъсняла, беше достатъчно подробна; · Действията на говорителя на НАП бяха изключително професионални. Със спокойното и редовно предоставяне на информация, той може би предотврати по-голяма истерия сред масовата публика. Като негативи в комуникацията до този момент обаче могат да бъдат очертани по-съществен масив от действия: · В първите дни – най-важният период от разрастването на една криза – говоренето беше хаотично и се създаваше впечатление, че институциите не общуват помежду си; · Направен беше опит за омаловажаване на случая, която е изключително погрешно като подход. Това даде лоши реминисценции впоследствие; · С разбиране за обема на данните и мащаба на проблема, все пак НАП не успяха да изявят ясно и бързо какво точно се е случило, колко хора и как са засегнати и как те трябва да действат оттук нататък; · Приемаме, че личният мотив на Изпълнителния директор на НАП Галя Димитрова да не прекъсне отпуската си по време на кризата е разбираем и съществен, но комуникацията на този факт трябва да става с отговорност и доза смирение, а не да се коментира колко тежко е било това решение; · Независимо от това дали е вярно или не, изнесената от прокуратурата информация, че ТАД груп е искала да хакне пръскачките пред парламента, е опит за отклоняване на вниманието и носи белезите на гавра с обществото; · Обществото получи доза извинение от министъра на финансите, но то остана встрани от неглижирането на въпроса, сравненията с други държави и служби, както и с липсата на ясен план за реакция и възстановяване на НАП и МФ; · Паническите действия на прокуратурата да оправдае арестите и последвалото разпращане на доказателства по медиите, ще останат като прецедент в новата история на България. Силно се надяваме, че като общество не сме достигнали точката, когато комуникационните специалисти ще бъдат по-необходими за съдебното производство от адвокатите; · Случайното разкриване на личните данни на над 2000 прокурори и следователи от страна на прокуратурата, само подкрепя тезата, че в кризисните комуникации трябва да се действа изключително внимателно. Докладът завършва със съответните препоръки: НАП и информацията, която се събира и обработва в нея, са изключително важни на лично и национално ниво. Затова експертите дават препоръки за подобряване на кризисните комуникации: · Изготвяне или осъвременяване на документ с подробни оценка и анализ на възможните рискове. · Анализ на възможните кризисни ситуации, тяхното въздействие върху различни участници в обществения и политически живот на страната, включително масовата публика, както и вероятността да се случат. · Изготвяне или осъвременяване на процедури за превенция на възможните кризисни ситуации. · Изготвяне или осъвременяване на процедури за реакция при възникване на възможните кризисни ситуации. · Провеждане на учебни проверки в условия, максимално близки до реалните, с цел подобряване на координацията между отделните звена в НАП, а и между възможните други участници в комуникационния процес. Извън комуникациите, необходимостта от смяна на разбирането за киберсигурност и действия в новото време на всеобхватен интернет, е не само необходима, но и критична. Какви поуки могат да бъдат направени:  \"Кризата с изтеклите лични данни от НАП е изключително симптоматична. Тя е от тези, които имат потенциала да тлеят достатъчно продължителен период от време и да генерират дългосрочни негативни ефекти в обществото. Именно поради това отговорната комуникация би трябвало да бъде непреодолимо задължение на институциите – такова нещо обаче не видяхме в пълнота в настоящата ситуация. Освен усъвършенстването на дигиталното управление, важно изискване за предотвратяването на подобни кризи или по-доброто им управление е съдържателната и навременна комуникация. В XXI век институционалните комуникации трябва да включват както анализ на причините за дадена криза, извлечените поуки и предприетите мерки, така и качествено обучение на ключовите говорители в кризата. Посланията трябва да са прецизирани и да носят която увереност в правотата на предприетите мерки, така и да носят спокойствие у гражданите\" заключават експертите. (източник: Епицентър.бг)", "date": "2019.08.05", "title": "Доклад: Скандалът в НАП показва, че институциите не общуват достатъчно помежду си"}
{"url": "https://www.faktor.bg/bg/articles/radev-podnese-saboleznovaniya-na-tramp-za-zhertvi-ot-karvaviya-uikend", "text": "Държавният глава Румен Радев изпрати съболезнователно писмо до своя американски колега президента на Съединените американски щати Доналд Тръмп по повод невинните жертви на актовете на насилие в САЩ, съобщиха от президентския прессекретариат. От името на българския народ и от свое име искам да изразя искрени съболезнования на близките на загиналите. Подкрепяме страдащите и желаем скорошно възстановяване на ранените, посочва в съболезнователния адрес президентът Радев. Българският държавен глава заявява, че тези трагични събития ни убеждават за поред път, че омразата не предлага решение на проблемите, а тероризмът не може да  бъде техният отговор. Убеден съм, че американският народ ще намери сили да превъзмогне трагедията, подчертава още Румен Радев.", "date": "2019.08.05", "title": "Радев поднесе съболезнования на Тръмп за жертви от кървавия уикенд"}
{"url": "https://www.faktor.bg/bg/articles/ministar-taneva-zabrani-lova-na-divi-praseta-v-rayonite-s-afrikanska-chuma", "text": "С нова заповед от днес земеделският министър Десислава Танева забранява лова в районите със случаи на африканска чума по дивите прасета. Тези райони, които са в 13 области, са не по-малко от 200 квадратни километра около местата, където животните са били намерени. В сила продължава да бъде и забраната за достъп до териториите на берачи на билки, гъби и трюфели. Заради африканската чума по свинете в община Свищов от днес до 11 август е обявено бедствено положение. В ликвидирането на животните в свинекомплекса в село Българско Сливово се включва и личният състав на военното поделение в Белене. В няколко други области на страната също започнаха проверки дали животните в личните стопанства са умъртвявани. Близо 100 населени места се проверяват в Сливенска област, а недоволни от изискването за унищожаване на домашните прасета продължават четвърти ден да блокират главния път Сливен-Ямбол при село Крушаре. Близо до военното летище в Добрич беше открито нерегламентирано стопанство с около 150 прасета. На собственика е даден срок от 48 часа да умъртви животните. Заради потвърдения случай на африканска чума в диво прасе в Държавно ловно стопанство \"Искър\", Самоковско, на територията му не се допускат външни лица и туристи. В същото време от Агенцията за безопасност на храните не успяха да кажат дали проверките за умъртвяване на домашните прасета са започнали във всички области, за които днес изтече крайният срок за доброволното им ликвидиране. Не е ясен и общият брой на вече умъртвените прасета в индустриалните свинеферми, отбелязва БНР.", "date": "2019.08.05", "title": "Министър Танева забрани лова на диви прасета в районите с африканска чума"}
{"url": "https://www.faktor.bg/bg/articles/rusiya-perfektnata-politseyska-darzhava", "text": "В събота едно шествие в Москва бе достатъчно, за да предизвика брутална полицейска акция със стотици арестувани. Ритниците и побоищата с палки от страна на полицията вече изобщо не са всичко: властите увеличиха степента на риска от участието в мирни протести срещу изключването на опозиционните кандидати от изборите за общински съвет в началото на септември. И сега всеки задържан може да бъде осъден на години затвор за причиняване на предполагаеми “масови безредици”. Управници като Путин обичат да се крият зад маската на законността. Но при необходимост законът се превръща в средство за постигане на целта. Цяла армия от сили за сигурност е в готовност да окаже съпротива на подготвяната от Запада “цветна революция”. През 2014 година местните избори в Москва не интересуваха почти никого. Това, че пет години по-късно властите прибягват към всички средства за сплашване, се дължи от една страна на мобилизиращата сила на опозицията. Опозиционните кандидати се поучиха от успеха си на местните избори преди две години. Оттогава негодуванието спрямо липсата на перспектива, произвола и нахалството в перфектната полицейска държава на Путин нарасна. Институциите са обезсмислени. Който не е доволен, трябва да окаже натиск - в интернет или на улицата, конфронтирайки се със системата. Това вече се открои при досегашните протести в Русия тази година. Московската опозиция, която се бори за “честни избори”, също бе принудена да мине по този път. Представителите на властта на свой ред не биха искали слабостите им да бъдат разкрити. Дори и само няколко регионални депутати биха били достатъчни, за да се стигне до сведения, хвърлящи повече светлина върху клиентелистката икономика на Путин. Ако в Москва се проведат истински избори, непопулярната управляваща партия \"Единна Русия\", чиито кандидати уж се явяват като независими, би се представила незадоволително. Но репресивният и пропаганден апарат работи. Протестите са достатъчно големи, за да бъдат проблем не само на градските власти, но и на Кремъл. Той се опитва да сплаши московчани и другите граждани, които симпатизират на протестиращите; много от тях са образовани хора, които биха могли да бъдат бъдещето на Русия. Но Путин не разчита на тях, а на мъжете с палки.", "date": "2019.08.05", "title": "Русия – перфектната полицейска държава"}
{"url": "https://www.faktor.bg/bg/articles/iskra-baeva-slavi-zhivkov-toy-izzhivya-svoeto-velichie-kato-upravlyavasht", "text": "Тодор Живков имаше една съдба, на която други политици и държавници могат да завидят. Това каза историкът професор Иска Баева в интервю за Агенция „Фокус“ по повод годишнината от смъртта му. „Той имаше възможност да изживее своето величие като управляващ, падението като свален и да завърши живота си в един относително добър обществен комфорт”, добави тя. Баева коментира и въпроса с включването на Тодор Живков в учебниците по история, а именно това, че бил споменат само със снимка.  „Историята не може да задрасква личности само защото в определена политическа ситуация те не са желани“, категорична бе тя. Историкът Баева отбеляза, че Тодор Живков е и ще си остане историческа фигура. „Той олицетворява онази епоха, в която нямаше политически свободи, в която управлението беше еднопартийно, недемократично, ограничения имаше не само на политическите, но и гражданските права. Едновременно с това обаче една епоха, в която беше извършена ускорена модернизация на България. Като всяка епоха и като всеки историк, и като всяка историческа личност тази епоха достигна до своя край и завърши с неуспех“, каза Искра Баева.", "date": "2019.08.05", "title": "Искра Баева слави Живков: Той изживя своето величие като управляващ"}
{"url": "https://www.faktor.bg/bg/articles/dvoyno-obzhalvane-na-myarkata-za-neoklonenie-na-sobstvenika-na-tad-grup", "text": "Апелативният специализиран наказателен съд трябва да се произнесе в четвъртък по мярката за неотклонение на собственика на \"ТАД Груп\" Иван Тодоров, който на 31 юли бе пуснат от ареста срещу парична гаранция в размер на 100 000 лева. В рамките на едно съдебно заседание апелативните спецмагистрати трябва да разгледат и жалбата на самия Тодоров срещу постановената му мярка за неотклонение, и протестът на прокуратурата, съобщи Би Ти Ви. Шефът на \"ТАД Груп\" не е съгласен с наложената му парична гаранция от 100 хиляди лева, а държавното обвинение настоява за по-тежка мярка, защото има доказателства за съпричастността на Иван Тодоров към кибертероризъм. Ръководената от него фирма е разследвана за направена хакерска атака срещу Националната агенция за приходите, при която бяха източени личните данни на над 5 милиона души.  Адвокатката на Тодоров Ина Лулчева обаче коментира пред журналисти, че по делото няма нито едно доказателство клиентът й да има каквото и да е отношение към това, че някой е копирал тези данни от НАП. Тя уточни, че паролите на иззетите от фирмата компютри ги знаят единствено работещите на тях, а не собственикът. И допълни, че има назначени компютърни експертизи, но те все още не са изготвени.", "date": "2019.08.05", "title": "Двойно обжалване на мярката за неоклонение на собственика на \"ТАД Груп\""}
{"url": "https://www.faktor.bg/bg/articles/kompensirat-s-1-5-mln-lv-trite-svinekompleksa-v-rusensko", "text": "Трите свинекомплека в Русенско чакат 1,5 млн.лв. компенсации за загробването на животните и за дезинфекция, информира БНТ. Сумата е заложена в обществена поръчка, обявена от Агенцията по безопасност на храните. Изпълнителите по нея са били избрани чрез договаряне. Между 300 и 600 хиляди лева ще получи всеки един от засегнатите индустриални комплекси за дейностите по ликвидирането и загробването на животните. Други 720 хиляди лева ще бъдат дадени на разградска фирма, която ще се заеме с дезинфекцията и обеззаразяването на обектите на територията на областта. Евтаназията на животните във фермата в село Николово приключи. В другите два свинекомплекса умъртвяването на животните продължава. Д-р Георги Дяков, директор на регионалната дирекция по безопасност на храните в Русе пояснява, че утре се очаква да приключат и тези в Бръшлен. По думите му в Голямо Враново нещата вървят бавно.", "date": "2019.08.05", "title": "Компенсират с 1,5 млн. лв. трите свинекомплекса в Русенско"}
{"url": "https://www.faktor.bg/bg/articles/bivshiyat-shef-na-nek-evtiniyat-tok-se-iznasya-a-skapiyat-ostava-tuk", "text": "Оставям НЕК в много добро финансово състояние с печалба над 30 млн. лева. Знаете, че НЕК е по-особено предприятие, тъй като то е държавно и е собственост на всички в България и в тази връзка бих предложил законодателна промяна - да се търси наказателна отговорност от тези, които ръководят държавни и общински предприятия, които са на загуба\". Това заяви на пресконференция бившият изпълнителен директор на Националната електрическа компания (НЕК) Петър Илиев.  \"Аз съм работил така че да защитавам интересите на НЕК. Но доста от фирмите не са свикнали да работят при тези условия и смятат, че може с натиск да постигнат по-ниски цени, за да облагодетелстват други 5-6 фирми. Има излишен ток, който в момента дори не работи, а ние страдаме от липса на ток. А последните предложения в законодателството в тази насока няма да решат проблема\", допълни Илиев. \"Правилата са такива, че няма правила на енергийната борса. В момента всеки може да обяви търг и да продава сам на себе си. Правилата задължително трябва да се променят, да бъдат по-рестриктни и със стандартни профили както е в целия Европейски съюз\", обясни още бившият директор на НЕК. По думите му, евтината енергия се изнася навън, а скъпата остава в България. Илиев призна, че една от причините за оставката му е оказван натиск от страна на търговци и висшестоящи.", "date": "2019.08.05", "title": "Бившият шеф на НЕК: Евтиният ток се изнася, а скъпият остава в страната"}
{"url": "https://www.faktor.bg/bg/articles/skopie-info-niski-tseni-i-tyurkoazeno-more-izkushavat-makedontsite-za-pochivka-v-albaniya", "text": "Албания от година на година става все по-изкушаваща за македонците. И туристическите агенции потвърждават същото, предава македонското електронно издание „Скопие инфо“. Ниските цени и тюркоазеното море си казват своето. Македонците най-често отсядат в частни квартири, а туристическите агенции намират само транспорт. Най-ексклузивното място за почивка са Саранда и Ксамил, където цената на комплект с превоз и пълен пансион за шест дни варира от 275 евро през юли до 225 евро през първата половина на септември. Тук са известните Валона и Велипоя. В Албания от година на година инвестира все повече и повече се инвестира в крайбрежния туризъм, а с това се увеличава и интересът на туристите, а цените са съвсем достъпни. Съобщава се, че по отношение на Гърция цените на напитки, кафе и храна в ресторантите са по-евтини и достигат до 30 процента. Повечето от чуждестранните туристи в Албания са от Румъния, Германия и Франция.  Медията пише, че кафе в западната им съседка струва около 60 леки или 25 денара (бел. ред.: 0,50 евро), а също толкова ще трябва да платите и за бутилка вода. Същата цена са и освежаващите напитки. Алкохолните питиета варират между 1 и 3 евро. Ако искате да закусите в хотела, ще ви струва между 300 до 500 леки или от 130 до 220 денара на човек (бел. ред.: 2,48 – 4,13 евро). Свежата риба в ресторант е от 5 до 10 евро на порция. Разбира се, ако отидете в Албания, трябва да опитате порция морска храна, която винаги е прясна и се доставя от местните рибари. Порция морска храна ще ви струва само 4 евро.  Ако не сте любител на морските дарове и рибата, албанските ресторанти предлагат изключителна италианска кухня, пици и пасти, както и скара и други подобни. Голямата семейна пица е 4 евро, докато порция италианска паста – 4-6 евро.  Със сигурност на всяко място в Албания можете да намерите бърза храна, гирос, хамбургер, тост, а цената не е повече от 1 евро. Килограм плодове, в зависимост от това какво искате да купите, струва между 45 и 90 денара (бел. ред.: 0,74 и 1,49 евро). Топка сладолед в курортите в Албания се продава за около 20 денара (бел. ред.: 0,33 евро).  Настаняването, в зависимост от това кое място и кой хотел изберете, както и в кой период на лятото планирате да отидете, варира от 25 евро на ден и нагоре за наемане на апартамент от средната класа.  (Агенция \"Фокус\")", "date": "2019.08.05", "title": "\"Скопие инфо\" прави реклама на Албания: Ниски цени и тюркоазено море изкушават македонците"}
{"url": "https://www.faktor.bg/bg/articles/fandakova-iska-da-pusne-do-nova-godina-tretiya-lach-na-metroto", "text": "До Нова година ще бъде пуснат първият участък от Третия метродиаметър на метрото – от \"Красно село\" до ул. Граф Игнатиев\" (при кръстовището с бул. \"Патриарх Евтимий\"). Това стана ясно от пост на Йорданка Фандъкова в личния й профил във Фейсбук. Пред в.\"24 часа\" столичният градоначалник заявява, че първият участък от строящото се метро \"ще бъде пуснат месец след местните избори\", т.е. в края на ноември. Разликата е, че отсечката не е само до ул. \"Граф Игнатиев\", както посочва във фейсбук, а още три метростанции по-нататък - до бул. \"Владимир Вазов\". На 2 август Фандъкова написа отново в профила си в социалната мрежа като крайна дата на строителството на този участък от третия лъч: \"...през октомври тази година. Това са сроковете, заложени през 2016 г. от \"Метрополитен\". Веднага след това започват тестовите изпитания на новите влакове и автоматиката. Работим така, че да успеем да пуснем линията до края на годината. А до средата на 2020 г. ще са готови и 4-те км през \"Овча купел\" до Околовръстния път при \"Горна баня.\" Инж. Стоян Братоев, изпълнителен директор на \"Метрополитен\" ЕАД, на 2 август посочва пред БНР други дати за пуска на първия участък на третия метродиаметър. Според него най-добре е целият трети лъч да бъдат пуснат едновременно, а не на отделни участъци, и затова посочва като крайна дата месец февруари 2020 година. \"За две (метро)станции не е разумно да се пуска. Срок за всички станции засега е февруари, но ще се мъчим да го дръпнем до Нова година (участъка) до \"Красно село\". Мотивите за искането на инж. Братоев за по-късна дата са свързани с изискванията на производителя на метровлаковете – фирмата \"Сименс\" - ново поколение системи за управление. Очаква се изпитанията да започнат от началото на септември и е договорено с фирмата производител те да продължат 6 месеца, календарът сочи, че трябва да приключат през февруари 2020 г., а не до Нова година.", "date": "2019.08.05", "title": "Фандъкова иска да пусне до Нова година третия лъч на метрото"}
{"url": "https://www.faktor.bg/bg/articles/aets-kozloduy-s-rekordna-pechalba-samo-za-polovin-godina-179-mln-leva", "text": "197 млн. лв. е печалбата на АЕЦ “Козлодуй” за първите 6 месеца на годината, което е нов рекорд за централата, съобщава \"24 часа\". На годишна база ръстът е двоен, показват финансовите отчети на държавните дружества, публикувани от Министерството на финансите. Приходите на атомната централа са 637 млн. лв. - със 101 млн. повече. Парите по сметки са 434 млн. лв. Българският енергиен холдинг отчита загуба от 3,16 млн. лв. при 153 млн. печалба през същия период на миналата година. Холдингът е получил 80,85 млн. лв. дивидент от дъщерните си дружества при 104,54 млн. година по-рано. Направил е обезценка за 95,8 млн. лв. на вземания от НЕК и ТЕЦ “Марица-изток 2”. Вземанията на БЕХ от дъщерните му компании са 2,25 млрд. лв. при 1,963 млрд. спрямо 31 декември 2018 г. На загуба са и мини “Марица-изток” - със 1,75 млн. при 1,6 млн. за полугодието на 2018 г. Електроенергийният системен оператор е на плюс със 7,15 млн. лв. при 7,67 млн. година по-рано. За НЕК, ТЕЦ “Марица-изток 2”, “Булгаргаз” и “Булгартрансгаз” не са оповестени отчети. Вазовските машиностроителни заводи (ВМЗ) отчитат печалба 9,2 млн. лв. спрямо 5,7 млн. лв. за същия период на миналата година. Приходите достигат 116,5 млн. лв. при 104,6 млн. лв. година по-рано. “Авионамс” има печалба от 2,9 млн. лв. спрямо 4,3 млн. лв. за година по-рано. Има повишение с близо 2 млн. на приходите до 18,1 млн. лв. “Кинтекс” е с печалба 5,9 млн. лв. към края на юни, но това е с 51% по-малко, сравнено с година по-рано. Приходите са 44 млн. лв., почти наполовина по-малко. НИТИ завършва първите 6 месеца на 2019-а със загуба от 56 хил. лв., като година по-рано тя е била 12 хил. лв. Българската банка за развитие е завършила полугодието с печалба от 16,4 млн. лв. спрямо 13,7 млн. лв. през 2018-а. Националният гаранционен фонд е на плюс 1,2 млн. лв. за 2019-а. “Ел Би Булгарикум” също има увеличение на печалбата от 3,4 млн. лв. за първите 6 месеца на 2018-а до 4,1 млн. лв. за 2019 г. Държавната консолидационна компания приключва полугодието с печалба от 23,9 млн. лв., но година по-рано тя е била 90,8 млн. лв. “София Тех парк” е на загуба от 1,9 млн. лв. Година по-рано компанията е била на минус 2,9 млн. лв. На загуба с 831 хил. лв. е и Национална компания “Индустриални зони”. За същия период на 2018-а дружеството е отчело печалба от 1,5 млн. лв. Железниците са на загуба за полугодието, а авиацията е на печалба. “БДЖ пътнически превози” отчита114,98 млн. лв. приходи като 87,5 млн. от тях са субсидията по договора с държавата. Загубата е 9,97 млн. лв. при печалба от 2,7 млн. за полугодието на 2018 г., или е на минус 466%. Товарните превози са свили загубата си от 2,66 млн. лв. на 1,5 млн. и са увеличили превозите на товари. Холдинг БДЖ е на плюс с 2,18 млн. лв. Национална компания “Железопътна инфраструктура” отчита загуба от 32,33 млн. лв. Летище София има приходи от 87,4 млн. лв. - с 5,7 млн. повече отпреди година. Печалбата е 7,17 млн. лв. РВД е на плюс с 12,3 млн. лв. От отчетите за дейността на държавните ВиК оператори за първото полугодие става ясно, че загубите на вода през 2019 г. са достигнали нови върхове, като в две от дружествата - в Сливен и Шумен, те са надминали дори 80%. ВиК Сливен отчита 84,25% загуба на вода, а ВиК Шумен - 84,15%. Това означава, че тези два ВиК оператора успяват да съберат пари за съвсем малка част от водата, която са пречистили и доставили на потребителите си. Основната причина за такива големи течове е предимно в старата водоснабдителна мрежа. Близки до тези загуби има във ВиК Перник, където през първото полугодие на 2019 г. по тръбите се губят 74,73% от водата. В много градове загубите се увеличават в сравнение със същия период на м.г., например в Търговище - от 57,21% през първото полугодие на 2018 г. загубите сега са станали 60,14%. На практика в България няма водно дружество, което да разпилява по-малко от 50% от водата, с изключение на Русе и София.", "date": "2019.08.05", "title": "АЕЦ \"Козлодуй\" с рекордна печалба само за половин година - 197 милиона лева"}
{"url": "https://www.faktor.bg/bg/articles/zhega-goreshta-valna-zaliva-stranata-v-kraya-na-sedmitsata", "text": "Нова гореща вълна настъпва в България. Температурите започват да се повишават, като очакванията са на места седмицата да завърши с 40 градуса на сянка.  Днес ще бъде слънчево, с развитие на купеста облачност, но почти без валежи. Максималните температури ще са от 26 до 31 градуса. Ще духа слаб западен, след обяд по Черноморието - източен вятър.  От утре започва повишение на температурите. Ще бъде слънчево, сухо, в низините - горещо. Температурите след обяд ще достигнат стойности от 28 до 32-33 градуса.  В сряда жегата ще продължи да набира сила. Ще бъде слънчево и горещо в цялата страна, с температури от 31 до 36 градуса. По Черноморието ще духа до умерен вятър от изток и температурите ще бъдат с няколко градуса по-ниски, до 26 - 28. В четвъртък температурите ще бъдат от 33 до 38 градуса. Във вътрешността на страната ще бъде почти тихо, а в източните райони, отдалечени до около 80-100 километра от брега ще продължи да духа до умерен вятър откъм морето и температурите ще бъдат по-ниски  с няколко градуса, пише сайтът Dir.bg.  В петък ще има повече купести облаци, но ще остане предимно сухо. Слаби краткотрайни превалявания с локален характер са възможни над Западна Стара планина, Рила и Пирин. Температурите ще бъдат от 32 до 37 градуса. В източните райони ще духа умерен източен вятър, а в централна Северна България - слаб от североизток.  В събота ще бъде слънево и горещо, с температури от 34 до 39 градуса. Отново малко по-хладно ще бъде по черноморското крайбрежие, където ще духа слаб, до умерен източен вятър.  Най-горещият ден на тази седмица ще бъде неделният. Според сегашните моделни прогнози, на места в низините са възможни и температури до 39 - 40 градуса. Тези очаквани максимални стойности ще бъдат доуточнявани в следващите дни. Ще бъде слънчево, с повече облаци в източните и североизточни райони, но ще остане без валежи. Отново по морето температурите ще бъдат по-поносими с няколко градуса. През предстоящата седмица месец август ще защити блестящо реномето си на най-слънчев месец. Времето ще бъде типично лятно, почти без валежи, горещо, слънчево и сухо. Времето ще бъде подходящо както за море, така и за планина, като в средновисоките части на планините ще бъде доста топло, с максимални температури на 1200-1300 метра между 26 и 28 градуса в края на седмицата. Много приятно ще бъде времето по морето, където температурите ще са с няколко градуса по-ниски от тези във вътрешността на страната. Там в някои дни проблем биха могли да бъдат само по-високите вълни, заради постоянния до умерен източен вятър. Бъдете внимателни! В началото на следващата седмица, според сегашните моделни прогнози, горещините ще се засилят още и в някои райони биха могли да доближат абсолютните стойности, измервани от началото на инструменталните наблюдения. Все пак, това са само предварителни прогнози, които подлежат на уточнение в следващите дни.", "date": "2019.08.05", "title": "Жега: Гореща вълна залива страната в края на седмицата"}
{"url": "https://www.faktor.bg/bg/articles/zaloviha-v-harvatiya-ubietsa-na-bay-kosta-ot-poklonicheskiya-pohod-do-rilskiya-manastir", "text": "Екип от прокурори и разследващи полицаи в Перник успяха да разкрият жестокото убийство на 77-годишния Коста Янков, съобщава \"24 часа\". Мъжът бе участник в поклонническия поход към Рилския манастир по повод 550 години от пренасяне мощите на Св. Иван Рилски. Бай Коста бе намерен мъртъв, пребит и съблечен гол на 29 юли край пернишното село Дрен. Разследващите са установили, че убиецът му е 46-годишен мъж от Софийско. В село Дрен е живяла майка му. Наши източници съобщиха, че на 28 юли вечерта бай Коста, който не вижда добре, е влязъл в къщата на убиеца си, защото тя била осветена. Мислел си, че това е селската черква. 46-годишният мъж, който бил пиян пък помислил, че в двора му е влязъл крадец и жестоко го пребил. След това помолил свой съсед с колата му да откарат тялото извън селото и да го изхвърлят.  Още на другия ден убиецът е напуснал страната през аерогара София. Най-вероятно е искал да замине за Италия, където преди време е работил.  Пернишката прокуратурата е издала заповед за арест и мъжът е заловен на граничен пункт в Хърватска.", "date": "2019.08.05", "title": "Заловиха в Хърватия убиеца на бай Коста от поклонническия поход до Рилския манастир"}
{"url": "https://www.faktor.bg/bg/articles/radev-nalaga-novo-veto", "text": "Президентът Румен Радев върна за ново обсъждане Закона за изменение и допълнение на Закона за военното разузнаване, съобщават от прессекретариата на държавния глава. Държавният глава не е съгласен с промените, с които се дава възможност цивилно лице да оглави Служба „Военна информация“ като алтернатива на досегашното изискване да е военнослужещ. Това не съответства на мястото, което заема службата като неразделна част от въоръжените сили на Република България. Ръководителят на службата следва да притежава необходимата експертиза, изразяваща се в специфични познания и професионален опит, с цел осигуряване изпълнението на основните u задачи, свързани не просто с добиване на разузнавателна информация, а и с информация, необходима за отбраната на страната и за защитата на националната сигурност от външни посегателства, рискове и заплахи. Създава се риск от нарушаване на принципите на централизираното управление и контрол на разузнавателната дейност и на политическия неутралитет. Приетият закон внася несъгласуваност в уредбата относно управление на системата за защита на националната сигурност и създава прецедент при навършване на пределна възраст за съответното военно звание да се продължава изпълнението на длъжността.", "date": "2019.08.05", "title": "Радев налага ново вето - цивилен да не може да оглавява Военното разузнаване"}
{"url": "https://www.faktor.bg/bg/articles/tramp-yadosan-na-mediite-falshivite-novini-sa-vinovno-za-gneva-i-yarostta-v-sasht", "text": "Американският президент Доналд Тръмп обвини днес медиите, че допринасят \"до голяма степен\" за \"гнева и яростта\" в Съединените щати, като разпространяват \"фалшиви новини\", съобщава Франс прес. Той изрази това мнение след един уикенд, белязан от две масови стрелби в САЩ, при които бяха убити 29 души, предава БТА. \"Медиите имат голяма отговорност за живота на хората и сигурността на нашата страна. Фалшивите новини до голяма степен допринесоха за гнева и яростта, които се натрупаха в продължение на много години\", написа Тръмп в Туитър. \"Отразяването на информациите трябва да започне да бъде справедливо, балансирано и безпристрастно, в противен случай ужасяващите проблеми само ще се влошат\", допълни той. При едната от двете стрелби, тази в Ел Пасо, полицията разглежда като мотив расизма на стрелеца. Убиецът е заподозрян, че е написал манифест срещу латиноамериканците. Другата стрелба, в Дейтън, стана 13 часа след масовото убийство в Ел Пасо. След стрелбата в Ел Пасо Тръмп бе обвинен от противниците си от Демократическата партия, че фаворизира възхода на нетолерантността с честите си язвителни изявления, отбелязва Франс прес.", "date": "2019.08.05", "title": "Тръмп ядосан на медиите: Фалшивите новини са виновни за \"гнева и яростта\" в САЩ"}
{"url": "https://www.faktor.bg/bg/articles/gerb-nominira-bivshata-zvezda-na-levski-i-natsionalniya-otbor-hristo-yovov-bizhutera-za-kmet-na-svoge", "text": "Местната структура на ГЕРБ в Своге номинира бившата звезда на \"Левски\" и националния отбор по футбол Христо Йовов-Бижутера за кмет на града. Общото събрание се е провело на 31 юли, като на заседанието са присъствали министърът на туризма и областен координатор на Софийска област Николина Ангелкова и зам.-областният координатор Борислав Борисов. На събранието са били номинирани кандидати за кмет на община, кметове на кметства и общински съветници. За кметове на община Своге са били предложени Жоро Цветков, Ренета Кръстанова и Христо Йовов. Първите двама са си направили отвод, а присъстващите членове са гласували за кандидатурата на известния футболист. \"Пожелаваме успех на г-н Йовов на предстоящите местни избори и вярваме в победата\", написаха във Фейсбук от ГЕРБ-Своге. На местните избори през 2011 г. Христо Йовов отново бе кандидат за кмет на Своге, подкрепен от широка коалиция. След първия тур обаче той остана трети. Четири години по-късно Бижутера получи покана от тогавашния градоначалник Емил Иванов и стана зам.-кмет с ресор образование, култура и социални дейности. В началото на юли 2016 г. Йовов подаде оставка. Тогава той отказа да коментира причините.", "date": "2019.08.05", "title": "ГЕРБ номинира бившата звезда на \"Левски\" и националния отбор  Христо Йовов-Бижутера за кмет на Своге"}
{"url": "https://www.faktor.bg/bg/articles/kalin-yanakiev-za-kulturata-pri-sotsa-i-machenika-dzhagarov", "text": "Преди месец представители на българската интелигенция реагираха срещу т.нар. „балансирано“ представяне на комунизма в учебниците по история на България за средните училища. Малцина обаче са обърнали внимание на една друга – особено лукава „нормализация“ на соц-времената, която от дълго време се извършва в нашите масови медии (най-вече в печатните издания). Бих определил тази манипулация така: на масовата публика трябва да се внуши, че „преди ноември 1989 г. в България имаше висока и стойностна култура, известни и уважавани (дори „на Запад“) писатели и поети, от които партийната върхушка – добра или лоша – се интересуваше; понякога, да – им нанасяше репресиращи удари, но нерядко ги привличаше дори в най-тясното обкръжение на властващата – Живкова – фамилия“. Което – трябва да се съгласим – е в рязък контраст с „нашите дни“, когато иззад шумотевицата на разни политици-еднодневки, елитни мутри и боксьори с прабългарски имена, могат да бъдат доловени най-много… самотните фигури на Георги Господинов и Милен Русков. Голямата литература сиреч бе в миналото, големите фигури на поезията, на прозата, на хуманитарната наука ни напуснаха „несправедливо охулени“ от „новите демократи“ или пък изживяват сетните години на своя „златен век“ встрани от напуснатата от идеали „потребителска публичност“, като за тях днес си спомня комай единствено президентът Румен Радев, незабравящ да ги включи сред поканените на церемониалните банкети за 24 май в резиденция Бояна. Много малко хора си дават сметка, че тази привидност за пустота в пространството на културата, която се опитват да ни внушат масовите медии, се дължи собствено на самите тях. На самите тях, защото популярността на разни Камелия, Златка, Слави и др. под. далеч не е просто „спонтанно-народна“. Тя грижливо се създава именно от масовите медии, които, дайте си сметка, ни осведомяват за всяка смяна на техните любовници, за всеки техен „воаяж“ до Малдивите и т. н. Същевременно съвременните писатели, режисьори, хуманитаристи и т. н. не са отразявани, освен в рубриките „днес рожден ден имат“. Вярно е, че откакто „имаме демокрация“, писателите и културните дейци не са от „официозното съсловие“, не са „сертифицирани“ от държавата и да – в това няма нищо лошо и неестествено (неестествено бе предишното). Това обаче не означава, че  „литературата и културата си отидоха заедно със соца“ Че това, което казвам сега, е тъкмо така, ще се опитам да докажа в някой следващ текст. Тук, както казах, искам да обърна внимание на не по-малко от учебниците по история заслужаващото реакцията ни „нормализиране на соца“, извършвано от определени – постоянно появяващи се – публикации в масовите медии. И за да не бъда голословен ще ви доверя, че само във в-к „24 часа“ през последната година лично аз прочетох „трогателни“ или „весели“ материали (почти винаги разпрострени на по цели две страници) за: авангардния, но ударен от най-високо място син на другаря Борис Велчев, Иля Велчев, чийто „нашумял“ (по времето на соца!) филм „Завръщане от Рим“ (не ни казаха, че бе „нашумял“ със смехотворната и нелепа претенциозност на това „дете на номенклатурата“) май бил коствал поста на бащата на таланта. По-нататък прочетох „забавната“ история как Любомир Левчев (все още живият класик „бате Любо“), бидейки приближен на Тодор Живков, на една не знам каква си среща на „първите партийни и държавни ръководители“ в някакъв курорт вечерта – след дружеска запивка с „Първия“ и други, по онова време още по-живи „класици“ – съчинил остроумно-подигравателно стихотворение за самия председател на официалното БЗНС, др. Петър Танчев и на другия ден Тодор Живков накарал „бате Любо“ да го прочете на всеослушание. Всички „много се смели“. Наред с тази „весела“ история прочетох и „драматичната история“ на „голямата“ поетеса Лиляна Стефанова (която, разбира се, никой днешен читател на „24 часа“ не помни и не чете) и как тя била високо ценена от куп „западни“ творци. Това с високата оценка на литературните соц-величия от страна на „много известни“ западни (леви) писатели е общо място в материалите. Прочетох и подробен обзор на всички големи актьори, пресъздали „по забележителен начин“ пред камерата „героя от Лайпциг“ Георги Димитров и най-вече за великия му въплътител Стефан Гецов (велик най-вече, защото др. Тодор Живков го бе обявил за „най-велик“). Не толкова отдавна за пореден път (пак разпростряна на две вестникарски страници) ни припомниха и за „трагичната“ участ на др. Людмила Живкова – имала „злата съдба“ да се роди в семейството на „Първия“, поради което нейният смел опит да инфилтрира в културата ни мистическите трансцеденталии на Изтока и да издигне един „елит“ от посветени в древнотракийските мистерии, бива сломен от Москва и довежда до нейната „гибел“. Какво е общото във всички тези материали и защо ги определям като целенасочена и лукава „нормализация“ на соц-действителността? Първо – те очевидно внушават, че между партийната върхушка на България и нейния културен „елит“ по времето на соца е царяла някаква – нелишена от драматични обрати и епизодични удари – но все пак тясна симбиоза. Другарят Живков, става ясно, е общувал живо с писателите, а те – щом са ставали забележими със своите таланти, по правило са можели да се надяват да влязат в тясното обкръжение на „висшите ешелони на властта“. А вие – „демократите“ – ни говорите днес за някаква си тотална цензура и идеологическа диктатура. Ами! Я вижте – кой ли не е бил на „дружески запивки“ с „Първия“. Та това са били все свободни духове и таланти, с които комунистическата власт е била в непринудена близка връзка, белязана с чувство за хумор и с далеч не санкционирана дързост от страна на писателите спрямо властниците (припомням пак за следзапойното стихотворение на Любомир Левчев, присмиващо се на Петър Танчев, с което много се забавлявал сам др. Живков). По-нататък: изобщо невярно се оказва твърдяното от днешните (пещерни) „антикомунисти“, че културата била смазана от идиотските догми на т. нар. „социалистически реализъм“. Защото нали виждате – разказват ни за дръзкия „модернист“ Иля Велчев, израснал буквално в дома на член на Политбюро и одързостил се да „завладее“ публиката с „абсолютно не-социалистическия“ си сериал „Завръщане от Рим“. А и как би могло да се говори за идеологическа диктатура, когато още по-„вътрешната“ на властта – самата Людмила Живкова е била практически… неприкрита „теософка“, „мистичка“ и парарелигиозно „озарена“. Каква ти въобще диктатура, след като писателите се шегуват открито с „първенците“ и всички заедно – членове на Политбюро и шефове на СБП – са нещо като голяма „бохема“? Каква ти диктатура, когато други до среднощ посвещават самата „Людмила“ в мистериите на Залмоксис и Дионис, а сетне тя ги материализира в символите на своите „асамблеи“ и „дворци на културата“? Всичко с т. нар. идеологическа диктатура е било – внушава ни се – една голяма „игра“, играна най-вече за пред Москва, откъдето единствено – когато са я усещали – са идвали и ударите върху този иначе свободен, талантлив, дързък и шеговит културен „елит“. Ето, това е внушението и то наистина е особено лукаво, защото се прокарва чрез (уж) „свидетели на времето“, разказващи пред вестника своите „живи спомени“ и „житейски истории“. В края на краищата далеч по-малко хора ще прочетат днес „Задочните репортажи“ на Георги Марков, в които същата тази „голяма игра“ ни е представена по един доста по-различен начин – в цялата ѝ подлизурщина, простащина, идеологическа тъпота и задкулисност. А десетки хиляди, докато сутрин си пият кафето, ще се позабавляват с „живите спомени“ за онова време – трогателни, малко смешни, както виждаме, малко тъжни, но „съвсем, съвсем човешки“. И ако са по-млади със сигурност няма да приемат,  че онова време е било „диктатура“ И понеже всичко, което казах дотук все пак би могло да ви прозвучи абстрактно, по-долу ще приведа избрани цитати от най-последния материал от описваната манипулация, който – признавам – лично за мен „преля чашата“. Става дума за материала – пак във в-к „24 часа“ от 27 юли т. г., озаглавен „Той единствен се осмеляваше да каже: Не сте прав, другарю Живков!“, посветен не на друг, а на един от най-приближените на Т. Живков комунистически дерибеи – Георги Джагаров. Всъщност въпросният „материал“ (също разпрострян на цели две страници от вестника) представлява интервю на някой си Пенчо Ковачев с г-жа Цвета Изворска-Джагарова, в което тя разказва за „нелеката съдба“ на своя съпруг. Разбира се, пиететът, с който госпожата ни представя по същество най-приближения до диктатора бивш поет и драматург, би могъл да бъде разбран: все пак става въпрос за нейния мъж. Трудно разбираемо обаче е самото начинание на вестника да ни припомни за един от най-високопоставените дерибеи на режима тъкмо чрез „откровенията“ на жена му. Дори обаче за съпруга на Джагаров, изреченото от госпожата е прекалено. Ето чуйте: материалът започва с услужливо формулиран въпрос на интервюиращия, целящ да ни въведе в „героичните“ основи на биографията на Джагаров. „Георги Джагаров посреща 9 септември 1944 г. в затвора, където излежава 15-годишна присъда за антифашистка[1] дейност. Разказвал ли ви е за тази част от живота си, г-жо Джагарова?“ Забележете как е казано: Джагаров, разбира се, е бил осъден не за комунистическа (както става ясно от отговора), а за „антифашистка“ дейност. Трябва да излезе, че комунизмът е по определение тъждествен с антифашизма, а пък антифашизмът преди 1944 г. е бил монопол единствено на българските комунисти. Всъщност от отговора на г-жата разбираме, че „Поетът“ (навсякъде в интервюто думата е изписана с главна буква) е излежал общо 7 месеца от тази своя „петнадесетгодишна присъда“, но да оставим това настрана. По-интересно е как г-жата представя кариерата на Г. Джагаров, който преди да стане зам.-председател на Държавния съвет, от 1966 до 1972 г. е председател на Съюза на българските писатели (бидейки към онова време, а и до края на живота си, по собственото признание на съпругата му, автор на цифром и словом… „три стихосбирки“). „Цели 6 години – заявява ни г-жа Изворска-Джагарова – той се впряга в ярема на писателските работи… всеотдайно, с убеждението, че изпълнява родолюбива мисия. И така до 1972 г., когато – пак с решение на “високото място“, той е освободен от поста“. Метафората с „впрягането в ярема“ очевидно е любима на г-жа Изворска, защото тя я повтаря неколкократно и по-нататък в интервюто. Във всеки случай читателят би трябвало да се изпълни със съчувствие към този страдалец на върха на писателската гилдия, който очевидно шест години не е правил там нищо друго, освен „родолюбиво“ да се изнурява, докато събратята му по перо са си писали съчиненията под неговите „подяремни“ грижи. И най-накрая, видите ли, „от високото място“ го и „освободили“! Бихме могли да останем с впечатлението, че това е акт на репресия. Само че трябва да знаем, че Г. Джагаров е „освободен“ не за друго, а за да стане… зам.-председател на Държавния съвет (нека припомня, това бе институция, фактически стояща над Народното събрание в комунистическа България и „изсипваща“ му няколко пъти в годината указите, с които се управляваше страната, за да ги гласува то постфактум под ръководството на един друг „страдалец“ – Станко Тодоров). „С какви чувства той влезе в голямата власт. Защо го направи?“ – пита за тази смяна на „ярема“ интервюиращият. И получава следния отговор: „Направи го не по своя воля. Живков в личен разговор с него му обещал, че той само щял да му дава идеите си, а иначе пак можел да си пише (интересно в какво качество щял „да си дава идеите“ – нали е бил „Поет“, а не държавник – б. м.). “Правят ме чиновник“, с потъмнели очи Георги ми сподели тази горчива за него новина. Бяха срязали пъпната връв, която го свързваше с писателите“. Нали чувате: горкият Джагаров! Та той всъщност бил… жертва на Тодор Живков, който, поставяйки го от дясната си страна, „прерязал пъпната връв, която го свързвала с писателите“. „С потъмнели очи“ той съобщил тази страшна вест на жена си. И така, като „чиновник“ живял „в плен“ цели петнадесет години (след предишните шест, „впрегнат в ярема“ на писателското председателство). Направо мъченик! Как при това положение няма да пие по цели нощи в „обкръжението на разни пеперуди и комари“ – както, без да крие, ни признава жената на „мъченика“ нещо, за което всички тогава бяха чували. Само че просто не сме знаели истинските причини да пие: бохем, но и – страдалец. Защото „цели 18 години той бе в ешелона на “висшата власт“, изпълняваше задължения и поръчения, но и през това време той е дочувал как птицата у него е потрепвала с крилца – в очакване да полети!“ Тук бихме могли дори да се разплачем: висшият комунистически дерибей и запойчик бил „птица“ вътре в себе си, при това „потрепваща с крилца“ и напразно „чакаща да полети“. След описанието на тези тежки „репресии“ върху Джагаров („осемнадесет години в ешелона на висшата власт“, а не някакво си там „Белене“) бихме могли да очакваме, че г-жа Изворска ще бъде много озлобена на Тодор Живков, жестоко срязал „пъпната връв“ на съпруга ѝ с писателите. Тя обаче се оказва великодушна: „И двамата (Живков и Джагаров – б. м.) обичаха България. Бяха родолюбци и двамата – страдалци за съдбата на отечеството ни“ (и Тодор Живков е бил един „страдалец“ на властта, обичащ отечеството си – особено, мисля си, през 1963 г., когато предлага да предадем суверенитета си на СССР и да станем съветска република – б. м.). „Живков – такъв-онакъв – разяснява ни г-жа Изворска – но той с прагматичния си усет бе разбрал, че Георги Джагаров е поет бунтар. Но го беше взел под крилото си и търпеше този “таралеж в гащите си”. Хем да го укроти, хем да чуе от него някои горчиви истини, които блюдолизците около него не са смеели да му кажат!“ Аха, значи освен пленена (във висшата власт) „птица“, Джагаров бил и „таралеж в гащите на Тодор Живков“, казващ му – оттам – разни „горчиви истини“. Герой, както и преди 9-и септември! Стига ли ви толкова? Ако не, прочетете си цялото интервю и кажете: какво струва „нормализацията“ на престъпния комунистически режим в учебниците по история в сравнение с тази – поредна, както обясних – отврат, с която през седмица-две ни „образоват“ от страниците на „един от най-уважаваните“ масови вестници у нас.", "date": "2019.08.05", "title": "За \"културата\" при соца и \"мъченика\" Джагаров"}
{"url": "https://www.faktor.bg/bg/articles/tpamp-kitay-manipylira-valytata", "text": "Πpeзидeнтът нa CAЩ Дoнaлд Tpъмп oбвини Kитaй в мaнипyлaция нa oбмeнния ĸypc нa вaлyтaтa, cлeд ĸaтo юaнът пpoпaднa дo нивa, нeвиждaни oт 2008 г, предаде money.bg Kитaйcĸaтa вaлyтa пpeминa нивoтo oт ceдeм зa дoлap зa пъpви път oт 11 гoдини - xoд, ĸoйтo изнeнaдa тpeйдъpитe, тъй ĸaтo oбиĸнoвeнo Πeĸин пoдĸpeпя вaлyтaта cи. Cпopeд Tpъмп, тoвa e \"мaнипyлaция\", ĸoятo \"знaчитeлнo щe oтcлaби Kитaй\". Xoдът нa Πeĸин дoйдe caмo дни, cлeд ĸaтo Tpъмп зaплaши c нoви митa въpxy внoc oт Πoднeбecнaтa импepия нa cтoйнocт $300 милиapдa и тaĸa cлoжи ĸpaй нa вpeмeннoтo пpимиpиe. Cпopeд Mиниcтepcтвo нa финaнcитe нa CAЩ пpoмянaтa нa ĸypca нa юaнa щe дoвeдe дo \"нeчecтнo пpeдимcтвo в мeждyнapoднaтa тъpгoвия\", тъй ĸaтo щe нaпpaви ĸитaйcĸия изнoc пo-eвтин. Aĸциитe зaпиcaxa зaгyби в пoнeдeлниĸ зapaди нoвия eпизoд oт вoйнaтa мeждy двeтe нaй-гoлeми иĸoнoмиĸи. Dоw Јоnеѕ Іnduѕtrіаl Аvеrаgе пaднa c 500 пyнĸтa, или 1,88%. Ѕ&Р 500 изтpи 1,97%, a Nаѕdаq Соmроѕіtе - 2,52%. B Eвpoпa бpитaнcĸият FТЅЕ 100 зaгyби 1,98%, гepмaнcĸият DАХ - 1,38%, a шиpoĸият Ѕtохх 600 - 1,74%. Опacявaйĸи ce oт cлyчвaщoтo ce, инвecтитopитe ce нacoчиxa ĸъм oблигaции. Дoxoднocттa пo 10-гoдишния гepмaнcĸи дълг дocтигнa нoвo дънo, a eĸвивaлeнтният aмepиĸaнcĸи дълг пaднa дo 1,722% oт 1,864% в пeтъĸ.", "date": "2019.08.05", "title": "Tpъмп: Kитaй мaнипyлира вaлyтaтa"}
{"url": "https://www.faktor.bg/bg/articles/germaniya-podkrepya-kristalina-georgieva-za-lider-na-mvf-vapreki-vazrastta-y", "text": "Германия е оптимист, че българката Кристалина Георгиева ще стане следващия ръководител на Международния валутен фонд, заяви в понеделник говорител на германското финансово министерство. Изявлението е факт, след като в петък правителствата на Европейския съюз избраха 65-годишната Георгиева за кандидат на блока за ръководител на МВФ след повече от 12 часа разговори. Тогава повечето държави-членки от ЕС подкрепиха г-жа Георгиева, въпреки че нейната кандидатура ще наложи промяна в правилата на МВФ, които изискват управляващият директор на фонда да бъде по-млад от 65 години, когато бъде назначен на този важен пост, съобщи БНР. Германия обаче не очаква, че възрастта на Кристалина Георгиева може да се окаже проблем по пътя й за оглавяване на Международния валутен фонд, заяви говорителят на германското финансово министерство.", "date": "2019.08.05", "title": "Германия  подкрепя Кристалина Георгиева за лидер на МВФ въпреки възрастта й"}
{"url": "https://www.faktor.bg/bg/articles/putin-otteglyane-na-sasht-ot-drsmo-stana-s-izmislen-pretekst", "text": "Руският президент Владимир Путин заяви, че действията на САЩ за ликвидиране на Договора за премахване на ракетите със среден и по-малък обсег (ДРСМО) могат да доведат до неограничена надпревара във въоръжаването. \"Въпреки случилото се, ние все още разчитаме на здравия разум, чувството за отговорност на американските колеги и техните съюзници - както към своя народ, така и към цялата международна общност\", подчерта президентът. \"Според нас действията на Съединените щати, които доведоха до премахването на ДРСМО, неизбежно ще доведат до девалвация, разрушаване на цялата рамка на глобалната сигурност, включително Договора за стратегическите нападателни оръжия (СТАРТ-3) и Договора за неразпространение на ядреното оръжие\", предупреди той. \"Такъв сценарий означава възобновяване на неограничена надпревара във въоръжаването.\" \"Русия е принудена да заяви със съжаление, че едностранчивото, с измислен претекст, оттегляне на САЩ от ДРСМО, унищожаването на един от основните документи в областта на контрола върху оръжията - сериозно усложнява ситуацията в света, създава основни рискове за всички\", - каза Путин. Той подчерта, че „отговорността за случилото се е изцяло от американската страна“. \"Вместо обмислено обсъждане на проблемите на международната сигурност, САЩ просто отмениха многогодишните усилия, насочени към намаляване на вероятността от мащабен военен конфликт, включително с използването на ядрено оръжие\", каза руският президент. Путин също така заяви готовността на Москва да възобнови пълноценните преговори за стратегическа стабилност и сигурност с Вашингтон. \"За да избегнем хаоса, в който няма правила, ограничения и закони, трябва отново да претеглим всички възможни опасни последици и да започнем сериозен диалог без неясноти и по същество\", каза Путин. \"Русия счита за необходимо, без забавяне, да продължи пълноценните преговори за осигуряване на стратегическа стабилност и сигурност. \" „Готови сме за това“, добави той.", "date": "2019.08.05", "title": "Путин: Оттегляне на САЩ от ДРСМО стана с измислен претекст"}
{"url": "https://www.faktor.bg/bg/articles/evrobarometar-vseki-vtori-balgarin-ne-se-chuvstva-grazhdanin-na-es", "text": "Българите се чувстват най-малко европейци в сравнение с останалите 27 държави - членки на ЕС. Това показва последното проучване на Евробарометър, проведено след изборите през май, посочва \"Дневник\". 52% от българите са напълно съгласни с твърдението \"Чувствам се гражданин на ЕС\", докато 46% отговарят с \"Абсолютно не\". Това е най-ниският резултат сред всички европейски страни. Като европейци се възприемат само 57% от италианците и гърците, 58% от чехите и британците и 64% от французите и хърватите. Най-проевропейски настроени са люксембургците, 93% от които се чувстват граждани на ЕС, германците (88%) и испанците (87%). В същото време 55% от респодентите в България казват, че вярват на ЕС, а 59% имат положителна представа за съюза. На общоевропейско ниво доверието в ЕС е на най-високото си равнище от 2014 г. насам и продължава да бъде по-високо от доверието в националните правителства или парламенти. В двадесет държави членки доверието нараства, като най-високите резултати са в Литва (72%), Дания (68%) и Естония (60%). От последното проучване на Евробарометър през есента на 2018 г. делът на респондентите, които имат положителна представа за ЕС, се увеличава в 23 държави, особено в Кипър (47%, +11), Унгария (52%, +9), Гърция (33%, +8), Румъния (60%, +8) и Португалия (60%, +7). По-малко от една пета от европейците имат отрицателна представа за ЕС — най-ниският резултат за последните 10 години. Мнозинството са оптимисти за бъдещето на съюза, докато едва 34% са песимистично настроени. Най-висок е оптимизмът в Ирландия (85%), Дания (79%), Литва (76%) и Полша (74%). В другия край на скалата оптимизмът е по-слабо изразен в Обединеното кралство (47%) и във Франция (50%). Мнозинството от европейците — 55%, заявяват, че са удовлетворени от функционирането на демокрацията в ЕС — най-високият резултат от есента на 2004 г. насам. Икономиката и еврото Подкрепата за Икономическия и паричен съюз и за еврото достига нов рекорден резултат — над три четвърти от респондентите в еврозоната са доволни от членството си в нея. В ЕС като цяло подкрепата за еврото остава стабилна с 62%. Преобладават положителните становища относно положението на националните икономики (49% считат положението за добро, а 47% — за лошо). Мнозинството от отговорилите в 17 държави членки (16 през есента на 2018 г.) заявяват, че положението на националната икономика е добро. Най-високи са резултатите в Люксембург (94%), Дания (91%) и Нидерландия (90%). Най-нисък процент от положителните мнения се наблюдава в Гърция (7%), Хърватия и България (20%), Италия (22%), Испания (26%) и Франция (29%). Свободно движение и европейска идентичност Във всички 28 държави членки над половината от отговорилите се чувстват граждани на ЕС. В целия ЕС това чувство се споделя от 73% (+ 2 процентни пункта от есента на 2018 г.), а на национално равнище резултатите варират от 93% в Люксембург, 88% в Германия, 87% в Испания до 57% в Гърция и Италия и 52% в България. Голямото мнозинство от гражданите на ЕС подкрепят свободното движение на граждани, които могат да живеят, работят, учат и извършват стопанска дейност навсякъде в ЕС\" (81%), а във всяка държава — членка на ЕС, над две трети от респондентите споделят това мнение — от Литва (94%) до Италия и Обединеното кралство (68%) Имиграцията и климатът са най-големите проблеми Имиграцията продължава да бъде основна грижа на равнище ЕС, посочвана от 34% от респондентите, въпреки значителното намаление (с 6 процентни пункта спрямо есента на 2018 г.). Изменението на климата, което заемаше пето място през есента на 2018 г., бележи силно увеличение и сега е вторият по важност проблем. Конкретно за българите двата най-належащи въпроса са имиграцията и тероризмът; само 10% посочват като приоритет промените в климата. Безработицата, която сега е на седма позиция на равнище ЕС (12%), остава основната грижа на национално равнище (21%), заедно с повишаващите се цени/инфлация/разходи за живот и здравеопазването и социалната сигурност. За българите разходите за живот са първа грижа, следват ги здравеопазването и социалната система. Въпросите на околната среда, климата и енергетиката следват много близо, след като отбелязаха силно увеличение. За пръв път от пролетта на 2014 г. насам имиграцията не е сред трите основни опасения на национално равнище, като тя се споменава от 17 % от респондентите.", "date": "2019.08.05", "title": "Евробарометър: Всеки втори българин не се чувства гражданин на Европа"}
{"url": "https://www.faktor.bg/bg/articles/desi-radeva-za-proekta-na-slavi-imeto-e-obida-kam-vsichki-balgari", "text": "Съпругата на президента Румен Радев - Десислава Радева, коментира във Facebook намеренията на Слави Трифонов да създаде партия \"Няма такава държава\". Първата дама съзря обида към всички българи и добави песен - този пътTrouble на рок групата Whitesnake. \"Парчето няма нищо общо с НАПлийкс, нито с АЧС (Африканска Чума по Свинете - б.ред.), нито със \"злощастните думи\" (по румънското правителство) на нашия премиер, нито с политическия проект \"Няма такава държава\" - написа Десислава Радева. - Макар самото име да ми звучи като обида към всички българи, на които им е останала единствено надеждата... Парчето просто е повече от хубаво. Енджой!\"", "date": "2019.08.05", "title": "Президентшата се произнесе за проекта на Слави"}
{"url": "https://www.faktor.bg/bg/articles/obshtestvo/ulitsata/82-godishen-podaryava-kolata-si-vklyuchi-ya-v-memoarite-si", "text": "82-годишният софиянец Мишел Ников подарява колата си, а към него дава и комплект зимни гуми, предава Нова телевизия. Мишел Ников толкова обича колата си, че й е отделил място в мемоарите си, но заради възрастта си решава, че е време да престане да шофира. „Човек трябва да се съобразява с възможностите на колата, преди да си проличат неговите невъзможности“, казва 82-годишният столичанин. Изискванията, за да получите колата, са новият шофьор да поддържа автомобила и да не го кара със 100 км в час на втора скорост. Ников и неговото семейство са пътували с колата из цяла Европа. „Моя мила количке на новия собственик, служи така, както си служила на мен“, пожела той. Неговата майка се отказала да кара кола, когато е била на 73-годишна възраст.", "date": "2019.08.05", "title": "82-годишен подарява колата си, включи я в мемоарите си"}
{"url": "https://www.faktor.bg/bg/articles/stolichni-politsai-prostrelyaha-sas-stop-patroni-motorist-sled-noshtna-gonka", "text": "24-годишен моторист е бил прострелян със стоп патрони от столични полицаи при среднощна гонка, съобщиха от МВР. Снощи около 00.45 часа, патрулирайки по маршрут бул. \"Никола Петков\" и Околовръстен път, пътни полицаи забелязали моторист да се движи по посока кв. \"Горна баня\" с висока скорост, без светлини и скрит регистрационен номер. Униформените незабавно предприели действия за спиране на превозното средство със звуков и светлинен сигнал, но водачът не се подчинил и увеличил скоростта. Сигналът за неподчинението бил предаден на следващ екип, който също безуспешно опитал да спре моториста. След кратко преследване полицаите му препречили пътя, но когато един от униформените излязъл от патрулния автомобил и за пореден път направил опит да го спре, мотоциклетистът увеличил скоростта и се насочил към служителите на реда. При възникналата ситуация и реална опасност за живота и здравето им, се наложило единият от полицаите да използва служебното си оръжие, с което произвел три изстрела със стоп патрони - един от тях улучил водача в ръката, а другите два попаднали в крака му. Мъжът е прегледен от екип на Спешна помощ и допълнително в болнично заведение, назначено му е лечение. От последващите полицейски действия е установено, че мотористът - 24-годишен, управлява моторното превозно средство без необходимата категория, а моторът е спрян от движение. Работа по документиране и изясняване на всички обстоятелства около случая продължава.", "date": "2019.08.05", "title": "Столични полицаи простреляха със стоп патрони моторист след нощна гонка"}
{"url": "https://www.faktor.bg/bg/articles/v-dobrichko-otglezhdat-150-svine-v-chasten-dvor-bez-nikakvi-merki-za-biosigurnost", "text": "В частен двор, близо до авиобазата в Добрич, без никакви мерки за биосигурност се отглеждат 150 прасета, които бързо трябва да бъдат ликвидирани. Това съобщиха от пресцентъра на областната управа за започналите от понеделник проверки в региона на т.нар. \"задни дворове\" заради опасността от африканска чума по свинете, информира БТА. В обхода на един от екипите на Областната дирекция по безопасност на храните се е включил и областният управител Красимир Кирилов. Проверяващите са установили в стопанството край военното летище, че животните безпрепятствено влизат и излизат от близката нива с царевица. От Областната дирекция по безопасност на храните многократно са съставяли актове на стопанина, на когото сега е дадено и предписание в срок до 48 часа да ликвидира животните, посочват от областната управа. Екипите са проверили и задни дворове в добричкия квартал \"Рилци\", но там собствениците на домашни прасета са спазили гратисния срок за ликвидирането им и са прибрали месото. Дезинфекцират АМ „Марица“ заради африканската чума Обходът на екипите от ветеринари заедно с полицейски служители ще продължи и в следващите дни в целия регион. В Добричка област е обявено бедствено положение до 2 септември. В региона са регистрирани 1046 домашни свине, според последните обобщени данни от областната дирекция \"Земеделие\". Досега е констатиран един случай на африканска чума при диво прасе, ударено от автомобил в землището на село Дуранкулак. В същия район тези дни още едно диво прасе е убито при пътна злополука. Резултат от изпратената от животното проба в референтна лаборатория се очаква на 7 август, съобщи директорът на Областната дирекция по безопасност на храните д-р Борислав Каменов.", "date": "2019.08.05", "title": "В Добричко отглеждат 150 свине в частен двор без никакви мерки за биосигурност"}
{"url": "https://www.faktor.bg/bg/articles/obshtestvo/ulitsata/puskat-digitalen-talon-za-parkirane-v-sofiya", "text": "Цeнтърът зa грaдcкa мoбилнocт придoбивa cиcтeмaтa зa oбрaбoтвaнe нa SMS-и oт пaркирaнeтo в \"cиня\" и \"зeлeнa\" зoни в Coфия и вeчe нямa дa рaбoти c пocрeдник. Тoвa щe пoзвoли нa дружecтвoтo дa нaмaли и финaнcoвитe cи рaзхoди, cъoбщихa oт Цeнтърa зa грaдcкa мoбилнocт /ЦГМ/. Дo мoмeнтa тaзи дeйнocт минaвa прeз фирмa-пocрeдник мeжду дружecтвoтo и мoбилнитe oпeрaтoри, нo дoгoвoрът c нeя, cключeн прeз 2015 гoдинa, изтичa тoзи ceптeмври. ЦГМ oбяви прoцeдурa зa възлaгaнe нa oбщecтвeнa пoръчкa нa дoгoвaрянe пo рeдa нa ЗOП c мoбилнитe oпeрaтoри и дocтaвчици в Бългaрия зa прeдocтaвянeтo нa уcлугaтa пaркирaнe в \"cиня\" и \"зeлeнa\" зoни чрeз SMS-и. Дoгoвoритe c дocтaвчицитe нa уcлугaтa щe ca зa cрoк oт 5 гoдини, a oбщaтa прoгнoзнa cтoйнocт нa пoръчкaтa, зa вcички пoтeнциaлни пo зaкoн изпълнитeли, e 7,9 млн. лeвa зa цeлия пeтгoдишeн пeриoд. Дocтaвчицитe, c кoитo ce oчaквa дa бъдaт cключeни дoгoвoри пo oбявeнaтa пoръчкa, щe я пoлучaт зa oргaнизирaнe и гaрaнтирaнe нeпрeкъcнaтocт нa уcлугaтa зa пaркирaнe чрeз SMS-и. Зa cрaвнeниe дo 2015 г. прoцeнтът, кoйтo e взимaн oт фирмaтa-пocрeдник, e бил 15 нa cтo, a зa пocлeднитe 4 гoдини e 13 нa cтo. В нacтoящaтa oбщecтвeнa пoръчкa e дo 12 нa cтo, ce пocoчвa в cъoбщeниeтo. Зa клиeнтитe нa зoнитe зa пoчacoвo плaтeнo пaркирaнe нямa дa имa прoмянa в тaрифитe. Дo крaя нa гoдинaтa ЦГМ щe пуcнe и т.нaр. дигитaлeн тaлoн зa пaркирaнe прeз мoбилни прилoжeния. Дружecтвoтo плaнирa дa имa тaкoвa прилoжeниe, кaктo и дaвa прaвoтo нa вceки търгoвeц дa рaзрaбoти cвoe и дa гo прeдлoжи cрeщу 10 нa cтo търгoвcкa oтcтъпкa (тaкaвa e тя към мoмeнтa и зa търгoвцитe, кoитo прoдaвaт хaртиeни тaлoни зa пaркирaнe). Дигитaлният тaлoн щe пoзвoли нa вoдaчитe нa aвтoмoбили дa имaт пo-гoлям избoр при зaплaщaнe нa прecтoя при пaркирaнe в зoнитe, a нe caмo чрeз хaртия, нa пaркoмaт или c SMS-и. Прихoдитe oт зoнитe зa пoчacoвo плaтeнo пaркирaнe ce инвecтирaт oбрaтнo в cиcтeмaтa кaтo 50 нa cтo oт тях oтивaт зa възcтaнoвявaнe нa трoтoaри, изгрaждaнeтo нa пaркинги (в мoмeнтa ce дoвършвa тoзи нa мeтрocтaнция \"Вacил Лeвcки\", кoйтo e cъc 197 мecтa, и прeдcтoят рeмoнтитe нa пaркингитe нa Цeнтрaлнa гaрa и бул. \"Cливницa\")и пoддържaнeтo нa caмaтa зoнa зa пoчacoвo плaтeнo пaркирaнe, в кoятo вeчe имa близo 30 000 мecтa. Ocтaнaлитe cрeдcтвa oт прихoдитe oтивaт зa пoкривaнe нa трaнcпoртнaтa зaдaчa нa грaдcкия трaнcпoрт, дoпълвaт oт ЦГМ.", "date": "2019.08.05", "title": "Пускат дигитален талон за паркиране в София"}
{"url": "https://www.faktor.bg/bg/articles/golyam-pozhar-bushuva-v-gorite-nad-sveti-vlas", "text": "Пожар е обхванал гората над Свети Влас, съобщават от Областната дирекция на МВР в Бургас. Сигналът е подаден в РПУ-Несебър минути преди 17 часа. Към мястото са се отправили един екип на пожарната с шестима огнеборци и множество полицейски автомобили. Районът е трудно достъпен, затова и засега няма точна информация за периметъра на засегнатите площи, уточняват от полицията. Причините за избухването на пожара не са установени.", "date": "2019.08.05", "title": "Голям пожар бушува в горите над Свети Влас"}
{"url": "https://www.faktor.bg/bg/articles/frans-pres-obvinyavat-balgariya-ungariya-i-gartsi-che-presledvat-s-kucheta-kandidati-za-ubezhishte", "text": "Фронтекс, агенцията на ЕС за външните граници, бе обвинена от няколко медии, че толерира малтретирането на мигранти, извършвано от представители на местни власти, и че самата тя е нарушила човешките права при експулсирания на мигранти, предаде Франс прес. В съвместно разследване на сайта Коректив, британския в. \"Гардиън\" и на германската телевизия А Ер Де, която ще излъчи репортажа си утре, Фронтекс е упреквана, че е оставила гранични полицаи в България, Унгария и Гърция да преследват с кучета кандидати за убежище, да използват лютив спрей или да ги изгонват брутално. Трите медии казват, че се позовават на стотици вътрешни документи на Фронтекс, които са в подкрепа на техните твърдения за случаи на малтретиране и по които последваща проверка не е била разпоредена, твърди германската телевизия в първи откъси от репортажа, качени на сайта й. Фронтекс има възможността да изтегли своя собствен персонал от тези страни и като не го прави, тя е съучастник, твърди ръководителят на Консултативния форум на агенцията (орган, който подпомага управителния съвет на агенцията) Стефан Кеслер, цитиран в репортажа на А Ар Де. В отговор на запитване на Франс прес базираната във Варшава Фронтекс каза, че до днес нито една жалба не е била подадена срещу неин агент. Агенцията отбеляза, че иска да проучи въпроса и да вземе мерките, които се налагат по отношение на тези твърдения.", "date": "2019.08.05", "title": "Франс прес: Обвиняват България, Унгария и Гърция, че преследват с кучета кандидати за убежище"}
{"url": "https://www.faktor.bg/bg/articles/za-promivka-na-uhoto-na-zlatni-pyasatsi-podgotvete-500-leva", "text": "530 лева. Толкова е струвало на практика прочистване на ухото на младеж в частна клиника в курорта \"Златни пясъци\". Фактурата от скъпата услуга, извършена на 27 юли, обикаля социалните мрежи и предизвиква вълна от възмущение. Особено на фона на новините от това лято за отлив на туристи и шезлонги и чадъри по 70 лева. Въпросната фактура е публикувана от групата \"Спаси Варна\". На страницата им във Фейсбук се коментира, че за скандалната случка разказало 19-годишно момче, което за стандартната процедура за 10 минути трябвало да заплати колосалната сума.  Клиниката, за която се отнася скандалният факт, е Медицински център \"Рефлекс\", който има няколко филиала по морето, в т. ч. в курорта \"Св.Св. Константин и Елена\" и Кранево. А ето и ценоразписът за манипулациите, които извършват там: Преглед от лекар нощен (19 ч-7 ч) - 170 лева; Изписване на рецепта - 40 лева; Промивка на ухо (2 бр. х 75 лв.) - 150 лева; Отстраняване на незалепени чужди тела от слуховия канал или тъпанчевата мембрана - 100 лева; Апликация на лекарствено средство в ушния канал - 20 лева; Консумативи - 50 лева.   От сайта на медицинския център е видно обаче, че няма публикувани цени на услугите.", "date": "2019.08.05", "title": "Скандално: За промивка на ухото на Златни пясъци - подгответе 500 лева"}
{"url": "https://www.faktor.bg/bg/articles/sadiya-ivan-geshv-pokazva-nyakakva-agresiya-koeto-e-tvarde-opasno", "text": "\"Решението е очаквано и очаквано е взето с пълно мнозинство, защото това предписва законът\" - така съдия Петко Петков - бивш заместник-министър на правосъдието, коментира пред БНР факта, че за по-малко от минута прокурорската колегия на ВСС възстанови като прокурор в Специализираната прокуратура бившия председател на антикорупционната комисия Пламен Георгиев. Всички осем присъстващи съдебни кадровици гласуваха „за“ молбата на Георгиев. Петков уточни, че това дали са проверени всички факти, станали известни покрай \"Апартаментгейт\", това би имало отражение върху кариерата на Георгиев за в бъдеще. В предаването \"12+4\" по програма \"Хоризонт\" съдия Петков коментира номинацията на Иван Гешев за главен прокурор и писмото му, с което той благодари на колегите си за подкрепата за номинацията му за следващ обвинител номер едно. \"Изненадан съм, защото всеки магистрат, включително и кандидатите за главен прокурор, трябва да сдържат емоциите си. Това писмо ми звучи като изпускане на нерви\", коментира съдия Петков. Той анализира публичните изказвания на Гешев от последните седмици: \"Не само вербално, но и жестомимично той показва някаква агресия, което е твърде опасно качество за човек, натоварен с толкова много власт\". Според Петков е притеснително това, че в интервюто си пред БНТ Иван Гешев заяви, че трите власти трябва взаимно да си сътрудничат: \"Чисто концептуално това е дълбоко погрешно. Действително трите власти не са откъснати една от друга, но те трябва взаимно да се контролират. Ако те си сътрудничат, каквото е желанието на кандидата за главен прокурор, те най-вероятно ще си сътрудничат срещу правата на гражданите и срещу обикновените хора\". Съдия Петков коментира изнасянето в медиите на доказателства от прокуратурата по различни разследвания и последният случай \"ТАД Груп\":\"Опасна е тази тенденция, защото няма гаранция, че тези доказателства, които прокуратурата изнася, са в пълното. Защото по едно дело е рядко да има само доказателства, сочещи само за виновността. Прокуратурата по закон е длъжна да събира и доказателства за оневиняване на обвиняемите\" и уточни, че затова мястото, където се представят доказателствата е съдебната зала, а не медиите. ", "date": "2019.08.05", "title": "Съдия: Иван Гешев показва някаква агресия, което е твърде опасно"}
{"url": "https://www.faktor.bg/bg/articles/pri-komunizma-vlastta-nalaga-tsyalosten-kontrol-na-litsata-dvizheshti-se-v-granichnite-zoni-na-stranata", "text": "След като през 1948 г. комунистическото правителство на Георги Димитров изселва принудително турци, помаци и всички лица, определени като подозрителни, живеещи дотогава в населените места по границата, и организира 25-километрова гранична зона, тоталитарният режим създава и специален режим на достъп до тази гранична зона. Това става видно от документ, публикуван от  , с който МВР-ДС прави това – строго поверителна инструкция за издаване на открити листове (разрешителни) на лица, които искат да пътуват по гранична зона. Той е от месец май 1949 г. и определя реда на издаване на откритите листове, с които се цели установяването на пълен контрол на предвижването в граничната зона. В този режим попадат всички гражданите и всички служебни лица, включително и служителите на милицията и военните. Чужденците също влизат в обсега на ограничителния достъп до граничната зона. С инструкцията е пределен и редът на издаване на разрешителните. Всички лица, които са получили разрешителни са задължени при пристигане в крайния пункт на своето пътуване да представят в съответното милиционерско учреждение разрешителното за заверка. Документът е включен в сборника „Държавна сигурност и гранични войски”, издание на Комисията по досиетата, 2014 година.", "date": "2019.08.05", "title": "При комунизма: Властта налага цялостен контрол на лицата, движещи се в граничната зона на България"}
{"url": "https://www.faktor.bg/bg/articles/ek-nyama-da-otstapi-dogovorat-za-brekzit-ne-podlezhi-na-predogovaryane", "text": "\"Европейската комисия е отворена за преговори с британския премиер Борис Джонсън\", съобщи днес на говорителката на ЕК Мина Андреева. \"Целта на преговорите ще бъде избягване на значителните икономически трудности при твърд Брекзит. Въпреки това вече постигнатото споразумение за Брекзит между Брюксел и Лондон не подлежи на предоговаряне\", подчерта Андреева. Изявлението бе направено в отговор на статия в неделното издание на британския вестник \"Дейли мейл\" на министъра по въпросите на Брекзит Стивън Баркли. Той написа, че главният преговарящ на ЕС за Брекзит Мишел Барние трябва да убеди европейските лидери условията на преговорите да бъдат променени, защото британският парламент няма да приеме сегашната сделка. \"Към настоящия момент позицията, че споразумението за излизане не подлежи на предоговаряне, остава непроменена, но сме отворени за преговори за политическата декларация. Също така сме готови и за преговори с премиера Борис Джонсън\", подчерта Мина Андреева.", "date": "2019.08.05", "title": "ЕК няма да отстъпи: Договорът за Брекзит не подлежи на предоговаряне"}
{"url": "https://www.faktor.bg/bg/articles/dimitar-glavchev-pokori-nay-visokiya-vrah-v-evropa-elbrus", "text": "Бившият председател на Народното събрание Димитър Главчев се похвали, че е покорил най-високия връх в Европа - Елбрус (5642 метра). Той пусна фотоси в личната си страница във Фейсбук и написа: \"Развяхме Знамето на покрива на Европа! Благодарим на Природата, че ни позволи да покорим себе си! Благодарности на \"ръководителя от нов тип\" Краси Стоянов и Владимир Павлов, без тях нямаше да успеем! Благодарим за съдействието на генералните консули в Истанбул - Ангелов и Одрин - Вълчев! Успех на момчетата от ПСС Троян\". Връх Елбрус се навира в Кавказу на територията на Република Кабардино-Балкария в Руската федерация, на 1,5 км от границата с Карачаево-Черкезия, на 10 км от границата с Грузия и на около 40 км от границата с Абхазия.", "date": "2019.08.05", "title": "Димитър Главчев катери в Русия, покори Елбрус"}
{"url": "https://www.faktor.bg/bg/articles/sas-sebe-si-vav-varvezha-i-s-aleks-v-sartseto-si", "text": "Озарени от стотиците премигващи свещички, цветята в ковчега сияеха в бяло, виолетово и жълто – като разноцветни сълзи: изплакани и неизплакани. А Алекс бе под тях – под нашата разцъфнала и разлистена разноцветна скръб бе затрупана смъртта му. Една всеобща споделеност ни бе сбрала и обединила под купола на „Свети Седмочисленици” – и една всеобща несподеленост ни разединяваше под същия купол. Обединението беше видимо, невидимо беше разединението. Сбра ни болката от раздялата с Алекс, и страхът, че и с нас ще се разделят един предстоящ ден така, ни сбра. А раздялата бе за едни само земна и временна, а за други – окончателна и вечна. И разединението ни беше естествено като заедността ни – Алекс беше един и неповторим, по-неповторим и индивидуален от всеки друг. И всеки от опечалените беше различен, индивидуален и някак си хем съставна част от множеството, хем сам сред него. Индивидуалности, различия и сходства, прилики и отлики се наслагваха едни върху други – всеки от опечалените таеше в душата си свой собствен, свой персонален Алекс. Един беше Алекс за току-що пристигналите от САЩ негови деца, друг беше за мен, трети – за трети, четвърти – за четвърти. И така – до последния опечален. Вълнението на множеството като че ли не позволяваше на Алекс да умре, не го пускаше да ни изостави и да си иде. Това неукротимо вълнение като че ли възкресяваше покойника изпод затрупалите го цветя, и то, за да не ощети никого, възкресяваше го поименно за всеки от нас, многократно го възкресяваше. Болката беше толкова гъста, че като че ли се материализираше – ако не като плът, то поне като усещане. Не, нищо езическо няма – аз съм, аз се себеразбирам и себеизживявам като православен християнин и според канона. Наложат ли обстоятелствата, за да се приобщи към церемониала, човек може да вземе в светата обител със себе си и полувяра, и неверие дори, но не и езичество. Така че езичество в този пламнал нейде по средата на лятото паметен ден нямаше, имаше само едно тихо, но властно противодействие на смъртта – колкото необяснимо, толкова и налично. Противодействие, което се лееше както от протяжната заупокойна служба откъм олтара, така и от сълзите на присъстващите. Чрез многото си приятели и близки Алекс като че ли се възраждаше, възкръсваше, надигаше се едва ли не физически, разгръщайки с восъчните си длани букетите и венците, с които нашата мирова скръб го бе коронясала. Стойността на един човек се измерва както по интензивността на неговото присъствие, така и по интензивността на неговото отсъствие – едното е не само равностойно, а и равнозначно на другото. Алекс присъстваше и отсъстваше с еднаква сила – отсъствието му бе не по-малко субстанциално от присъствието му. След като в продължение на дълги десетилетия съм се наслаждавал на неговото присъствие, сега се налага да понеса и неговото отсъствие. Космическата празнота, огромната и кънтяща от самотност и несподеленост кухина, която остави в зъзнещата ми душа, онагледява като че ли невъзможността да живея без него. Една невъзможност, която ще се наложи да превърна във възможност – все още незнайно как. Ще се опитам да го направя като избягам от конкретното в абстрактното, като заменя сетивността на настоящия момент с метафизичността на безвремието. И по обратния път ще се опитам да го направя впоследствие – като се връщам от философските обобщения към онези беди и утехи в общия ни път, които оставиха незаличими дири в спомена. Толкова незаличими, че овеществяваха един по един спомените ни – от мисъл във вещественост ги превръщаха. И към така ненаситно питото с него и останало все пак недопито общо трапезно вино ще се връщам ден след ден и нощ след нощ, и към вечно разказваните и останали все пак недоразказани от него митарства – толкова истински, че на недействителни позаприличват. Като многократните му нелегални мисии по поръчка на Пентагона в Афганистан, да речем. И то в най-свирепите години – годините на съветската окупация. Алекс си беше авантюрист по природа, но не авантюризмът го водеше по негостоприемните плата на тази изстрадала страна, водеше го осъзнатата необходимост да даде и собствен, личен принос в битката за демокрация, най-малко паметта на баща му го задължаваше да го стори. Като елитен воин на Студената война, като блестящия политолог и анализатор, който бе, той би могъл да води тази ожесточена битка и от луксозните си служебни кабинети. Предпочете обаче да я води рамо до рамо с муджахидините. Не, не от жажда за подвиг, още по-малко, за да обслужва кариерата си, за която той нехаеше с нехайството на всеки ветрогон. Просто считаше, че така е по-честно. А в биографичния си път той винаги е предпочитал по-честното пред по-малко честното решение. Докато всички ние, неговите идейни съотборници, водехме битката само метафизически, чрез текстовете си по микрофоните на задграничните българоезични радиостанции, Алекс я поведе и физически. Една битка за свободата на Афганистан, която можеше да му струва и живота, но която той с Божията помощ спечели само броени години преди да спечели и глобалната война срещу демона на комунизма. Благодарение и на неговите проучвания и препоръки Вашингтон превъоръжи афганистанските партизани с по-ефективни зенитни оръжия и те прогониха червеноармейските нашественици. Когато се сприятелихме в мюнхенската централа на РСЕ, където той стана директор на българската емисия, а аз бях от години програмен редактор там, и двамата бяхме вече на възрастта, на която разговорите за битие и небитие преливаха едни в други. Разговаряхме по цели нощи за живота като за смъртта, а за смъртта – като за живота. Едното беше другото – дума по дума неусетно смесихме и размесихме до неузнаваемост всичко ведно. Тези разговори приличаха по-скоро на равносметка, отколкото на представа за бъдеще – спомените в тях надхвърляха надеждите пред тях. Ставаше като в стих на Окуджава: колкото по-далеч към незнайното напредваше стареещият ни живот, толкова по-назад към знайното ни българско минало ни връщаха размислите ни. Знайното и незнайното си поделяха братски битието, а светът си оставаше все така еднакво добър и еднакво лош. Обръщайки поглед назад към общото си и не-общо минало, в тези си нощни раздумки установявахме, че имаше за какво да съжаляваме – имаше дори и с какво да се похвалим. Но и в смисъла на това нелеко съпоставяне Алекс ме бе надраснал екзистенциално – както приживе, така и посмъртно. Не зная, така и не смогнах да науча досега за какво е необходим повече героизъм – да приемеш предизвикателството живот или да приемеш предизвикателството смърт. Алекс показа с присъщото му непретенциозно благородство, че владее и едното, и другото, но така и не съумя да научи и мен. Ще ми се наложи този най-съществен урок да усвоявам сам. И не съвсем сам. Ще се уча, ден след ден и нощ след нощ неуморно ще се уча на живеене и на умиране със себе си в неравния си вървеж от земята към вселената. Но с Алекс в сърцето. Защото нашите мъртви – обеща Висоцки – няма да ни оставят в беда. Ние тях – също.", "date": "2019.08.05", "title": "Със себе си във вървежа и с Алекс в сърцето си"}
{"url": "https://www.faktor.bg/bg/articles/milen-keremedchiev-sasht-mogat-da-napravyat-reverans-kam-boris-dzhonsan-sreshtu-georgieva", "text": "Номинацията на Кристалина Георгиева за европейски кандидат за управляващ директор на Международния валутен фонд (МВФ) е поредният успех на Франция, заяви пред БНР бившият зам.-министър на външните работи Милен Керемедчиев. Франция застана зад Урсула фон дер Лайен като кандидат за председател на Европейската комисия и зад Кристин Лагард - като управител на Европейската централна банка. \"Това, според мен, е всъщност поредният успех на Франция и затвърждаването на президента Макрон като наследник на овакантяващия се трон на лидер на Европейския съюз. Наистина, госпожа Георгиева, както и госпожа Фон дер Лайен, макар че една българка, а другата – германка, и двете кандидатури всъщност бяха на Франция. Франция успя, даже и с противопоставяне със своя дългогодишен партньор – Германия, говорейки за кандидатурата на госпожа Георгиева, да се пребори и да спечели поредната номинация. Господин Марнон, въпреки че загуби в собствената си държава изборите за ЕП от г-жа Льо Пен, успя така да позиционира своята партия и своите депутати в ЕП и да бъде всъщност с баланса, който да определя политики на ЕС. Вижда се, че вече трета кандидатура на Франция – в това число и преминаването г-жа Лагард от МВФ в ЕЦБ - успява да премине през наистина много разединения Европейски съюз\", коментира Керемедчиев. Според него най-сериозният конкурент на Георгиева за поста в МВФ е бившият британски финансов министър Джордж Озбърн. “Тук отново се връщам на голямата игра, която започва в момента да се играе след избирането на г-н Борис Джонсън за премиер на Великобритания. САЩ да направят този реверанс към него срещу, разбира се, по-близки отношения между двете държави“, посочи дипломатът. Керемедчиев не очаква директни ползи за България, ако Георгиева оглави институцията: \"Тъй като МВФ не е това, което беше преди 20 години или когато България се нуждаеше от помощта в началото на 90-те\", но българската кандидатура е много положителна за страната.", "date": "2019.08.05", "title": "Милен Керемедчиев: САЩ могат да направят реверанс към Борис Джонсън срещу Георгиева"}
{"url": "https://www.faktor.bg/bg/articles/i-v-svishtov-obyaviha-bedstveno-polozhenie-zaradi-chumata-po-svinete", "text": "Обявиха бедствено положение в Свищов заради африканската чума по свинете в промишлената ферма в село Българско Сливово, съобщи bTV, позовавайки се на БГНЕС. Решението за бедственото положение беше взето след две извънредни заседания днес на общинската епизоотична комисия. То ще е в сила до 11 август. Започва умъртвяването на 17 500 животни. В кампанията се включват и военното поделение в Белене. Огнището на чума в свинекомплекса в Българско Сливово беше регистрирано на 31 юли. Отменят се всички масови мероприятия в Свищовско, спира се продажбата на животни по пазарите, ще бъдат направени контролно-пропускателни пунктове за затягане на контрола по превоз на животни. Кметът на Свищов Генчо Генчев уверява, че домакинствата в общината са унищожили домашните си прасета.", "date": "2019.08.05", "title": "И в Свищов обявиха бедствено положение заради чумата по свинете"}
{"url": "https://www.faktor.bg/bg/articles/georgi-harizanov-1-7", "text": "Кабинетът и мнозинство са безалтернативни към момента, което не означава, че са застраховани от кризи. Това каза в интервю за Агенция „Фокус  политическият анализатор Георги Харизанов по повод края на политическия сезон. По думите му такива в момента не е имало. „Имайки предвид колко е сензитивен към обществените настроения г-н Борисов и колко нетърпимо е станало обществото към проблемите в различните звена на управлението, си мисля, че никой не е застрахован от кризи, които биха могли да доведат до преразглеждане на това управление и на това управленско мнозинство. Ако има такова решение, то в крайна сметка ще дойде от управляващите“, каза Харизанов. Според него опозицията към момента не е способна да бъде алтернатива, а и заплаха за това управление.", "date": "2019.08.05", "title": "Г. Харизанов: Борисов не е застрахован от кризи, които биха могли да доведат до преразглеждане на управлението"}
{"url": "https://www.faktor.bg/bg/articles/savetnik-na-radev", "text": "\"Мнозинството действа напук при вето, за да покаже, че може да се наложи над президента, но страда качеството на законодателната дейност.\" Тази тези изрази пред \"Фокус\" политологът проф. Александър Маринов в интервю за края на политическия сезон. По думите му ветото на президента не може да бъде ефективно от гледна точка на непосредствените си последици. „Преодоляването на ветото не е проблем за едно парламентарно мнозинство. Лошо е друго, че тези многобройни случаи, в които президентът връща приети закони със сериозни аргументи, не се превръщат в основа, за да се обмисли, обсъди и подобри взетото решение“, коментира Маринов. „Очевидно е, че управляващите възприемат тази активност на президента с раздразнение, защото не са свикнали да бъдат по този начин контролирани и оспорвани. ГЕРБ имаше един период на пълен комфорт от гледна точка на предишния президент, но сега вече ситуацията е друга. Естествено, че голяма част от гражданите разбират и подкрепят тези отлагателни решения на президента. Всъщност в повечето случаи президентът черпи една част от основанията си именно във възраженията, протестите или предупрежденията на широки обществени среди. Една от причините президентът да има толкова висок рейтинг, много по-висок от другите политици е именно в това, че той се стреми да посочи и да поправи според правомощията си грешките, които мнозинството допуска – било от некомпетентност, било от желание да се защитят някакви неясни интереси“, коментира още политологът. По думите на Маринов това енергично упражняване на въпросното конституционно правомощия на президента е необходимо. „Друг е въпросът, че неговото предназначение е именно да даде възможност за подобряване на продукцията на парламента, което в нашия случая не се получава“, заяви още политологът. За коалицията „Обединени патриоти“, както за покойниците или добро, или нищо, казва Маринов. По думите му коалицията „Обединени патриоти“ вече я няма. „Тъй като ми е трудно да кажа нещо добро, няма какво да кажа. Тя засега се разпадна на продължаваща остатъчна формация, в която са две партии, които също не са в много блестящи отношения. Засега се крепят взаимно. \"Атака\" вече е в друго положение. Каква е нейната перспектива ще видим. Нека не забравяме, че един от критичните импулси, които доразруши тази коалиция, бяха европейските избори. Сега наесен предстоят местни избори, които ще бъдат много по-важни и по-напрегнати“, посочи Маринов. Той очаква на много места съставните части на коалицията да влязат в остър сблъсък помежду си. „Говоря не само за двете формации ВМРО и НФСБ, но и между тях и ГЕРБ. Пловдив е много типичен случай. Ясно е, че там битката ще бъде много сериозна. Вече Цветанов го няма с неговите чудодейни възможности. Така че там вероятно няма да се изпокарат“, допълни той. По думите му на много други места ще бъдат в конкуренция. Според него големият проблем е в това, че българските коалиции обикновено се създават само заради влизането и запазването на позициите във властта и няма нищо, което да ги свързва трайно, принципно, което наистина да бъде основата, върху която могат да се преодоляват неизбежните търкания. „Волен Сидеров с основания постави някои въпроси относно изпълнението на техните ангажименти като коалиция пред избирателите. Другите две партии и техните лидери предпочитат да си мълчат за това. Проблемите или въпросите си остават. Бъдещето на това патриотично или да го наречем националистическо политическо пространство е неясно. Предполагам, че ще продължат процеси на прегрупиране, на конфронтация. Ще видим“, посочи Александър Маринов.", "date": "2019.08.05", "title": "Съветник на Радев: Парламентът гласува напук при всяка вето, за да се наложи над президента"}
{"url": "https://www.faktor.bg/bg/articles/v-rusiya-se-vzrivi-sklad-za-boepripasi-avakuirat-naselenieto-video", "text": "На територията на военно поделение 74008 в района на Ачинск в Красноярския край на Русия е възникнала експлозия в склад за боеприпаси, съобщава Интерфакс.В резултат на това са ранени четирима души, един от тях е дете, предаде РИА Новости, като се позовавава на източник от специалните служби. В Министерството на здравеопазването не знаели нищо за инцидента и жертвите.  Очевидци в социалните мрежи пишат, че на няколко километра от пожара се чуват експлозии, а на изхода от Ачинск се образуват задръствания заради многото желаещи да напуснат града. Складът е на територията на село Каменка, което е евакуирано. Евакуирани ще бъдат и жителите на  още три населени в близост до мястото на експлозията.", "date": "2019.08.05", "title": "В Русия се взриви склад за боеприпаси на военна част, евакуират населението"}
{"url": "https://www.faktor.bg/bg/articles/kilometrichno-zadrastvane-na-trakiya-zaradi-katastrofa", "text": "За километрично задръстване на магистрала „Тракия” съобщава NOVA. По информация от АПИ движението при 101 километър в посока Бургас се осъществява в изпреварващата лента заради катастрофа. От Пътната агенция предупреждават шофьорите да се движат с повишено внимание и съобразена скорост.", "date": "2019.08.05", "title": "Километрично задръстване на „Тракия” заради катастрофа"}
{"url": "https://www.faktor.bg/bg/articles/6-kilogramov-tumor-otstraniha-ot-kraka-na-mazh-vav-vma", "text": "6-килограмов тумор от бедрото на 64-годишен пациент отстрани екип от специалисти на Военномедицинска академия (ВМА), съобщават от болничното заведение. Рядката и сложна операция, продължила 3 часа, бе извършена успешно, благодарение на отличната колаборация между специалистите по ортопедия, съдова хирургия и рентгенология във ВМА. \"Пациентът е в стабилно състояние, възстановява се в клиниката\", коментира проф. д-р Неделчо Цачев, ръководител на Катедрата по ортопедия и травматология и реконструктивна хирургия. Операцията е извършена от ортопедите подполковник д-р Димитър Ангелов и д-р Никола Харисков в екип с д-р Никола Колев от Клиниката по съдова хирургия. \"Тъй като туморът бе изключително богато кръвоснабден, се наложи предоперативна ангиография и емболизация на няколко артериални съда, осъществена от колегата рентгенолог д-р Мирослав Лилов\", обясни проф. Цачев. Патологията е много рядка, а през последните 10 години пациентът вече два пъти е опериран в болници в страната, но отново прави рецидив. \"Образувание с диаметър 50 см и 6 кг е изключително фрапантно за нашата специалност. Ако няма интеграция между ортопеди и съдови хирурзи, както и добра ангиографска диагностика, подобен тумор не може да се отстрани успешно\", допълни още специалистът.", "date": "2019.08.05", "title": "6-килограмов тумор отстраниха от крака на мъж във ВМА"}
{"url": "https://www.faktor.bg/bg/articles/dnes-startira-initsiativata-za-vazstanovyavane-na-pametnika-na-neznayniya-makedonski-chetnik-v-blagoevgrad", "text": "Начало на инициативата за възстановяване на Паметника на незнайния македонски четник в Благоевград ще бъде дадено с учредително събрание в Регионалния исторически музей. Паметникът на незнайния македонски четник е бил изграден в началото на 30-те години на миналия век в центъра на Горна Джумая по идея на Тодор Александров. Основните символи в него увековечават борбите на българите от Македония и Одринско за свобода и национална цялост. През 1947 г. по време на насилствената македонизация на населението от Пиринския край паметникът е разрушен. От няколко години историци, скулптори и патриотични организации работят по идеята за неговото възстановяване. Сред първите съмишленици са Фондация „Татковина“, културният клуб в Скопие, който обединява хората с българско самосъзнание, и скулпторът Андрей Врабчев. По снимков материал е направен и проектът за възстановяването на паметника, разказа пред БНР директорът на Регионалния исторически музей Кирил Алексиев. “Г-н Андрей Врабчев, който е един от основните инициатори, дори разполага с оригинални скици и оригинални снимки на самото подготвяне на макета, когато е правен на този македонски четник. Имаме възможност да възстановим изцяло паметника, такъв, какъвто е бил“, посочи Алексиев. Днес в 17 часа ще бъде учредителното събрание на инициативния комитет за възстановяването на паметника на македонския четник, като са предложени и няколко локации в центъра на града като подходящо място.", "date": "2019.08.05", "title": "Възстановяват разрушения през 1947 г. Паметник на незнайния македонски четник"}
{"url": "https://www.faktor.bg/bg/articles/ivan-geshev-opitite-za-politicheski-natisk-sa-motivirani-ot-partiyni-i-korporativni-interesi", "text": "\"Като магистрат, чийто професионален път е минал изцяло в различни структури на прокуратурата и следствието, искам искрено да благодаря на всички колеги от ПРБ, независимо дали са изразили подкрепата си за мен в качеството ми на кандидат за главен прокурор, или не са го направили\". Това пише в позиция Иван Гешев, зам.-главен прокурор. \"Опитите за политически натиск, за представяне на прокурорите и следователите като втора ръка магистрати, които нямат собствено мнение и гласуват под строй, видимо са мотивирани от партийни, корпоративни и/или лични интереси, различни от тези на българските граждани. Обяснимо е старанието на някои партии, бизнес кръгове, обвиняеми, подсъдими и/или осъдени лица, както и на техни представители, за пореден път да пробват да изключат професионалната ни общност дори от възможността да изразим мнение за собствения си избор. От името на главния прокурор г-н Сотир Цацаров и ръководството на ПРБ обаче заявявам, че няма да се допуснат персонални атаки срещу магистрати и съдебни служители само и единствено защото са изразили лична позиция. На старанието да бъдат демонизирани отделни магистрати, като прокурор Силвия Соколова, СпП, ще бъде отговорено със всички позволени от закона средства, включително и с ясно изразено становище за подкрепа. Въпреки че в конкретния случай това едва ли е необходимо, защото най-добрата атестация за нея, персонално, е дадена от федералния прокурор на Кралство Белгия Фредерик Ван Льов, който в писмо до главния прокурор г-н Сотир Цацаров благодари за отличната й работа при най-мащабната операция на полицейски и съдебни служби в Европа през 2017 година под названието “Халифакс“. Сигурен съм, че прокурорите, следователите и съдебните служители заедно ще отговорим на очакванията за справедливост и сигурност на всички български граждани, независимо от обществения или социалния им статус\", казва Гешев в позицията си, изпратена до медиите.", "date": "2019.08.05", "title": "Иван Гешев: Опитите за политически натиск са мотивирани от партийни и корпоративни интереси"}
{"url": "https://www.faktor.bg/bg/articles/osadiha-nezakonen-proizvoditel-na-orazhiya-v-plevensko", "text": "Районната прокуратура в Плевен постигна осъдителна присъда за мъж, произвеждал незаконно оръжие в дома си в Пордим, съобщиха от ведомството. Със споразумение, постигнато в хода на съдебното производство, 59-годишния В.К.Д. се е признал за виновен за извършени от него две престъпления - производство на огнестрелни оръжия без издадено разрешение, и държане на голямо количество огнестрелни оръжия и боеприпаси без надлежно разрешение. За извършените престъпления на осъдения е наложено наказание 5 години \"Лишаване от свобода\", като изтърпяването е отложено с петгодишен изпитателен срок. В срока на изпитателния срок на осъдения е предвидена пробационна мярка - задължителна регистрация по постоянен адрес. Одобреното от съда Споразумение има сила на влязла в сила присъда и подлежи на незабавно изпълнение. В хода на разследването било установено, че осъденият притежава специални знания и умения в областта на стругарството, металообработването и дървообработването. Той използвал тези знания за преправянето и произвеждането на самоделни огнестрелни оръжия. В гаражното помещение на обитавания от него имот оборудвал работилница, където произвеждал самоделните оръжия. В този гараж осъденият държал различни метални и дървени части и предмети, които използвал в процеса на производство. Произведените от него оръжия той предоставял и на трети лица. През периода 1 януари - 19 юни т.г. произвел 9 броя пушки. Според назначената балистична експертиза те са технически годни да произвеждат изстрели. В хода на процесуално следствените действия в дома и гаража на осъдения, освен произведените от него пушки, са намерени и боеприппаси - 573 патрони.", "date": "2019.08.05", "title": "Осъдиха незаконен производител на оръжия в Плевенско"}
{"url": "https://www.faktor.bg/bg/articles/vss-vazstanovi-plamen-georgiev-kato-prokuror-v-spetsprokuraturata", "text": "За по-малко от минута прокурорската колегия на ВСС възстанови като прокурор в Специализираната прокуратура бившия председател на антикорупционната комисия Пламен Георгиев. Всички осем присъстващи съдебни кадровици гласуваха „за“ молбата на Георгиев. Прокурорската колегия на Висшия съдебен съвет заседава днес  извънредно по молбата на бившия ръководител на Антикорупционната комисия Пламен Георгиев да бъде възстановен като прокурор в Специализираната наказателна прокуратура. Георгиев подаде изненадващо оставка в сряда - няколко месеца след скандала с недекларираната си тераса. Пламен Георгиев беше сред първите кандидати за работа в новосъздадената през 2011 година Специализираната прокуратура. Когато тя заработи на 1 януари 2012 година, той вече беше заместник правосъден министър в първото правителство на Бойко Борисов. Въпреки назначението, предишният състав на Висшия съдебен съвет го назначи и за заместник-председател на спецпрокуратура, а очакванията бяха, че един ден, когато се върне в съдебната система, ще е именно на този пост. В молбата си до Прокурорската колегия обаче Георгиев поиска да бъде назначен като редови спецобвинител. От малко повече от седмица първоинстанционната Специализирана прокуратура има нов титулярен ръководител - Димитър Петров, номиниран за поста от кандидата за главен прокурор Иван Гешев и избран с 11 на 0 гласа от Прокурорската колегия на Висшия съдебен съвет. С издигането на Петров се оваканти и заместник-шефското място в структурата, която през последната година и половина разследва най-шумните дела - за корупция и срещу организирани престъпни групи. За евентуалното назначаване на доскорошния антикорупционен ръководител на вакантната позиция обаче трябва предложение от новоизбрания Димитър Петров, което отнова да бъде гласуване  от Прокурорската колегия.", "date": "2019.08.05", "title": "ВСС възстанови Пламен Георгиев като прокурор в спецпрокуратурата"}
{"url": "https://www.faktor.bg/bg/articles/andrey-raychev-politicheskiyat-sezon-ima-neochakvano-prodalzhenie", "text": "Политическият сезон не приключи, има неочаквано продължение. Това каза в интервю за Агенция „Фокус“ социологът Андрей Райчев по повод края на политическия сезон. Той обясни, че в края на сезона са зададени два неочаквани сюжета – изтичането на данните от НАП и африканската чума. „Всички очакваха, че победата на евровота ще доведе до успокояване и ще даде възможност на ГЕРБ да направи няколко удара срещу БСП, свързани с финансирането на партиите, които да затвърдят победата и да преминат към второ действие на драмата тази година. Това са местните избори през октомври“, каза Райчев. По думите му обаче в края на сезона страната е наводнена от неуправляема ситуация. „Така че просто този сезон не приключва. Управляващите ще бъдат принудени да действат и през август. Трупат се неща, които наесен няма как да нямат своите последици. Говоря за чумата и масовото недоволство, особено в навечерието на кметски избори и, второ, с изключително сложния и не много понятен сюжет за властовата борба, който виждаме в изтичането на данните на НАП“, допълни още социологът.  Според  Райчев стабилността на управлението след разцепването на Обединени патриоти не нищо различно, колкото е било преди четири-пет месеца. \"Отцепването на Волен Сидеров означава окончателно скарване между него и Каракачанов, между ВМРО и Атака, но не и нови отношения между Волен Сидеров и Бойко Борисов или нови между Каракачанов и Бойко Борисов. Не виждам кой знае каква разлика от това, което беше напролет и сега. ДПС се стреми за сближаване с ГЕРБ и запазване на ГЕРБ до изборите, което донякъде съвпада и с периода на избирането на нов главен прокурор. В този смисъл стабилността е повишена. ДПС, разбира се, ще пази стабилност до ноември със сигурност\", посочи той. \"Не мисля, че Валери Симеонов има кой знае какво бъдеще. Другите две формации са в особено положение. ВМРО е изкушено от 6-те %, които набра. Вярно, това са 6 % при много ниска избирателна активност. Те приличат на 4 % при средна избирателна активност. Т.е. имаме ВМРО, което се надява да спечели само. Това ги прави много активни, много ги възбужда. Съвсем едно е да правиш сложна коалиция, в която непрекъснато се пазариш, се разправяш, премълчаваш, правиш компромиси, съвсем друго е да си самостоятелен. ВМРО ще поеме курса за самостоятелно влизане в парламента. Разбира се, това минава през тези местни избори, които идват. Докато г-н Сидеров държи своите 1-2%, но никога не го подценявайте от гледна точка на финалния му спринт. Той е изключително способен за месец да събуди една не много голяма, но достатъчно значима част от обществото и да постигне своите 4 на сто. Не бих зачеркнал Волен Сидеров. Мисля, че просто ще бъдат две националистически формации. Това е най-вероятният изход. Другият вариант е една от тях да влезе, т.е. или само ВМРО или само Атака. Най-сетне четвърти вариант е нито една да не влезе. Тогава На въпрос да очакваме ли разместване на властовите пластове след появата на нови политически субекти, Райчев отговори: \":За мен няма никакво съмнение, че Слави Трифонов ще изиграе роля и ще увлече определен брой хора зад себе си. Тук размерът има значение. Съвсем едно е да са 4-5 %, съвсем друго е да са 10 %, съвсем друго е да са 15 %. Не вярвам нагоре да стигне. Това са три различни сценария. Във всички случаи едва ли има смисъл да говорим за това преди да видим местните избори или преди да видим телевизията, която той прави.\" Според социолога, сблъсъкът в София ще бъде много важен. \"Местните избори ще имат голямо политическо значение и преди да видим как ще свършат, не можем да коментираме просто нищо\", категоричен е той.", "date": "2019.08.05", "title": "Социолог чертае апокалиптични предизборни сюжети"}
{"url": "https://www.faktor.bg/bg/articles/vlak-i-kamion-se-blasnaha-v-loveshko", "text": "Пътнически влак и камион са се ударили на прелез в междугарието Дойранци-Левски, съобщават от НКЖИ. Инцидентът е станал към 10:00 часа. Според съобщението камионът е преминал неправилно през съоръжението, което е било с редовно задействана автоматична сигнализация (светлинна и звукова сигнализация). Влакът е пътувал по направлението Ловеч – Левски. Вследствие на удара е дерайлирал локомотивът на композицията с една колоос. Водачът на товарния автомобил е пострадал. Нарушен е графикът на движение на влаковете между Левски и Троян. За пътниците по това направление е осигурен превоз с автобуси.", "date": "2019.08.05", "title": "Влак и камион се блъснаха в Ловешко"}
{"url": "https://www.faktor.bg/bg/articles/mihail-konstantinov-na-27-oktomvri-shte-se-proveri-ima-li-oponent-na-upravlenieto", "text": "Не намирам особени промени в стабилността на мнозинството и на кабинета. Това каза в интервю за Агенция „Фокус“ политическият анализатор проф. Михаил Константинов. Той коментира и отношенията в малката коалиция. По думите му патриотичните формации са неотменна част от българския политически пейзаж. „Ако техните ръководители имат достатъчно разум, имат бъдеще. Ако не, ще се разпаднат“, коментира проф. Константинов. По отношение на БСП, професорът заяви, че партията се опитва да бъде опонент на управлението. „Доколко е успешно е друг въпрос. Всичко ще бъде проверено на 27 октомври и на 3 ноември тази година“, посочи още политическият анализатор. Проф. Константинов обобщи и политическата сесия. „Като че ли имаше малко повече скандали от обикновеното, но в общи линии това беше една нормална парламентарна сесия“, каза още проф. Михаил Константинов.  На въпрос вфективен инструмент ли е президентското вето и различно ли го възприемат политиците и гражданите, Михаил Константинов отговори: \"Президентското вето е един напълно легитимен демократичен инструмент. По принцип това вето е полезен инструмент. Дали така е било през последните няколко месеца, ми е трудно да кажа. Чрез това вето се внасят корекции в законодателната дейност на управляващите.\"  Според анализатора, ни очаква гореща политическа есен.", "date": "2019.08.05", "title": "Михаил Константинов: На 27 октомври ще се провери опонент ли е БСП на управлението"}
{"url": "https://www.faktor.bg/bg/articles/chetirima-dushi-v-bolnitsa-sled-konsumatsiya-na-sladkish-s-kanabis", "text": "Две жени и двама мъже са потърсили медицинска помощ след консумация на сладкиш с канабис, съобщиха от пресцентъра на Областната дирекция на МВР в Благоевград, предаде БТА. Сигналът е подаден в малките часове на 2 август на телефон 112 от Филиала на спешна медицинска помощ в Сандански за постъпили със симптоми на хранително отравяне две жени на 46 и 22 години и двама мъже на 19 и 22 години.  Пристигналите на място полицейски служители на Районно управление - Сандански са установили, че четиримата са консумирали домашно приготвен сладкиш, в който е констатирано наличие на канабис. Със заповед са задържани до 24 часа 46-годишна жена и 65-годишен мъж от Сандански. За случая е уведомена районната прокуратура, образувано е досъдебно производство. Работата по случая продължава, допълват от пресцентъра на Областната дирекция на МВР в Благоевград.", "date": "2019.08.05", "title": "Приеха в болница четирима души, след като ядоха сладкиш с канабис"}
{"url": "https://www.faktor.bg/bg/articles/donald-tramp-omrazata-nyama-myasto-v-nashata-strana", "text": "\"Омразата няма място в нашата страна\", заяви снощи президентът Доналд Тръмп след избиването на 29 души при масовите стрелби в Ел Пасо, Тексас, и Дейтън, Охайо, през уикенда, предаде Асошиейтед прес. \"Ще се погрижим за този проблем\", каза президентът пред журналисти в Мористаун, Ню Джърси. Той добави, че е разговарял с главния прокурор, с директора на ФБР и членове на Конгреса и ще направи изявление днес. Знамената в САЩ ще бъдат свалени наполовина днес в памет на жертвите в масовите убийства, добавя АП. Тръмп посочи, че в Съединените щати има проблем с психичните заболявания и че нападателите \"наистина са много сериозно психично болни\". Проблемът със стрелбите продължава от години и затова \"трябва да го спрем\", продължи той.     И докато страната не може да се съвземе от двете кръвопролития за по-малко от денонощие, президентът прекара първите часове след трагедиите далеч от публичното внимание, в голф имението си в Ню Джърси, откъдето изпращаше туитове в подкрепа на пострадалите, редуващи се с нападки срещу политическите му противници, отбелязва Асошиейтед прес.     Американците не видяха своя президент веднага след стрелбите в Ел Пасо и Дейтън.  Едва късно следобед вчера Тръмп и първата дама се появиха пред журналистите, преди да отлетят за Вашингтон.     Свързвайки кръвопролитията с омраза и психични заболявания, Тръмп не спомена нищо за законите за огнестрелните оръжия - фактор, изтъкван редовно от представители на Демократическата партия. Той не отговори на въпроси за антиимигрантския език, използван от нападателя в Ел Пасо и напомнящ до голяма степен за неговия собствен изказ, посочва АП.", "date": "2019.08.05", "title": "Доналд Тръмп: Омразата няма място в нашата страна, ще се погрижим за този проблем"}
{"url": "https://www.faktor.bg/bg/articles/erdogan-zapochva-operatsiya-v-severna-siriya", "text": "Турция започва операция в Северна Сирия, източно от река Ефрат. Това обяви президентът на страната Реджеп Ердоган в неделя в Бурса.   Операцията ще бъде извършена в район, контролиран от кюрдските милиции. Според Анкара те са свързани с Кюрдската работническа партия, която смята за терористична организация. Ердоган поясни, че САЩ и Русия са информирани за плановете на Анкара. През 2016 и 2018 година турската армия проведе две операции на сирийска територия западно от река Ефрат с намерението да прочисти граничните райони от терористи. Миналата година правителството на Ердоган обеща да разшири офанзивата и на изток от Ефрат. Тогава САЩ се намеси с обещанието да уреди оттегляне на милициите от границата.", "date": "2019.08.05", "title": "Ердоган започва операция в Северна Сирия"}
{"url": "https://www.faktor.bg/bg/articles/vsichki-albantsi-i-makedonskite-poluchavat-albansko-grazhdanstvo", "text": "На последното си заседание албанското правителство прие законопроект „За гражданство“, който съдържа няколко важни промени, като например член 6, където се предвижда „Даване на гражданство въз основа на произход“, пише македонският вестник „Вечер“, цитиран от \"Фокус\". Изданието обяснява, че с това се дава възможност на албанците, които живеят извън територията на албанската държава, както в съседните страни, така и в диаспората, да получат албанско гражданство. „Чужденец ще може да получи албанско гражданство, ако неговите предци са имали албанско потекло и при условие, че той може да докаже семейната връзка в директна линия до трето коляно на жалбоподателя с предците. Необходимата документация, с която се доказва албанският произход на заявителя, се определя с указания на министъра“, се казва в член 6 на проектозакона. Друга важна новост се съдържа в член 4 и това е даването на албанско гражданство на всеки, който се роди на територията на Република Албания. Това означава, че Албания ще прилага принципа \"Jus soli\", който дава гражданство на всяко лице, родено на нейна територия, въпреки че никой от родителите му няма албанско гражданство. Този принцип се спазва в САЩ, докато в някои европейски страни има някои допълнителни критерии, които трябва да бъдат изпълнени. Очаква се законопроектът за гражданството да бъде включен в дневния ред на заседание на парламента през септември след летните ваканции. В Македония тази новина предизвика различни реакции в зависимост от етническата принадлежност – от пълно приемане до страх, че могат да оживеят идеалите за Велика Албания, пише в материал, публикуван в македонската емисия на ВВС. Идеята пет милиона албанци от Македония, Косово, Черна гора, Гърция и диаспората да получат гражданство на Република Албания беше представена от интелектуалци от Албания, обединени в групата „Всички албанци с албанско гражданство“. Албанските партии в Македония, гражданските организации и интелектуалците са единодушни, че албанските паспорти ще доведат до духовно сближаване на албанците в региона. Позициите на преподавателите по право в Македония са разделени в зависимост от етническата им принадлежност. Професор Мерсел Биляли от университета „ФОН“ не вижда нищо необикновено в идеята. „И ние преди няколко години правехме това за македонците извън Македония, дадохме гражданство на хората, които живеят навън, в съседните държави, в други държави. Това е силно духовно сближаване“. Ползите от двойното гражданство са лични за гражданите, които на базата на етническата си принадлежност и корените си кандидатстват за гражданство в съседна държава. Това се вижда от примера с 22 000 македонци, които през последните седем години получиха българско гражданство. Но, от друга страна, преподавателят по конституционно право Темелко Ристевски смята, че това не е добре за македонските национални интереси. „Глобално гледано е добре, че хората се сближават, но, от друга страна, от гледна точка осъществяването на албанските национални интереси, става дума за процеси, които не водят към добро за реализацията на македонските национални интереси“. Албанската партия в Македония „Нова демокрация“ заяви, че застоят в евроинтеграцията на Македония е една от причините за тази инициатива. На подобно мнение е и Биляли, който хвърля вината за интереса на гражданите на Македония към двойно гражданство върху политиката. „Самата власт се бори срещу националните интереси на Македония и всички други явления са страничен ефект от една лоша политика“. И неправителствената организация „Реалитети“ приема инициативата. Активистът Валон Бела казва, че причините трябва да се търсят и в липсата на грижи от страна на македонската държава за нейните граждани. „Това е отчаяна, отчаяна алтернатива, като имаме предвид, че дискриминацията в Македония е най-висока спрямо албанците. Мисля, че всяка държава трябва да се интересува от същинските интереси на своите граждани“. Доколко албанското гражданство на албанците извън държавата или духовното сближаване, както събеседниците на ВВС наричат този процес, може да засили идеите за Велика Албания? Биляли казва: „Не е свързано с гражданството. Това е едно, а териториалната цялост и суверенитетът са съвсем друго нещо“. Ристевски пък смята: „Това е опасно за Македония, ако се осъществят амбициите на онези обществени групи, които разсъждават консервативно за създаване на велики държави“.", "date": "2019.08.05", "title": "Всички албанци на Балканите (и македонските) - с албанско гражданство"}
{"url": "https://www.faktor.bg/bg/articles/shte-se-okazhe-li-tramp-problem-za-kandidaturata-na-kristalina-georgieva", "text": "Кристалина Георгиева става първата българка, която се класира на финалната права за най-високия пост в една от най-важните международни финансови институции. Тя временно се отказва от поста главен изпълнителен директор на Световната банка, след като стана кандидат на Европейския съюз за ръководител на Международния валутен фонд. Едно от препятствията по пътя й обаче се оказва президентът на САЩ Доналд Тръмп, коментираха бившият министър на финансите проф. Христина Вучева и бившият външен министър Милен Керемедчиев пред Bulgaria ON AIR. \"Има и други силни кандидати, които биха били подкрепени и ако г-н Тръмп в своя си стил не спази никакви договорки, каквито има от десетилетия кандидатът да бъде европейски, е възможно да има изненади\", посочи Керемедчиев. По думите му американският президент често не спазва договорки. Решаващият глас за избор на ръководител е на САЩ, макар че МВФ по принцип се ръководи от Европа, обясни проф. Христина Вучева. \"Успехът си е чисто неин. Това отбелязване от медиите за значимостта на тази или онази страна е малко пресилено, защото решенията в МВФ се вземат не толкова от управляващия директор. Там решаващата дума има американският представител, защото там дяловете са най-много на американците. Всички важни въпроси във валутния фонд се решават не от управляващия директор\", каза проф. Вучева . Двамата гости оцениха номинацията на Кристалина Георгиева като чисто личен успех за нея, защото европейските институции оценяват работата на българските представители в тях.", "date": "2019.08.05", "title": "Ще се окаже ли Тръмп най-високото препятствие пред Кристалина Георгиева?"}
{"url": "https://www.faktor.bg/bg/articles/nay-malko-17-dushi-zaginaha-pri-eksploziya-v-kayro", "text": "Най-малко 17 души загинаха и 32 бяха ранени при експлозия край Националния онкологичен институт в центъра на Кайро, предаде Ройтерс, цитирайки египетското здравно министерство. Според изявление на египетското вътрешно министерство експлозията е предизвикана от автомобил, движещ се в насрещното движение, който се е сблъскал с три други превозни средства. Това е довело до експлозията. Египетската прокуратура разследва причините за инцидента, но засега няма официално изявление, съобщават източници на Ройтерс.", "date": "2019.08.05", "title": "Най-малко 17 души загинаха при експлозия в Кайро"}
{"url": "https://www.faktor.bg/bg/articles/rumen-radev-1-14", "text": "КПКОНПИ не установи конфликт на интереси по отношение на държавния глава Румен Радев и е прекратила производството по сигнал срещу него в останалата му част. Това става ясно от решение на комисията публикувано на официалния й сайт. От комисията обобщават сигнала срещу президента, в който се посочвало, че са налице съмнения за конфликт на интереси и облагодетелстване чрез служебно положение на Румен Радев в качеството му на командир на ВВС във връзка с назначаване на Десислава Генчева (в момента Радева) на два щата, въпреки че втория такъв - пиар на ВВС, по правилник трябва да се заема от военизирано, а не от цивилно лице, каквато е тя. В него се казва още, че ВВС е плащало наем на жилище, което обитава Десислава Генчева в гр. София, в което е живял с нея и самият Румен Радев, предаде БТА. Румен Радев е закупил жилище в гр. София през 2010 г. от 143 кв. м. за 168 хил. лв., което е под пазарните цени на имотите за периода в района.  През 2005 г. е закупено ведомствено жилище от Министерство на отбраната и едновременно с това, неправомерно е ползвано под наем второ ведомствено жилище. Апартаментът е продаден през 2007 г. Според комисията в изпратения по електронен път сигнал срещу Радев не са се съдържали данни за нарушение на отменения Закон за предотвратяване и установяване на конфликт на интерес. От КПКОНПИ отбелязват още, че твърденията в сигнала касаят правни действия - сключване на договори за наем и договор за покупко-продажба на недвижими имоти, извършени от Румен Радев в качеството му на физическо лице, участник в гражданскоправния оборот, а не като лице, заемащо публична длъжност. Както и че не е налице свързаност между Радев и Десислава Генчева преди датата на сключване на гражданския брак.", "date": "2019.08.05", "title": "КОНПИ: Радев си e купил жилище под пазарните цени, няма конфликт на интереси, че назначил жена си на 2 щата"}
{"url": "https://www.faktor.bg/bg/articles/plashat-s-proval-balgaro-makedonskata-komisiya-ako-se-zasegne-identichnostta-na-gotse-delchev", "text": "След като председателят на съвместната македонско-българска комисия по историческите въпроси от българска страна Ангел Димитров заяви, че ще поиска извънредна среща до края на август, македонският му колега Драган Георгиев каза, че не приема такъв вариант. \"Не приемаме извънредна работна среща. Редовната работна среща ще се състои на 12 и 13 септември\", каза Георгиев за телевизия 24. Той заяви още, че ако се повдигне въпросът за идентичността на Гоце Делчев, тогава най-вероятно преговорите ще пропаднат. \"Искането да се реши въпросът за Гоце Делчев веднага с цел да се задоволи някаква, в този случай политическа потребност, може да повлияе негативно на работата на комисията\", смята историкът Георгиев, цитиран от БТА. Въпросът за по-активни действия от страна на комисията беше повдигнат при посещението на пбългарския премиер Бойко Борисов в Скопие на 1 август. На срещата си с президента на Северна Македония Стево Пендаровски той посочи, че странмата ни е подготвена да окаже силна подкрепа за започване на преговори за присъединяване към Европейския съюз през октомври 2019 г. \"В същото време очакваме дотогава да има видим напредък и резултати от работата на мултидисциплинарната експертна комисия по въпросите от общата ни история\", добави Борисов. Българският премиер и президентът на Северна Македония се обединиха около разбирането, че политиците не трябва да се месят в работата на комисията. В Скопие Борисов разговаря и с премиера Зоран Заев. Двамата отбелязаха втората годишнина от подписването на Договора за приятелство, добросъседство и сътрудничество между двете страни и поднесоха цветя пред гроба на Гоце Делчев в църквата \"Св. Спас\" в Скопие.", "date": "2019.08.05", "title": "Плашат с провал българо-македонската комисия, ако се засегне идентичността на Гоце Делчев"}
{"url": "https://www.faktor.bg/bg/articles/zakanata-na-putin-da-zagarbi-dolara-se-prevrashta-v-realnost", "text": "Cлeд ĸaтo пpeзидeнтът Bлaдимиp Πyтин ce зaĸaни дa нaмaли yпoтpeбaтa нa дoлapи в pycĸaтa иĸoнoмиĸaтa, cтpaнaтa дeйcтвa и peзyлтaтитe вeчe ca видими, пишe Вlооmbеrg, цитиран от money.bg. Πpoмянaтa e чacт oт cтpaтeгиятa зa \"дe-дoлapизaция\" нa pycĸaтa иĸoнoмиĸa и нaмaлявaнe нa yязвимocттa ѝ oт щaтcĸитe caнĸции. Ho дoĸaтo цeнтpaлнaтa бaнĸa ycпя бъpзo дa ce oтъpвe oт пoлoвинaтa cи peзepви в зeлeнaтa вaлyтa пpeз минaлaтa гoдинa, пpoгpecът пpи тъpгoвиятa бe бaвeн. Дeлът нa eвpoтo в pycĸия изнoc ce yвeличaвa зa чeтвъpтo пopeднo тpимeceчиe зa cмeтĸa нa aмepиĸaнcĸaтa вaлyтa, пoĸaзвaт дaнни нa цeнтpaлнaтa бaнĸa. Oбщaтa вaлyтa пoчти изпpeвapвa дoлapa в тъpгoвиятa c Eвpoпeйcĸия cъюз и Kитaй, a oбмянaтa нa cтoĸи и ycлyги cpeщy pyбли c Индия cъщo pacтe. Дeлът нa дoлapa пpи внoca ocтaвa нeпpoмeнeн и e oĸoлo eднa тpeтa. \"Имa cилни cтимyли зa пpoмянaтa, нe caмo зa Pycия, нo и зa тъpгoвcĸитe ѝ пapтньopи\", ĸaзвa Дмитpий Дoлгин, иĸoнoмиcт в ІNG Ваnk в Mocĸвa. \"Eвpoпeйcĸият cъюз cъщo ce изпpaвя пpeд тъpгoвcĸo нaпpeжeниe cъc CAЩ\", ĸoeтo ĸapa Бpюĸceл дa нaмaли зaвиcимocттa cи oт дoлapa, пocoчвa тoй. Eвpoтo e нa втopa пoзиция, cъвceм мaлĸo cлeд дoлapa, ĸaтo изпoлзвaнa вaлyтa зa изнoca нa Pycия ĸъм Eвpoпeйcĸия cъюз, ĸaтo дeлът нa oбщaтa вaлyтa ce пoĸaчвa дo 42 пpoцeнтa пpeз пъpвoтo тpимeceчиe cпpямo 32 пpoцeнтa гoдинa пo-paнo. Pycия вce oщe paзчитa нa дoлapa зa нaд пoлoвинaтa oт oбщaтa cи тъpгoвия, ĸoятo възлизa нa $687,5 милиapдa гoдишнo, мaĸap пo-мaлĸo oт 5% oт тeзи cдeлĸи дa ca cъc CAЩ. Чacт oт жeлaниeтo нa Pycия зa пpoмянa ce ĸpиe в зaбaвянeтo пo дo eднa тpeтa oт тpaнcaĸциитe в дoлapи, тъй ĸaтo зaпaднитe ĸoмпaнии тpябвa дa пpoвepят дaли cъщитe тpaнcaĸции ca пoзвoлeни, ĸaзa пpeз дeĸeмвpи pycĸият миниcтъp нa финaнcитe Aнтoн Cилyaнoв. Eвpoтo ce пoĸaчвa и пpи тъpгoвиятa мeждy Pycия и Kитaй, ĸoятo дocтигa $108 милиapдa гoдишнo. B нaчaлoтo нa 2018 г. oбщaтa вaлyтa пoчти нe ce изпoлзвaшe, нo пpeз пъpвoтo тpимeceчиe нa 2019 г. тя зaeмa eднa тpeтa дял. Tъpгoвиятa c юaни e тpyднa зapaди oгpaничeниятa, cвъpзaни c дocтъпa нa чyждeнци дo ĸитaйcĸи aĸтиви, ĸoитo Πeĸин нaлaгa, ĸaзвa Дмитpий Tимoфeeв, ĸoйтo oглaвявa дeпapтaмeнтa зa caнĸции в Mиниcтepcтвo нa финaнcитe нa Pycия. Haй-дpaмaтичнaтa пpoмянa виждaмe в тъpгoвиятa нa Pycия c Kитaй. Pyблaтa вeчe oтгoвapя зa тpи чeтвъpти oт cдeлĸитe пpи изнoca.", "date": "2019.08.05", "title": "Заканата на Путин да загърби долара се превръща в реалност"}
{"url": "https://www.faktor.bg/bg/articles/mvnr-na-rusiya-sasht-sa-grobokopachi-na-drsmo", "text": "Вината за прекратяването на съществуването на Договора за ликвидация на ракетите със среден и малък обсег (ДРСМО) е изцяло на Вашингтон. Това заяви на брифинг заместник-министърът на външните работи на Русия Сергей Рябков, цитиран от ТАСС. „Вината за това (прекратяване на съществуването на ДРСМО) е изцяло на американската страна. Именно САЩ станаха гробокопачи на договора. Те стартираха и завършиха процедурата по излизане от него. Междувременно Русия последователно и до последния момент се обявяваше за неговото запазване. Съответно, твърденията, каквито правят някои чуждестранни официални лица, както и отделни медии, че уж нашата страна също е излязла от договора и споделя отговорността с американците, са абсолютно некоректни“, заяви той. „Напротив, Русия направи всичко възможно за спасяването на ДРСМО“, подчерта Рябков. По думите на дипломата, решението на САЩ да ликвидират договора е нанесло тежък удар по създаваната с десетилетия система за контрол над въоръженията. „Неизбежни са далекоидущите последствия за всички архитектури на международната сигурност“, добави заместник-външният министър на Русия. „Всъщност, именно САЩ така и не предприеха действия за отстраняване на техните нарушения по договора“, заяви Рябков. Както уточни той, на първо място става въпрос за разполагане на сушата на пускови установки Mk-41, с които могат да се изстрелват ударни крилати ракети, което е забранено от договора. „Не бе направен никакъв напредък и по така наречените ракети-мишени, изстрелвани от американците от земята за тестване на своята система за ПРО (противоракетна отбрана), но аналогични по характеристики с балистическите РСМД. Същото се отнася и за използването от Пентагона на ударни безпилотни летателни апарати (БПЛА), които изцяло попадат под съдържащото се в договора определение „крилата ракета с наземно базиране“, посочи заместник-министърът. Всички следващи стъпки в областта на контрола върху оръжията трябва да се вземат предвид, включително ядрените и ракетните възможности на Франция и Великобритания, каза Рябков. „Със сигурност при всички по-нататъшни стъпки в областта на ядрено-ракетния контрол, при обсъждането на перспективите за различни формати на преговори, някои възможни хипотетични споразумения, ние ще настояваме в този процес да се вземат предвид съответните потенциали на Франция и Великобритания“. - каза дипломатът, отговаряйки на съответния въпрос на журналистите. Според Рябков, съобщенията, че Париж и Лондон не трупат сили и средства и са ги стабилизирали на някакво ниво, не променят руската позиция, тъй като със сключването на СТАРТ-3 през 2010 година Русия практически е стигнала до границата, „след която всякакви бъдещи стъпки в тази сфера са възможни само като се вземат предвид всички фактори, влияещи на стратегическата стабилност и потенциалите на всички държави, които разполагат със съответстващите възможности“ в ракетно-ядрената сфера. САЩ трябва да отговорят на въпроса за участието на Китай в новата система за контрол на оръжията, каза Рябков, отговаряйки на въпроса дали е възможно да се сключи ново споразумение за системата за контрол над въоръженията, което да замени ДРСМО на фона на отказа на Китай да участва в тези преговори. „По отношение на КНР внимателно записваме всички сигнали, които идват от Пекин. Обръщаме внимание на факта, че китайската страна заема много категорична позиция по този въпрос. Чухме какви предпочитания по този въпрос са изложени във Вашингтон, но какво да правим по-нататък с тези предпочитания и какво развитие е възможно тук - това е въпрос за Вашингтон, който инициира цялата дискусия“, каза Рябков. Руско-американският диалог за контрол върху оръжията трябва да бъде продължен, каза Рябков. „Все още сме отворени за равноправен и констуктивен диалог със САЩ по темата за ДРСМО и други въпроси на стратегическата стабилност на основата на взаимно уважение и взаимно отчитане на интересите“, заяви дипломатът. „Възобновеният на 17 юли в Женева в междуведомствен формат руско-американски консултационен процес по проблемите на контрола над въоръженията с акцент върху техния ракетно-ядрен компонент трябва да бъде продължен“. Русия, отбеляза Рябков, е готова да обсъди сключването на по-широко споразумение за ядрените оръжия, но призова за отказ от лозунгите и разговаряне по същество. „Що се отнася до предложението за сключване на по-широко споразумение, ние сме готови за диалога и никога не го отказваме, но за да бъде диалогът съществен, трябва да говорим по същество, а не с лозунги, както се случва сега от американската страна“, подчерта той. Рябков каза още, че Русия ще предприеме изчерпателни мерки, за да осигури собствената си сигурност във връзка с излизането на САЩ от ДРСМО. „Пред новите заплахи, породени от САЩ, разбира се, ще предприемем всеобхватни мерки, за да гарантираме собствената си сигурност“, каза той. Рябков добави, че Русия няма да разположи наземни ракети със среден и малък обсег в Европа или други региони, докато там не се появят американски въоръжения от този клас. \"Призоваваме Вашингтон да прояви отговорност и по примера на Русия да се откаже от разполагането на системи със среден и по-малък обсег, създадени от американците, за които се говори активно в Пентагона“, заяви заместник-министърът на външните работи на Русия. Разработката на ракети със среден обсег в САЩ, каза Рябков, е в напреднал стадий. “В САЩ разработката на нови средства със среден обсег са в напреднал стадий. Номенклатурата на тези средства е известна, тя може да се намери на открити сайтове“, отбеляза той. Договорът за стратегическо намаляване на настъпателните въоръженията (СТАРТ-3) може да бъде продължен за по-кратък срок, като юридически това е възможно, заяви заместник-министърът на външните работи на Русия. \"Би било още по-сериозен удар за международната система за сигурност, ако СТАРТ не може да бъде удължен за периода след 5 февруари 2021 г. Подновяването е възможно не само за пет години, но и за по-кратък период. Правната техника го позволява“, каза той. (\"Фокус\")", "date": "2019.08.05", "title": "МВнР на Русия: САЩ са гробокопачи на ДРСМО"}
{"url": "https://www.faktor.bg/bg/articles/parlamentat-na-kosovo-shte-bade-razpusnat-na-22-avgust-izborite-veroyatno-v-kraya-na-septemvri", "text": "Председателството на косовския парламент определи 22 август за датата, на която трябва народното събрание да гласуват за разпускане на парламента, съобщава прищинското издание  . Председателят на законодателното тяло Кадри Весели заяви, че срещата на председателството е довела до консеснусно споразумение за определяне на дата за разпускане на народното събрание, което ще позволи на президента на Косово да назначи предсрочни избори. „Във времена на дилема, единственото решение са изборите“, заяви Весели. „Тази страна се нуждае от решителност, за да продължи напред“, добави той. „Сега знаем датата за разпускане на парламента и приблизително тази за нови избори“.   Председателят на Демократическата лига на Косово (ЛДК) Абдула Хоти заяви, че има общо съгласие, че на 22 август депутатите ще гласуват за разпускането на парламента. Той заяви още, че парламентарните групи са се съгласили преди това да гласуват за европейските средства по IPA (Инструмента за предсъединителна помощ). Ахмет Асуфи, от „Алианса за бъдещето на Косово“ (ААК) заяви, че парламентът е решил да се разпусне на 22 август и да върви към предсрочни избори, докато Мемли Красничи от Демократическата партия на Косово (ПДК) заяви, че вече има пълно съгласие между фракциите. „Ичакваме всички депутати да участват на сесията“, заяви той, като приветства инициативата на председателя на парламента Кадри Весели да проведе въпросната среща в рамките на усилията за разпускане на народното събрание. Шериф Билали от Социалдемократическата инициатива (НИСМА) също коментира постигнатото съгласие. По неговите думи, най-вероятната дата за предсрочните избори ще е в края на септември или началото на октомври. Шерифи отбеляза, че причината, поради която 22 август е избрана за свикване на парламентарна сесия е свързана с Европейския съюз. Той посочи, че Брюксел се нуждае от повече време, за да изпрати мисия в Косово, която да наблюдава изборите.", "date": "2019.08.05", "title": "Парламентът на Косово се разпуска на 22 август"}
{"url": "https://www.faktor.bg/bg/articles/obshtestvo/zakon-i-red/prokurorskata-kolegiya-reshava-da-varne-li-na-dlazhnost-prokuror-plamen-georgiev", "text": "Прокурорската колегия на ВСС ще проведе заседание. То е насрочено за 11.00 часа. Дневният ред включва една единствена точка, а именно молба от Пламен Георгиев Димитров за възстановяване на длъжност „прокурор“ в Специализираната прокуратура. Досега Георгиев изпълняваше длъжността председател на Антикорупционния орган.  На 31 юли Пламен Георгиев подаде оставка като председател на Комисията за противодействие на корупцията и за отнемане на незаконно придобитото имущество (КПОНПИ). Оставката му бе депозирана в последния работен ден на парламента преди ваканцията на депутатите през лятото. За оставката му съобщи председателят на парламента Цвета Караянчева. По нейно предложение депутатите включиха точката в дневния си ред на последното заседание. Гледането на точката започна в отсъствието на Пламен Георгиев от пленарна зала. Това предизвика реакцията на опозицията в лицето на БСП, която предложи той да бъде поканен. „За“ предложението гласуваха 106 народни представители, „против“ – 32 и „въздържали се“ – 12. След това парламентът прекъсна заседанието за 10 минути, като прекъсването продължи около 40 минути, за да може на разискванията да присъства Пламен Георгиев. След началото на заседанието поради липса на желаещи за изказване, председателят на парламента Цвета Караянчева прекрати дебатите. Впоследствие ГЕРБ и БСП се скараха за прекратяването на дебатите по оставката на Пламен Георгиев. В крайна сметка Народното събрание прекрати правомощията на Пламен Георгиев като председател на Антикорупционния орган. „За“ проекторешението гласуваха 120 народни представители, „против“ – 3 и „въздържали се“ - 3, с което то бе одобрено. От своя страна бившият председател на КПКОНПИ Пламен Георгиев заяви, че отдавна е взел решението да подаде оставка. \"Получих приключване на данъчната ревизия, която констатира, че всичко е наред. Отдавна бях взел решението да си подам оставката. За мен да бъда на такава позиция не е самоцел. Единият мотив е личен. Семейството ми беше подложено на един невероятен тормоз от някои медии. Другата причина е, че не искам една хиперболизирана тераса, която беше едно абсолютно безумие да се отрази по някакъв начин на работата на комисията. Дай Боже час по-скоро да се избере ново ръководство и да продължи и надгради това, което вече сме постигнали\", каза още Георгиев. Той посочи, че е имал заплахи за живота си, както и че е акумулирал много врагове, които са му върнали чрез медиите. Той отчете също така, че КПКОНПИ е отбеляза ръст във всички направления. Пламен Георгиев заяви, че не е съгласувал оставката си с премиера Бойко Борисов. Също така отчете, че е необходимо следващият, който ще оглави Антикорупционния орган, да бъде решителен човек.  Георгиев бе избран на 8 март 2018 г. за председател на Комисията за противодействие на корупцията и за отнемане на незаконно придобитото имущество. „За“ избирането му тогава гласуваха 148 депутати, 66 бяха „против“, а 4 се въздържаха. Новоизбраният председател на комисията бе предложение на ГЕРБ.", "date": "2019.08.05", "title": "Прокурорската колегия решава да върне ли на длъжност \"прокурор\" Пламен Георгиев"}
{"url": "https://www.faktor.bg/bg/articles/evakuiraha-gara-v-karnobat-zaradi-tech-na-tsisterna-s-propan-butan", "text": "Евакуираха гара Разпределителна в Карнобат заради теч на цистерна с пропан-бутан. Около 2 и 40 часа сутринта, служител установява разлив при оглед на композицията, съобщава БТВ. Временно е преустановено движението на влаковете, а живеещите в района са евакуирани. В 3 и 30 часа живущите в трите блокчета до гарата са евакуирани. Течът е овладян към 5 и 30 часа и движението е възстановено, а товарната композиция е пътувала от Долно Езерово за Калитиново, съобщава БДЖ. След като пробивът е запушен, цистерната е изтеглена извън града. Втората линия блокове не е евакуирана и сутринта си били изключително обезпокоени и учудени. Дошли са екипи на пожарната, жандармерия и полиция, както и газоспасителна служба.", "date": "2019.08.05", "title": "Евакуираха жители до гара в Карнобат заради опасност от взрив"}
{"url": "https://www.faktor.bg/bg/articles/zapochvame-sedmitsata-sas-slantse", "text": "Днес ще бъде предимно слънчево с временни увеличения на облачността. Ще духа слаб северозападен, в Източна България предимно северен вятър, съобщи \"Фокус\". Максималните температури в повечето райони ще бъдат между 26° и 31°. Атмосферното налягане e малко по-високо от средното за август - през деня ще се задържи почти без промяна.  Над Черноморието ще бъде слънчево. Ще духа слаб до умерен север-северозападен, след обяд източен вятър. Максимални температури на въздуха: 26° - 27°. Температурата на морската вода е 26° - 27°, само на север от н. Калиакра е 22°. Вълнението на морето ще бъде 2 - 3 бала. Над планините ще бъде предимно слънчево, след обяд с купеста облачност, но само на отделни места ще превали краткотраен дъжд. Ще духа слаб до умерен север-северозападен вятър. Максимална температура на височина 1200 метра около 20°, на 2000 метра - около 12°.", "date": "2019.08.05", "title": "Започваме седмицата със слънце"}
{"url": "https://www.faktor.bg/bg/articles/zhivotnovadi-otnovo-blokirat-patya-yambol-sliven", "text": "Пореден ден на протест по пътя Ямбол – Сливен. Собствениците на домашни прасета от района вече поредно денонощие недоволстват и блокират движението. Хората твърдят, че животните им не са болни и не разбират какво налага умъртвяването им. Животновъдите от малки ферми настояват също държавата да ги извади от обхвата на мерките за домашните свине, съобщи NOVA. Заради продължаващата блокада полицията отбива движението по обходни маршрути. Същевременно започват проверки по селата в различни области за неунищожени домашни свине. Сред райони, които ще бъдат инспектирани, са Добричко, Сливенско и Бургаско. Вече изтече крайният срок, в който стопаните трябваше да умъртвят доброволно животните си. Ако по време на шестмесечната карантина някой започне да отглежда нови прасета - глобата ще е до 1000 лева.", "date": "2019.08.05", "title": "Животновъди отново блокират пътя Ямбол-Сливен"}
{"url": "https://www.faktor.bg/bg/articles/haralan-aleksandrov-horata-sa-chuvstvitelni-po-temata-za-chumata-zashtoto-praseto-e-simvol-na-svoboda-i-stabilnost", "text": "\"Прасето е много особен социален символ в България. То има много голямо значение за българина. Т. нар. прасета в задния двор създават усещането за стабилност и независимост от държавата, както и финансова сигурност\". Това заяви пред БНТ социалният антрополог Харалан Александров.  \"В момента стопаните, чиито прасета се убиват, си казват: \"прасето ме предава, то не отива в моето шкембе, а в някаква яма\". Затова и държавата ще компенсира стопаните, за да им възстанови чувството за свобода и сигурност\", обясни особената чувствителност на народа към свинете.   \"Между отговорността и наказанието няма дистанция. Липсва толерантност към хората, които са сгрешили. Такъв е случаят и с НАП. Заради това и министър Владислав Горанов застана зад шефката на НАП. Появи се темата за \"белия и черния хакер. Предстои дискусия, дали да се борави със скритата материя е в полза на обществото, или това е опасно явление, както твърди прокуратурата, както и повечето от хората смятат. Има и култура, която вярва, че чрез фантазии може да се спаси реалността\", каза още социалният антрополог.  \"Местният вот става много важен за хората. Все повече благополучието им ще зависи от местното управление\", коментира Александров. По повод проекта на Слави Трифонов, той допълни, че шоуменът не е нов играч в политика и досега не е спирал да упражнява политическото си влияние. Александров добави в това число и Мая Манолова, която преди да стане омбудсман, е била в политиката.", "date": "2019.08.05", "title": "Харалан Александров: Хората са чувствителни по темата за чумата, защото прасето е символ на свобода и стабилност"}
{"url": "https://www.faktor.bg/bg/articles/nay-mladata-zhertva-na-streletsa-ot-ohayo-e-negovata-sestra", "text": "Властите в американския щат Охайо съобщават, че сред жертвите на 24-годишния стрелец от Охайо Конър Бетс е и неговата 22-годишна сестра Меган. Тя е и най-младата от убитите в безразборната стрелба, която Бетс откри по улиците на град Дейтън в популярен район с нощни заведения, предаде Асошиейтед прес. Другите жертви са на възраст между 25 и 57 години. Има и 27 ранени. Следователите засега се въздържат да правят предположения за мотива на убиеца, който бързо бе застрелян от полицията. Това бе второто масово убийство в САЩ в рамките на 24 часа. По-рано 21-годишен мъж уби 20 души и рани други 26 в търговски център в град Ел Пасо, щата Тексас, На пресконференция днес кметицата на Дейтън Нан Уейли, цитирана от АП, каза, че само светкавичните действия на полицията са предотвратили много по-голям брой жертви. \"Поразена съм от скоростта, с която полицаите в Дейтън реагираха на стрелбата, това помогна да бъдат спасени буквално стотици човешки животи\", отбеляза тя и призова за промяна в американското законодателство, позволяващо да се купува и носи оръжие. Както бе съобщено по-рано, полицаите са успели да обезвредят уличния нападател само за една минута. При това той е бил с бронежилетка и е имал още резервни пълнители с патрони. Въпреки това полицейските куршуми са го застигнали смъртоносно. Междувременно стана ясно, че масовото убийство на 20 души в търговски център в град Ел Пасо в Тексас, което се случи часове преди това в Охайо, ще се разглежда като дело за \"вътрешен тероризъм\", заявиха федералните американски власти, цитирани от Асошиейтед прес. \"Смятаме да направим това, което правим с терористите в тази страна - да гарантираме бързо и неоспоримо правосъдие\", каза прокурорът от западния окръг на Тексас Джон Беш. Прокурорът за окръг Ел Пасо Джейми Еспарца, цитиран от ДПА, каза, че властите ще искат смъртна присъда за убиеца.", "date": "2019.08.05", "title": "Сестрата на стрелеца от Охайо е най-младата жертва сред убитите"}
{"url": "https://www.faktor.bg/bg/articles/gerb-veliko-tarnovo-izdigna-daniel-panov-za-treti-kmetski-mandat", "text": "Местната структура на ГЕРБ във Велико Търново издигна Даниел Панов за трети кметски мандат в старопрестолната столица, съобщава БНР. Даниел Панов е председател на Националното сдружение на общините и влезе в политиката преди 8 години от туризма, а наскоро защити докторантура в Националния военен университет по национална и регионална сигурност. В Горна Оряховица ГЕРБ издига кандидатурата за трети мандат на Добромир Добрев. Той е замесен в скандал с къщата за гости на първия му братовчед в Еленския Балкан. За Велико Търново и Горна Оряховица БСП все още не са посочели кандидатите си за кмет. В Свищов социалистите ще подкрепят за втори мандат Генчо Генчев, който ще се яви като независим. В Павликени БСП издига за трети мандат Емануил Манолов. В Златарица ВМРО предлага кандидатурата на юриста Пенчо Чанев за четвърти кметски мандат. Чанев е с повдигнато обвинение за принуда, с мярка за неотклонение „подписка“. Има селски кметове във Великотърновска област с рекорден брой мандати. В павликенското село Лесичери Димитър Митрев с подкрепата на БСП ще се бори на местните избори за осми пореден мандат.", "date": "2019.08.05", "title": "ГЕРБ - Велико Търново издигна Даниел Панов за трети кметски мандат"}
{"url": "https://www.faktor.bg/bg/articles/novini/balgariya/kamarata-na-arhitektite-terasata-na-plamen-georgiev-e-masovo-yavlenie-v-sofiya", "text": "\"Имаме съмнения за нарушения. Цялото общество има усещането за нарушение. Лошото е, че това е масова практика в Столична община. Тук говорим, че много сгради в София растат нагоре без нужното разрешение\". Това заяви пред БТВ архитект Борислав Игнатов, председател на УС на Камарата на архитектите.  \"Не сме получили документи и не мога да коментирам законна ли е тази тераса. Разбрах, че някои от жителите на блока са отказали достъп. Ако това се случи, ние няма да можем да извършим нашата независима проверка. Това не означава, че няма да има проверка, защото Дирекция \"Строителен контрол\" на общината може да извърши проверка по всяко едно време. Това е и дирекцията, която може да налага санкции. Ние не можем да направим това. Ние не сме фокусирали само върху тази тераса. Ние искаме да повдигнем големия въпрос защо това нещо се допуска в София. За нас изказването на архитект Калинов беше скандално. Не може да се казва, че има нещо незаконно, но то е допустимо. Случаите са адски много и има едно толериране от страна на Столична община. Като гледам снимките ми се струва, че тази тераса е незаконна. В случая Пламен Димитров може и да няма вина, защото той е получил един нотариален акт. При представянето на архитектурния план се минава през иглини уши. После строители и инвеститори вдигат сградите нагоре, няма озеленяване, няма паркоместа\", разкри архитект Игнатов.", "date": "2019.08.05", "title": "Камарата на архитектите: Терасата на Пламен Георгиев е масово явление в София"}
{"url": "https://www.faktor.bg/bg/articles/novini/balgariya/mesoproizvoditeli-veche-ima-defitsit-na-svinskoto-mesi-mozhe-da-poskapne-do-50-do-nova-godina", "text": "\"Африканската чума по свинете не е опасна за хората. Това заболяване е чисто икономическо. От началото на годината има над 30% увеличение на цените на свинското месо. Тук говоря за световните пазари. До края на годината очаквам да има ръст с още 10-15%. В момента е отпускарски сезон и не мога да кажа точно с колко има спад в търсеното на свинско месо и колбаси. Може би спадът е около 5%\". Това каза пред БТВ Кирил Вътев от Асоциацията на месопроизводителите, който коментира темата за Африканската чума по свинете. \"Всички повдигахме въпроса за чумата още от миналата година. Всички знаят, че в България има съмнение относно тази информация и никой не вярваше. Според мен в училищата трябва се въведе изучаването на дисциплината българска народопсихология. Дефицит на свинско месо вече има. Всичко тръгна от кризата в Китай. Тя е и причината за нарастването на цените. Загубите на другите държави, през които мина заразата, бяха многомилиардни. Отрасълът у нас е застрашен от изчезване\", категоричен бе Вътев. Гост по темата бе и микробиологът проф. Христо Найденски. \"Заразата следва своя ход. Тя ще достигне до един пик и най-лошото е, че този отрасъл може би ще трябва да се рестартира, но това няма как да стане за една година. Ще се необходими 2-3 години. Другото лошо е, че вирусът ще си го има. Тази болест се разпространява много бързо\", обяви проф. Найденски.", "date": "2019.08.05", "title": "Месопроизводители: Вече има дефицит на свинското месо, може да поскъпне с 50% до Нова година"}
{"url": "https://www.faktor.bg/bg/articles/darzhavnata-komisiya-po-stokovite-borsi-i-tarzhishtata-pokachvaneto-na-tsenata-na-svinskoto-e-vredna-spekula", "text": "\"Свинското месо у нас поскъпва, а на световния пазар - поевтинява. Това каза пред БНТ председателят на Държавната комисия по стоковите борси и тържищата - Владимир Иванов. Според него вдигането на цената у нас е в резултат на говоренето за Африканската чума по свинете.  \"Има много интересна ситуация на пазара. Има едно изменение на цената нагоре от 80 стотинки. От 7.75 - 7.80, стигнахме до 8.30. Абсолютно спекулативна цена. В същото време паралелно наблюдаваме друг процес на световния пазар цената на свинското намалява. На Чикагската борса, която е индикатор на пазара, цената е станала от 1.90 към 1.69 долара. Това е изцяло вредна спекула, изцяло е вследствие на създадените страхови настроения в обществото, в следствие на многото говорене покрай заболяването\", каза още експертът Иванов заяви, че снабдяване на месо има достатъчно и далеч заболяването не е обхванало цялата страна. \"И най-лошото да стане, не очаквайте драматични изменения на цената, защото ние сме част много по-голям пазар, много добре уреголиран, свърхконкурентно натоварен и с много добро предлагаме на свинско месо, каза още председателят на Държавната комисия по стоковите борси и тържищата\", каза още Владимир Иванов.", "date": "2019.08.05", "title": "Владимир Иванов: Покачването на цената на свинското е вредна спекула"}
