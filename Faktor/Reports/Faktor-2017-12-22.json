{"url": "http://www.faktor.bg/bg/articles/novini/balgariya/ministerstvo-na-vanshnite-raboti-izprati-podaratsi-na-100-malki-patsienti-v-bolnitsa-v-skopie", "text": "Сто деца, които се лекуват в болницата Козле в Скопие, получиха днес коледни подаръци от българското Министерство на външните работи, съобщиха от пресцентъра на МВнР.  Лично Зорица Заева, съпругата на премиера на Република Македония Зоран Заев, раздаде подаръците на децата в Института за белодробни заболявания.  Помагаха й посланик Иван Петков и директорът на болница Козле доктор Ангелчо Андоновски.  По време на събитието бе договорено да се организира с помощта на посолството ни в Скопие семинар за работа с деца от аутистичния спектър. Зорица Заева откликна незабавно и прегърна идеята това да стане под неин патронаж.", "date": "2017.12.22", "title": "Министерство на външните работи изпрати подаръци на 100 малки пациенти в болница в Скопие"}
{"url": "http://www.faktor.bg/bg/articles/seks-skandalite-zastignaha-i-klasicheskata-muzika", "text": "Скандалите, свързани със сексуален тормоз, в последните месеци застигнаха и световноизвестния диригент Шарл Дютоа. Швейцарският маестро беше обвинен от три оперни певици и една музикантка, че им е оказвал тормоз, като става въпрос за случки от 1985-а до 2010 г. Дютоа е едно от светилата в класическата музика. Понастоящем е директор и главен диригент на Кралската филхармония, през годините е дирижирал най-престижните оркестри и е носител на десетки награди, включително и два пъти „Грами\". Според обвиненията инцидентите се разигравали в движещ се автомобил, хотелската му стая неговата гримьорна, асансьор и зад кулисите на сцената. Всички те са станали в САЩ - в 5 града - Чикаго, Лос Анджелис, Минеаполис, Филаделфия и Саратога Спрингс, щата Ню Йорк. И четирите жени твърдят, че не са подавали официални оплаквания срещу диригента, защото са били млади, а Шарл Дютоа е бил маестрото. След избухването на скандала симфоничните оркестри в Бостън, Сан Франциско и Сидни преустановиха връзките си с 81-годишния диригент. Нюйоркската филхармония публикува съобщение, че Шарл Дютоа се оттегля от участието си в поредица концерти между 17-и и 20 януари догодина. Той е информирал, че няма да работи и в планирани представления в Чикаго и Кливланд заради скандала.", "date": "2017.12.22", "title": "Секс скандалите застигнаха и класическата музика"}
{"url": "http://www.faktor.bg/bg/articles/novini/balgariya/borisov-dogan-kaza-na-bsp-i-dps-che-ne-sa-gotovi-da-upravlyavat", "text": "\"Доган правилно каза на БСП и на ДПС да не бързат на принципа \"стани да седн\" да седнат във властта, тъй като не са готови\", коментира премиерът Бойко Борисов речта на почетния председател на ДПС Ахмед Доган. \"Нека си изчакат времето. Това им каза той. Трябва да изчакат няколко години. Иначе ще настъпи катастрофа, ако докарат един нов \"Орешарски\", а това вече сме го виждали\", коментира премиерът пред БНТ, която тази вечер ще излъчи негово интервю.", "date": "2017.12.22", "title": "Борисов: Доган каза на БСП и ДПС, че не са готови да управляват"}
{"url": "http://www.faktor.bg/bg/articles/transportat-i-metroto-v-sofiya-shte-se-dvizhat-i-v-noshtta-na-nova-godina", "text": "На Нова година се осигурява нощно движение на част от линиите на столичния градски транспорт и метрото, съобщиха от Столичната община. Вижте още новини от България  На 31 декември 2017 година срещу 1 януари 2018 година се организира нощно движение на трамвайни линии 5, 7, 8,12, 18, 20, 22, тролейбусни линии 1, 2, 4, 9, автобуси 11, 83,102, 78, 85, 94, 285, 309, 310, 76, 213, 604, както и на първа и втора линия на метрото.", "date": "2017.12.22", "title": "Транспортът и метрото в София ще се движат и в нощта на Нова година"}
{"url": "http://www.faktor.bg/bg/articles/novini/balgariya/andrey-raychev-rechta-na-dogan-e-sdelka-vlast-sreshtu-vlast", "text": "На Доган любимата му поза е да играе при две отворени врати – от ляво и от дясно. Сега обаче не е така. ДПС ще подкрепят Нинова, но Доган каза, че това правителство няма да бъде свалено в обозримото бъдеще. Това е сделка – власт срещу власт. Това разчете в снощното слово на почетният председател на ДПС Ахмед Доган социологът Андрей Райчев, който коментира актуални теми в студиото на БНТ.  По думите му в интерес на граждането е да имаме силна власт и силна опозиция. Но БСП, с лидер Нинова се намира в една много деликатна ситуация.  Като лидер Корнелия Нинова направи няколко подаръка на партията и своя електорат. Първо – спечели президентските избори, а след това свали председателят на Народното събрание. Те, социалистите, се почувстваха силни, но това не значи че са алтернатива. Факт е обаче, че ГЕРБ за първи път имат опозиция. Но е трудна задачата за БСП да се върне във властта. Вчера й се каза, че не може да разчита на ДПС като на сътрудник. Значи по друг начин трябва да изглежда съюза на БСП и е нормално това да бъде с центристка партия. В момента няма центристка партия, защото ГЕРБ е голяма дясно-центристка партия. За да може Нинова да мисли за властта – трябва да мисли за съюзник, аргументира позицията си Райчев.  Той посочи, че целта на вота на недоверие е всъщност най-яркото оръжие на опозицията да заяви присъствие.  Нинова се изкуши да се прави на Орбан, това е принципна грешка. Българите са доволни от Борисов и ние спечелихме външнополитически с различна поза от тази на Орбан. Задачата на Нинова е да преминава от опозиция към алтернатива, да посочва конкретни решения, а не да продължава да бъде толкова агресивна и настъпателна, каквато я видяхме до сега.  Андрей Райчев коментира и бъдещото европредседателство на България, което той определи като много важно за страната ни. Дипломатическата ситуация в Европа е сложна и лошото стана хубаво за нас. Какво се случи – за първи път от много време и САЩ, и Еврропа имат едни и същи интереси на Балканите, като причините са различни. Вече обаче ясно се вижда, че Турция няма да влезе в ЕС, но ще се правим, че ще се присъедини някога. Борисов е този, който залъгва Ердогана. А за САЩ – този път Балканите станаха границата, затова трябва да е здраво и сигурно място. А ние сме като момчето извън подозренията, станахме добрите момчета на Балканите и в този смисъл България е в удивително добро положени. Това е дългосрочно и Борисов го осребрява – той постигна много за своята власт и за България, коментира социологът.", "date": "2017.12.22", "title": "Андрей Райчев: Речта на Доган е сделка - власт срещу власт"}
{"url": "http://www.faktor.bg/bg/articles/novini/balgariya/hayn-balgariya-ima-shans-da-podobri-imidzha-si-sred-evropeyskite-eliti", "text": "- Михаел Хайн: На първо място искам да уточня, че европредседателството е свързано преди всичко с координационни задачи и задължения. Наред с това България ще трябва да играе и посредническа роля, особено в случаите, когато ще трябва да се търси консенсус по определени въпроси. Но само по себе си европредседателството не предвижда лидерска роля в истинския смисъл на думата. Затова и не смятам, че проблемите на България ще повлияят по някакъв негативен начин на нейното европредседателство. Освен това по време на председателството традиционно се наблюдава следната тенденция: сериозните вътрешнополитически проблеми обикновено отстъпват на заден план, тъй като - и това важи с особена сила за България - никой от основните политически актьори няма интерес от влошаване на имиджа на страната. - Хайн: Не, не става дума точно за замитане под килима. Имам предвид, че няма да се стига до конфликти, които биха могли да съборят правителството например. По време на европредседателството с голяма вероятност няма да видим Борисов да подава оставка и да предизвиква предсрочни избори, както се случи преди около година. Ход, който според мен беше напълно ненужен. След края на европредседателството обаче може и да се стигне до резки движения. Управляващата коалиция между ГЕРБ и дяснорадикалните „Обединени патриоти“ не е особено стабилна, има редица тлеещи конфликти, които биха могли да пламнат през втората половина на 2018 година. - Хайн: Да, още повече, че едни нови избори определено не са в интерес на „Обединените патриоти“, тъй като част от избирателите им още не са им простили участието в това правителство, което официално е с ясна проевропейска ориентация. Освен това не ми се вярва, че лидерът на ВМРО Красимир Каракачанов, който заема поста министър на отбраната, би се лишил от възможността да председателства Съвета на европейските министри на отбраната. Хайн: България не е единствената страна в ЕС, където дяснорадикални или поне дяснопопулистки партии участват в управлението. Така че, отделните Съвети на министрите имат опит в това отношение. А и както казах вече, европредседателството е свързано най-вече с координационни задължения, които изключват възможността за открито „проповядване“ на радикални позиции. Българският случай е прецедент - за първи път европредседателството поема страна, която е под наблюдението на ЕС. И въпреки това София има шанс за успех. Така звучи в резюме оценката на германската политоложка Й. Даймел. (08.12.2017) - Хайн: Българското правителство, най-вече в лицето на големия коалиционен партньор ГЕРБ, иска да даде такива импулси, иска да направи България видима на европейската сцена. Но не е длъжно да го прави. Има редица примери за европредседателства, в рамките на които не се случваше нищо съществено. А що се отнася до един от основните приоритети на българското председателство - евроинтеграцията на Западните Балкани, в това отношение българското правителство се намира в една наистина парадоксална ситуация. От една страна виждаме сериозно сближаване между България и Македония, виждаме официалната позиция на София, която се застъпва за присъединяването на Македония към ЕС, а в същото време в българското правителство има коалиционни партньори, които оспорват наличието на македонска нация. Въпреки това обаче смятам, че България ще се справи с предстоящите задачи. Хайн: Вижте, само по себе си европредседателството е преди всичко един вътрешно-институционален инструмент, който представлява интерес единствено за политическия елит в Европа. Много от обикновените европейци дори не знаят, че има такова нещо като европредседателство, камо ли пък какви са задачите и задълженията, свързани с тази функция. Другояче стоят нещата на политическо равнище - там България определено би могла да натрупа точки, ако първото ѝ европредседателство протече гладко.", "date": "2017.12.22", "title": "Хайн: България има шанс да подобри имиджа си сред европейските елити"}
{"url": "http://www.faktor.bg/bg/articles/novini/balgariya/prof-konstantinov-bsp-sa-gladni-za-vlast-no-imat-seriozen-liderski-problem", "text": "Към европредседателството ние  подхождаме прагматично – да решим кардинални проблема. Това са влизането в Шенген, еврозоната и Западните Балкани. Това каза в студиото на БНТ проф. Михаил Константинов. Да не забравяме какво става в Полша, какво става в Испания, където проблемът продължава и ще бъде много тежък. Да не говорим за Италия, която не може да бъде пълнена от бежанци, както и Гърция. И в този смисъл нашето председателство ще бъде много интересно. В зародиш са няколко процеса и ако успеем да решаваме сложните проблеми, това ще бъде много голяма успех за България, допълни математикът. Според професорът позицията на БСП рязко се е спихнала след словото на Доган. Но те имат да решават много важни вътрешни проблеми – един от тях е лидерският въпрос. Не си спомням такова разцепление в БСП от много години. Освен това там са гладни за власт, защото вече два пъти излизат от управлението. И въпреки, че те имат сериозен доход от 1 млн., на тях им е необходимо да се доберат до властта. Могат единствено да спрат конституционни промени и да клатят държавата. БСП има и личен проблем – приватизаторският проблем, който не е малък и крайно неприятен. Това ще бъде използвано от вътрешната опозиция, която ще предстои да я атакува. И второ, което е фондаментално – отношението към Русия, което е едно русофилско отношение на БСП и на нейния електорат. Това е много важно, защото идват местни избори. А БСП нямат нито един кмет в големите градове. В този смисъл имат да решават много тежък проблем с предстоящите местни избори. Що се отнася до ДПС, Константинов изрази съмнение, че не знаем колко Движението си е върнало електоралната тежаст, след преживяната катастрофа на последните парламентарни избори. ДПС също не знаят къде ще успеят да задържат позициите си по време на местните избори, които също не бяха особено успешни за тях, посочи проф. Константинов.", "date": "2017.12.22", "title": "Проф. Константинов: БСП са гладни за власт, но имат сериозен лидерски проблем"}
{"url": "http://www.faktor.bg/bg/articles/novini/balgariya/b-borisov-da-sprem-s-litsemerieto-che-turtsiya-shte-vleze-v-es-da-i-predlozhim-spetsialni-otnosheniya", "text": "\"По време на председателството трябва да защитаваме интересите на страните членки, а понеже сме отговорни и за приобщаването на Балканите, ни очакват изклрючително напрегнати 6 месеца\", заяви пред БНТ по повод предстоящето председателство премиерът Бойко Борисов. \"Много пъти сме казвали \"не\" на Ердоган, но по една тема сме си казали \"да\" и това като с нож отряза миграционната криза\", отговори той на въпроса в състояние ли е да каже \"не\" на турския президент. По думите му, в Турция са върнати не гюленисти, а хора с фалшиви документи. \"Длъжни сме да имаме добри отгношение с всички съседи. Мисля, че македонският народ узря за това сътрудничество, за този договор с Българи. Те се убедиха, че ние се отнасяме с тях като най-близки хора и не искаме нищо от тях\", коментира той новото развитие на отношенията с Македония. По думите му, това е пример как балкански държави без посредници са решили помежду си спорен въпрос. \"Всички отчитат, че България свърши най-важната работа. Темата Западни Балкани никога нямаше да присъства в дневния ред на ЕС. Благодарение на дипломацията, на фактите, които изложих на всички в ЕС. На 17 май ще има среща на лидерите на ЕС с лидерите на Западните Балкани\", съобщи премиерът. \"За съжаление, по време на председателството нашата политическа класа няма да сложи на \"пауза\" вътрешните проблеми. Ние искаме да покажем всичките си магарии. Не ме дразни вотът на недоверие. Какви факти ще изнесат БСП? Ние ще им отговорим със същото. И единия ден ще слушат от мен как сме помъдрели на Западните Балкани и в същото време ще слушат в парламента какво говорим един за друг. Още януари ние всичко лошо ще го изкараме на показ\", коментира той смисъла на вота на недоверие на опозицията. \"Доган е един мъдър човек и сам разбира какво би станало, ако вотът успее. Те как си го представят, но понеже Доган познава технологията на управлението и познава и БСП им казва-няма кой да управлява. И социологическите агенции на червените им казва същото\", коментира той. \"Той е направил едно програмно за партията си изказване, защото той самият постави ДПС на риск, като се коалира с БСП, всички помните целувката със Станишев на Орлов мост\", коментира Борисов. \"Изобщо не се колебая за втори лифт на Банско, ще изма втори лифт. Но искаме така да направим и пплана за управление за Пирин, че всяко допълнително строителство да минава екологична оценка\", заяви той и отхвърли хипотеза, че коалицията може да се разпадне. \"Валери Симеонов ме накара да подпиша, че четири години няма да подавам оставка\", каза още премиерът. \"Безспорно от НЗОК са краде много. Най-добрите лекарства са в България и ги плаща касата, но вместо да отидат при пациента те се препродават в чужбина. Доказано ли е, че едно лекарство току що излязло на пазара е полезна, а не вредно. Искахме да направим следното: шест комисии да оценяват качествата на новите лекарства. Така ме излъгаха навремето-купувах една ампула и майка ти ще оздравее. Три купих, след една седмица тя почина. Това искахме да предотвратим. Казах на министър Ананиев да се обади на президента и да му обясни какво искаме да постигнем. След това чух от президента, че съм загубил човешкия си облик, макар, че той се изразява обтекаемо. Но откакто дойде ГЕРБ на власт три-четири пъти са се умеличили парите за здравеопазване-от 1 на 4 милиарда\", разказа Борисов и обясни промяната на мнението си по подов отмяната на мораториума върху лекраствата. Той добави, че Корнелия Нинова му е предложила да се постигне консенсус по този въпрос и той се съгласил, след отпадането на разходите за кораби за армията. \"Съгласихме се да се върне бюджета на НЗОК на стария вариант около 50 милиарда, но съм възложил на службите да следят да няма злоутотреби\". \"Не воювам с Радев, той ми дава оценки непрекъснато. От една страна иска ГЕРБ да \"не се обаждат\", а той всеки ден ми дава негативни оценки\", смята Борисов. \"Не влизам в схеми, има си прокуратура, КОНПИ\", отговори той на въпроса кой атакува бизнесмена и издател Иво Прокопиев. \"Не атакувам никого с ревизията на приватизацията\", увери той. По думите му, Делян Пеевски е депутат от ДПС и ако има друга роля в държавата - \"щяха да го изкарат\". \"Ако сутрин прегледате внимателно медиите ще разберете коя на кой олигарх е. Никога не съм бил с някой от тях\", заяви Борисов. \"Полското правителство реши рязко да разтресе съдебната система. Румънското правителство върви по същия път. Ние направихме много стъпки, промени в закона, но оттам нататък отговорността е на съдиите и прокурорите, обществото това очаква. Но такава система не трябва рязко да се разтърсва\", коментира съдебната реформа премиерът и даде за пример скандала с Полша. \"През 2018 ще продължим да градим, ще воюваме за мир. Организираната престъпност тръгна от юговойната и Косово, България се върна десетилетие назад заради това. Мирът на Балканите е мир за България. Видяхте как Ердоган провокира гърците като им каза: защо не преразгледаме един догговор. И ние всики подскочихме и казахме: не, не, не. Аз предлагам да се спре с лицемерието, че Турция ще влезе в ЕС. Нека направим едно специално споразумение, така както работим с Брекзит, с Канада\", заяви премиерът.", "date": "2017.12.22", "title": "Б. Борисов: Да спрем с лицемерието, че Турция ще влезе в ЕС, да и предложим специални отношения"}
{"url": "http://www.faktor.bg/bg/articles/rumanski-politsai-podkrepiha-protesta-na-kolegite-si-v-ruse", "text": "Румънски полицаи подкрепиха протеста на българските си колеги, който се състоя днес по обед пред сградата на областната администрация в Русе. Мълчаливият митинг продължи около час, като в него участваха служители на реда от Гранична полиция, Охранителна полиция, както и полицаи от Кубрат и Исперих. Протестиращите, макар и малобройни, настояват отново за трите основни искания – по-високи заплати с 15 %, които да се изплатят със задна дата от 1 юли, нов закон за МВР и промени на сегашния закон. \"Вярно, че такова решение имаше вчера и онзи ден на Съвета за тристранно партньорство, но не е официализирано. Искаме заплатите да бъдат обвързани със социално изразим показател като средна работна заплата за страната или основна такава и коефициент. Има нужда и от нов закон за МВР с изцяло нова концепция, която да гарантира една дълговечност в направените промени и да бъде изготвена съвместно с професионалното, политическото и синдикалните ръководства, за да не се получават сътресенията, които се получаваха през последните години - всяка една промяна да претърпява по 20-30 промени“, коментира Венелин Шопов, председател на Синдикалната федерация на служителите в МВР в Русе. Според него в системата се трупа напрежение, има много проблеми, но не и решение. \"Напротив, положението е трагично. Управленията са празни откъм състав, незаети бройки, неперспективна професия стана, млади хора няма, на които да се предаде опит. Практиката показва, че на третата-четвъртата година повечето от младите колеги напускат системата. Целта на повечето е да излязат в чужбина, не остават в България“, каза още Шопов. Румънските полицаи споделиха, че подкрепят колегите си в България, които само преди два дни са присъствали на техния протест в Букурещ. Там исканията са били подобни – за по-високи заплати, по-добри условия за работа, нови коли и униформи. В същото време обаче заплатите на служителите на реда в Румъния са с 50 процента по-високи от тези на българските им колеги. \"Подкрепяме се, защото ние, полицаите от всички държави, сме като една голяма фамилия“, заяви Костин Ницу от полицията в Гюргево.", "date": "2017.12.22", "title": "Полицаи от Румъния се включиха в протеста на колегите си в Русе"}
{"url": "http://www.faktor.bg/bg/articles/novini/svyat/dvama-palestintsi-byaha-ubiti-pri-sblasatsi-s-izraelskata-armiya", "text": "Двама палестинци са убити в петък по време на сблъсъци между жители на Автономията и израелски военни в Ивицата Газа, съобщава AFP, като се позовава на данни от палестинското министерство на здравеопазването. Първоначално беше съобщено за една жертва, но впоследствие убитите станаха двама. Вторият загинал все още е неидентифициран, но причината за смъртта е огнестрелна рана. По-рано стана ясно, че израелската армия е открила огън по демонстранти, протестиращи срещу решението на американския Доналд Тръм да признае Йерусалим за столица на Израел. По данни на министерството, още поне 10 души са ранени. Израелските власти заявиха, че са започнали проверка на информацията.", "date": "2017.12.22", "title": "Двама палестинци бяха убити при сблъсъци с израелската армия"}
{"url": "http://www.faktor.bg/bg/articles/arestuvaha-izvarshitelite-na-vaorazheniya-grabezh-na-byuro-za-parichni-prevodi", "text": "Арестуваха извършителите на въоръжения грабеж на бюро за парични преводи във Велинград от преди седмица. Те са успели да откраднат 15 хил. лв. и 5 хил. евро. Касиерката на бюрото за международни преводи във Велинград бе нападната от въоръжен мъж рано сутринта на 13 декември. Жената изпразнила цялата каса. В ареста като извършител е 27-годишен софиянец. Заедно с него са прибрани и двамата му съучастници, които са осигурявали превоза. Извършителят е криминално проявен, има и други присъди за грабежи. Установява се дали тримата не са автори и на други обири.  Групата е замислила предварително грабежа, наблюдавали бюрото от седмици.", "date": "2017.12.22", "title": "Арестуваха извършителите на въоръжения грабеж в бюро за парични преводи"}
{"url": "http://www.faktor.bg/bg/articles/ikonomika/biznes/v-tso-n-otchita-40-cpad-ot-pe-opdnata-si-stoynost", "text": "Peдицa ĸpиптoвaлyти изпpaщaт ceдмицaтa cъc cepиoзни cпaдoвe. Віtсоіn изтpи 21% oт cтoйнocттa cи и вeчe oтчитa 40% cпaд oт peĸopдa, пocтaвeн пo-paнo тaзи мeceц. Ha бopcaтa в Xoнĸoнг ĸpиптoвaлyтaтa ce тъpгyвaшe в eдин мoмeнт нa нивa oĸoлo 12 191 дoлapa, пpeдaвa Вlооmbеrg. Maĸap дa зaгyби 38 пpoцeнтa oт peĸopднaтa cи cтoйнocт oт 19 511 дoлapa, bіtсоіn вce пaĸ yвeличи 11-ĸpaтнo цeнaтa cи oт нaчaлoтo нa гoдинaтa. Дpyги ĸpиптoвaлyти cъщo тpъгнaxa нaдoлy. Віtсоіn саѕh изтpи 38 пpoцeнтa, a еthеrеum - 26 пpoцeнтa, пpeз пocлeднитe 24 чaca. Kopeĸциятa идвa в мoмeнт, в ĸoйтo мaниятa пo вcичĸo, cвъpзaнo c ĸpиптoвaлyтитe, дoбивa пoчти ĸoмични мaщaби. Cpaвнитeлнo нeизвecтнaтa ĸoмпaния Lоng Іѕlаnd Ісеd Теа Соrр ce пpeĸpъcти нa Lоng Вlосkсhаіn Соrр, ĸoeтo пoвиши aĸциитe й c впeчaтлявaщитe 450%.", "date": "2017.12.22", "title": "Віtсоіn oтчитa 40% cпaд oт peĸopдната си стойност"}
{"url": "http://www.faktor.bg/bg/articles/lavcheta-peevski-i-dah-na-koruptsiya", "text": "Издаваният от депутата от ДПС Делян Пеевски вестник \"Телеграф\" си приписа сериозни заслуги по спасяването на две лъвчета от зоопарка в Разград, пише \"actualno.com\". Впечатление прави, че на първа страница на днешния брой на \"Телеграф\" е поместено голямо заглавие \"Зеления октопод краде българските лъвчета\". Под него нескромно се допълва \"\"Телеграф\" ги спаси да не умрат от глад\". Според информация на \"Дневник\" е оказван натиск върху общински съветници на ГЕРБ и ДПС да гласуват предложението за даряване на лъвчетата на зоопаркът в Пазарджик.  Законът забранява притежаването на големи котки от частни лица. Още преди три месеца обаче, главният редактор на \"Телеграф\" се е свързал с \"Дивите животни\" с искане да ги осинови. След като се изяснило, че това е незаконно, \"Телеграф\" е направил дарение на сухо мляко за животните, а главният редактор присъствал лично при договарянето на споразумението за намиране на нов дом между община Разград и \"Четири лапи\".  Впоследствие е оказан натиск от община Пазарджик за преместването им там, твърдят от \"Четири лапи\". Кметът на Разград д-р Валентин Василев, който е ветеринарен лекар по образование, обяви при разискванията за гласуване на решението, че не може да каже дали лъвчетата ще се чувстват по-добре в Холандия или Пазарджик. Василев обаче вярва, че в Пазарджик ще се грижат добре за лъвчетата Терез и Масуд. Освен това, според Василев идеята те да отидат в Холандия е \"заобикаляне на закона\", но разградският кмет каза и, че законовата база не е свършена, информира \"Дарик\". Припомняме, че на 21 декември Община Разград гласува решение да дари на Пазарджик двете спасени от зоокът в Разград лъвчета. По този повод защитниците на животните от \"Четири лапи\" организират спешно протест срещу това решение пред Министерския съвет на 22 декември, от 14:00 часа. От 2010 г. насам \"Четири лапи\" правят опити да спрат развъждането на лъвове в Разград и да затворят т.н. зоологическа градина в града. Според тях, мястото не отговаря нито на законовите, нито на хуманните изисквания.", "date": "2017.12.22", "title": "Лъвчета, дъх на Пеевски и натиск към общински съветници"}
{"url": "http://www.faktor.bg/bg/articles/kultura/rok-faktor/-roling-stouns-s-nay-uspeshnoto-svetovno-turne-prez-2017-g", "text": "Легендарната рок група \"Ролинг стоунс\" оглави класацията за най-успешните световни концертни турнета през 2017 г., съставена от \"Полстар\", предаде Асошиейтед прес. Участниците в класирането са подредени според показателите средни приходи от турнето си във всеки град и средна цена на билета. \"Ролинг стоунс\" водят с 10 милиона щатски долара приходи средно на град, а средната цена на билета им е 159 щатски долара. Второто място е за музикантите от \"Ю Ту\", чието турне им донесе средно 8,4 милиона долара в град. Осреднената цена на билета за концертите им е 117 долара . \"Колдплей\" се наредиха на третата позиция с 5 милиона долара и 105 долара за билет. Челната петица допълват Бруно Марс и Лейди Гага, съответно на четвърто и пето място. В класацията влязоха изпълнители като групата \"Гънс ен роузис\", Роджър Уотърс, \"Дед енд къмпани\", Джей-Зи, Ед Шийран, \"Депеш мод\", Ариана Гранде, Нийл Даймънд, Марк Антъни, Уикенд, Боб Сийгър и \"Силвър булит бенд\", Тим Макгро и Фейт Хил, \"Фу файтърс\", Енрике Иглесиас, \"Литъл микс\".", "date": "2017.12.22", "title": "\"Ролинг стоунс\"  с най-успешното световно турне през 2017 г."}
{"url": "http://www.faktor.bg/bg/articles/varna-stava-digitalen-hab-za-tsifrova-informatsiya", "text": "Варна става дигитален хъб за цифрова информация. Това заяви кметът на морската столица Иван Портних. Градът е един от 30-те в Европа, които ще получат подкрепа от Европейската комисия за развитие на сектора. От кметството уточняват, че проектът е реализиран с подкрепата на еврокомисаря по цифровата политика Мария Габриел. Цифровият иновационен център ще помага на компаниите да станат по-конкурентоспособни, като подобряват своите бизнес и производствени процеси, продукти и услуги. Той ще действа на принципа на едно гише, като предоставя на клиентите достъп до нови технологии и финансови механизми за подкрепа и създаване на мрежи. 30-те хъба, които участват в проекта на Европейската комисия, ще имат възможност да развият бизнес планове, да участват в обучения и да ползват най-добрите практики на други центрове за цифрови иновации в Европа.", "date": "2017.12.22", "title": "Варна става дигитален хъб за цифрова информация"}
{"url": "http://www.faktor.bg/bg/articles/biznesat-s-otvoreno-pismo-priziv-za-vrashtane-kam-reguliran-pazar-na-toka", "text": "Четирите най-големи работодателски организации излязоха с отворено писмо-призив за връщане към регулиран пазар на електроенергия. То е подписано от председателите на КРИБ, АИКБ, БСК и БТПП.  Ето какво пишат работодателите:  Нашата цел е винаги да работим в услуга и за добруването на бизнеса, затова Ви изпращаме информация кога и защо е изгодно да се върнете към регулиран пазар на електроенергия и как да го направите:  І. Кога и защо е изгодно да се върнете към регулиран пазар на електроенергия  Естествено, всеки има своя режим на работа, респективно, преценката е според конкретното натоварване, но да разгледаме три типични варианта на режим на работа на Вашето дружество:  Вариант 1: Установено работно време с начало 08.00 часа и край 17.00 часа, с престои на енергопотреблението общо 1 час. Следователно работният ежедневен цикъл на енергопотребление е 8 (осем) часа. Това е типичен дневен пиков профил.  Вариант 2: Установено работно време с начало 08.00 часа и край 20.00 часа, без престои на енергопотреблението. Следователно работният ежедневен цикъл на енергопотребление е 12 (дванадесет) часа. Това е типичен дневен равномерен профил.  Вариант 3: Установено работно време с начало 08.00 часа и край 08.00 часа на следващия ден, без престои на енергопотреблението. Следователно работният ежедневен цикъл на енергопотребление е 24 (двадесет и четири) часа. Това е денонощен профил.  Без зависимост от Вашата инсталирана мощност и без значение колко са работните дни в месеца (разликата ще е само в абсолютната стойност на месечните плащания), анализът, според електроразпределителната мрежа, където сте свързани показва, че за Вас е разумно да се върнете към регулиран пазар, ако:  сте в мрежата на Енерго-Про Мрежи, работите с товаров профил най-близък до модела на Вариант 1 и цената активна енергия на свободен пазар надхвърли 115,20 лв./МВтч;  сте в мрежата на Енерго-Про Мрежи, работите с товаров профил най-близък до модела на Вариант 2 и цената активна енергия на свободен пазар надхвърли 115,00 лв./МВтч;  сте в мрежата на Енерго-Про Мрежи, работите с товаров профил най-близък до модела на Вариант 3 и цената активна енергия на свободен пазар надхвърли 90,30 лв./МВтч;  сте в мрежата на ЧЕЗ Разпределение България, работите с товаров профил най-близък до модела на Вариант 1 и цената активна енергия на свободен пазар надхвърли 120,50 лв./МВтч;  сте в мрежата на ЧЕЗ Разпределение България, работите с товаров профил най-близък до модела на Вариант 2 и цената активна енергия на свободен пазар надхвърли 123,10 лв./МВтч; сте в мрежата на ЧЕЗ Разпределение България, работите с товаров профил най-близък до модела на Вариант 3 и цената активна енергия на свободен пазар надхвърли 98,30 лв./МВтч; сте в мрежата на ЕВН България Електроразпределение, работите с товаров профил най-близък до модела на Вариант 1 и цената активна енергия на свободен пазар надхвърли 113,50 лв./МВтч;  сте в мрежата на ЕВН България Електроразпределение, работите с товаров профил най-близък до модела на Вариант 2 и цената активна енергия на свободен пазар надхвърли 113,50 лв./МВтч;  сте в мрежата на ЕВН България Електроразпределение, работите с товаров профил най-близък до модела на Вариант 3 и цената активна енергия на свободен пазар надхвърли 91,50 лв./МВтч.  ІІ. Как да се върнете към регулиран пазар на електроенергия  А. Ако сте дружество, притежаващо обект, присъединен на ниво ниско напрежение, за който се прилага стандартизиран товаров профил Процедурата се извършва на основание Правилата за търговия с електрическа енергия (ПТЕЕ) и Инструкцията по чл. 103а от ПТЕЕ на КЕВР. Подаваме заявление по образец – става лично или чрез нотариално упълномощено от нас лице до 10-то число на месеца, предхождащ месеца, в който регистрацията ни на регулиран пазар влиза в сила, пред съответния оператор на електроразпределителна мрежа, ЕРП (на място в център за обслужване на клиенти или по електронен път с електронен подпис). В заявлението се посочват данни за комуникация с нас, списък на нашите обекти и крайният снабдител в качеството му на нов доставчик и координатор. Към заявлението се прилагат (в зависимост от конкретния случай): пълномощно, декларация за съгласие от собственика на обекта и др. След подаване на заявлението комуникацията между страните се осъществява по електронна поща. В срок от 4 работни дни от датата на подаване на заявлението ЕРП извършва проверка на предоставените данни. В случай на непълноти или неточности в предоставената информация, ЕРП ни уведомява в срок от 4 работни дни и ни дава срок от 3 работни дни за отстраняването им.  ВНИМАНИЕ: В случай че не отстраним непълнотите/неточностите в посочения срок, ЕРП прекратява процедурата. В случай че предоставените данни са пълни и коректни, ЕРП изпраща до 3 работни дни уведомление за предстоящата промяна до настоящия ни доставчик. Настоящият доставчик в срок до 2 работни дни от получаване на уведомлението издава служебно и предоставя на ЕРП удостоверение за липса на просрочени задължения. Настоящият доставчик и ЕРП в срок до 2 работни дни от получаване на уведомлението потвърждават или правят мотивирано възражение срещу смяната. В случай, че не е направено мотивирано възражение и/или не е изпратено удостоверение за липса на просрочени задължения от настоящия доставчик в указания срок, се приема, че смяната е потвърдена. В случай на постъпило възражение, в срок от 1 работен ден ЕРП ни информира.  ВНИМАНИЕ: Ако в срок от 1 работен ден ние не удостоверим отстраняването на причината за възражението, процедурата се прекратява. В случай че не е постъпило възражение или причините за възражението са отстранени, ЕРП ще ни регистрира до 3 работни дни преди началото на месеца, в който влиза в сила промяната. Участието ни на регулиран пазар влиза в сила на 1-во число на месеца, следващ месеца, през който е подадено заявлението.  Б. Ако сте дружество, притежаващо обект, присъединен на ниво ниско напрежение с почасово измерване на консумираната електрическа енергия  Процедурата се извършва на основание Правилата за търговия с електрическа енергия (ПТЕЕ) и Инструкцията № 2 на ЕСО ЕАД. Подаваме заявление по образец лично или чрез нотариално упълномощено лице до 10-то число на месеца, предхождащ месеца, в който смяната влиза в сила, пред съответния оператор на електроразпределителна мрежа, ЕРП (на място в център за обслужване на клиенти или по електронен път с електронен подпис). В заявлението се посочват данни за комуникация с нас, списък на нашите обекти, крайният снабдител в качеството му на нов доставчик и координатор. Към заявлението се прилагат (в зависимост от конкретния случай): пълномощно, декларация за съгласие от собственика на обекта, декларация за присъединяване като пряк или непряк член към балансираща група и др. В срок от 4 работни дни от датата на подаване на заявлението ЕРП извършва проверка на предоставените данни. В случай на непълноти или неточности в предоставената информация, ЕРП ни уведомява в срок от 4 работни дни и ни дава срок от 2 работни дни за отстраняването им. ВНИМАНИЕ: В случай че не отстраним непълнотите/неточностите в посочения срок, ЕРП прекратява процедурата. В случай че предоставените данни са пълни и коректни, ЕРП изпраща до 3 работни дни уведомление за предстоящата промяна до настоящия ни координатор. Старият координатор и ЕРП като нов координатор в срок до 2 работни дни от получаване на уведомлението потвърждават или правят мотивирано възражение срещу смяната. В случай, че не е направено мотивирано възражение в указания срок, се приема, че смяната е потвърдена. В случай на постъпило възражение, в срок от 1 работен ден ЕРП ни информира. ВНИМАНИЕ: Ако в срок от 1 работен ден не удостоверим отстраняването на причината за възражението, процедурата по смяна на координатора се прекратява.  В случай че не е постъпило възражение или причините за възражението са отстранени, ЕРП регистрира смяната до 3 работни дни преди началото на месеца, в който влиза в сила промяната. Смяната на координатор на балансираща група и регистрирането ни на регулиран пазар влиза в сила на 1-во число на месеца, следващ месеца, през който е подадено заявлението.  С УВАЖЕНИЕ,  ВАСИЛ ВЕЛЕВ, ПРЕДСЕДАТЕЛ НА УС НА АИКБ,  БОЖИДАР ДАНЕВ, ИЗПЪЛНИТЕЛЕН ПРЕДСЕДАТЕЛ НА БСК,  ЦВЕТАН СИМЕОНОВ ПРЕДСЕДАТЕЛ НА УС НА БТПП,  КИРИЛ ДОМУСЧИЕВ ПРЕДСЕДАТЕЛ НА УС НА КРИБ", "date": "2017.12.22", "title": "Бизнесът с отворено писмо за връщане към регулиран пазар на тока"}
{"url": "http://www.faktor.bg/bg/articles/angelkova-obsadi-s-poslanik-rubin-nasarchavane-na-patuvaniyata-i-investitsiite-u-nas", "text": "Министърът на туризма Николина Ангелкова проведе работна среща с Н.Пр. Ерик Рубин, посланик на САЩ в България, съобщиха от пресцентъра на министерството. Основен акцент на разговора бяха механизмите за насърчаване на пътуванията между двете страни и възможностите за инвестиции в България. Министърът представи пред госта си програмата на събитията, които ведомството подготвя за следващата година. Една от първите инициативи на министерството е през февруари 2018 г., когато в София ще се проведе среща на министрите на туризма по време на Българското председателство на Съвета на ЕС. Срещата е сред форумите, които са от най-висок ранг.  В средата на ноември ще се проведе и вторият Международен конгрес на световните цивилизации и древните маршрути, съобщи министър Ангелкова. За модератор на събитието е поканен звездата на CNN Ричард Куест и преговорите с него са в напреднала фаза.  Работим активно за популяризиране в САЩ на културно-историческия, СПА, морски, зимен и други видове туризъм, които могат да се практикуват у нас, каза още министърът. Тя посочи, че през последните месеци министерството проведе рекламна кампания в САЩ, при която бяха поставени билбордове, промотиращи българския туризъм. Паната бяха разположени Ню Йорк, Бостън, Вашингтон, Лос Анджелис и Лас Вегас, имаше и онлайн маркетингови дейности. Досега в Америка не сме имали рекламни активности, а тази година в рамките на два месеца имахме възможност да популяризираме българския продукт в едни от най-космополитните градове в света, коментира министърът.  Добре е при рекламиране на България да се наблегне на природните й дадености, както и на възможностите за туризъм, свързани с нейното опознаване, например орнитоложки туризъм, препоръча Н. Пр. Ерик Рубин. Той отбеляза още, че е нужно американските туристи да бъдат информирани, че България е сигурна туристическа дестинация.  Министър Ангелкова отбеляза убеждението си за връзката между туризма и киноиндустрията като начин за привличане на повече чуждестранни посетители. Двамата с дипломата бяха единодушни, че положителен ефект за туризма ще има привличането на все повече международни кинопродукции у нас. Министър Ангелкова отбеляза, че страната вече има традиция в създаването на хитови ленти с участието на мегазвезди като Антонио Бандерас, Силвестър Сталоун, Морган Фрийман и Джейсън Стейтъм.  Министърът и Н.Пр. Рубин коментираха, че възможността за откриване на директна авиолиния между България и САЩ ще даде тласък на развитието на туризма между двете страни.  Посещенията на чуждестранните туристи от САЩ от януари до октомври 2017 г. са близо 80 хил. и се отчита нарастване от 10% в сравнение със същия период година по-рано. Приблизително такава е бройката на гостите за цялата минала година. Това поставя САЩ сред водещите пазари за входящ туризъм на България.  Данните за пътуванията на българи към Америка също са нараснали през 10-те месеца на 2017 г. Близо 20 хил. са нашите сънародници, които са посетили страната зад океана и нарастват с 19,5 на сто в сравнение със същия период година по-рано.", "date": "2017.12.22", "title": "Ангелкова обсъди с посланик Рубин насърчаване на пътуванията и инвестициите у нас"}
{"url": "http://www.faktor.bg/bg/articles/neutralizirana-e-laboratoriya-za-proizvodstvo-na-amfetamin", "text": "Операцията е осъществена на 20 декември от служители на отдел  „Наркотици“ при ГДБОП и колегите им от ОДМВР - Велико Търново, под ръководството на  Окръжната прокуратура във Велико Търново, съобщи пресцентъра на МВР. В хода акцията властите предприели процесуално-следствени действия в къща в село Осенарите, където разкрили лаборатория за производство на амфетамин в процес на таблетиране.  На място били задържани двама мъже - М.М. (48г.) от Велико Търново, криминално проявен и осъждан за извършени кражби  и отвличане, и И.С. (50г.) от Петрич - криминално проявен за участие в организирана престъпна група и за разпространение на наркотици, за което е и осъждан.   На адреса са открити и иззети: таблетираща машина в процес на производство на таблетки; 10 найлонови плика, съдържащи бледо жълти таблетки с лого на каптагон, с приблизително общо тегло около 20 кг., които при тестване реагирали на амфетамин; прекурсори; помощни вещества за таблетиране, разпилени по пода таблетки; около 10 кг. амфетамин-субстанция, подготвен за таблетиране; мобилни телефони и други.  По предварителни данни, наркотикът е бил предназначен за износ до страна от Близкия Изток.  След изтичане на 24 - часовите мерки за задържане, на двамата мъже са повдигнати обвинения за престъпление по чл. 354 А и В от НК. С прокурорско постановление мярката им за задържане е удължена за 72 часа. Работата по образуваното досъдебно производство продължава под ръководството на прокуратурата.", "date": "2017.12.22", "title": "Неутрализирана е лаборатория за производство на амфетамин"}
{"url": "http://www.faktor.bg/bg/articles/obshtestvo/ulitsata/shofyor-otnese-s-dzhipa-si-dve-patrulki", "text": "Шофьор от велинградското село Драгиново е задържан, след като не спрял за проверка и е блъснал два служебни автомобила. Тази нощ около 3 часа на централния булевард във Велинград, автопатрул засякъл джип „Чероки“, движещ се с висока скорост, съобщиха от Областната дирекция на МВР в Пазарджик.  Полицаите подали сигнал на водача да спре със светлинна и звукова сигнализация на служебния автомобил, но той не се подчинил и продължал. Патрулът тръгнал след него, като на помощ пристигнал и втори автопатрул.  При гонката, шофьорът на джипа рязко спрял, след което тръгнал с пълна газ на заден ход и блъснал намиращите се зад него служебни „Опел Астра“ и „Киа“.  След минути полицаите засекли джипа, ударен във вратата на гараж и изоставен.  При последвалите издирвателни и заградителни действия е задържан собственикът на джипа - 33-годишен мъж с инициали М. Б. от велинградското село Драгиново. Спрямо него е образувано полицейско производство.  При инцидента няма пострадали полицейски служители или граждани.", "date": "2017.12.22", "title": "Шофьор отнесе с джипа си две патрулки"}
{"url": "http://www.faktor.bg/bg/articles/obshtestvo/zakon-i-red/otkrit-e-dzhipat-ot-koyto-veroyatno-e-strelyano-sreshtu-danachniya-sluzhitel", "text": "Открит е джипът, от който вероятно е стреляно, преди дни в центъра на София, срещу 43-годишният данъчен служител Иво Стаменов, съобщи БНР.  Превозното средство е намерено преди обед в столичния квартал \"Хаджи Димитър\".  В момента на мястото има засилено полицейско присъствие.", "date": "2017.12.22", "title": "Открит е джипът, от който вероятно е стреляно срещу данъчния служител"}
{"url": "http://www.faktor.bg/bg/articles/200-000-koli-napuskat-sofiya-po-praznitsite", "text": "200 000 автомобила се очакват да напуснат София за Коледните празници, по прогнози на пътната полиция, съобщи \"Нова\".  Пикът на пътуването с автобуси за Коледа ще е в петък и събота. На първи януари ще е  денят на голямото завръщане, съобщи Георги Атанасов, управител на една от фирмите превозвачи. Според него за първи път по Коледните и Новогодишни празници се забелязва отлив на клиенти и все още има билети за автобус. Той  обяснява това с разширяване на сивия сектор в този вид превози.", "date": "2017.12.22", "title": "200 000 коли напускат София по празниците"}
{"url": "http://www.faktor.bg/bg/articles/novini/svyat/raul-kastro-potvardi-na-19-april-shte-zavarshi-moyat-vtori-i-posleden-mandat-kato-darzhaven-glava", "text": "Председателят на Държавния съвет и на Министерския съвет на Куба Раул Кастро потвърди вчера пред парламента, че ще се оттегли от поста си през април 2018 г., предаде ТАСС.  \"Когато на 19 април бъде сформиран новият състав на Националното събрание на народната власт, ще завърши моят втори и последен мандат на поста държавен глава и правителствен ръководител. Куба ще има нов председател\" (на Държавния съвет), заяви Кастро, цитиран от вестник \"Хувентуд ребелде\". Кубинските власти обявиха вчера, че първото заседание на парламента в новия му състав, на което ще бъдат избрани членовете на Държавния съвет и неговият председател, ще се състои два месеца по-късно от планираното - на 19 април. Решението за отлагането бе прието във връзка с разрушителните последици от урагана Ирма, който премина през острова през септември. Раул Кастро управлява Куба от 2008 г., когато смени на ръководния пост по-големия си брат, лидера на кубинската революция Фидел Кастро.", "date": "2017.12.22", "title": "Раул Кастро потвърди: На 19 април ще завърши моят втори и последен мандат като държавен глава"}
{"url": "http://www.faktor.bg/bg/articles/api", "text": "В последният работен ден преди почивните дни за Коледа, между 16.00 и 20.00 часа, ще бъде ограничено движението на камионите над 12 тона по автомагистралите и най-натоварените пътища. Това съобщиха от пресцентъра на Агенция „Пътна инфраструктура”.  Целта е повишаване на безопасността, увеличаване на пропускателната способност на инфраструктурата и по-спокойно пътуване за шофьорите на леки автомобили. Тежкотоварният трафик ще бъде спрян и в последния почивен ден - 27 декември, от 14.00 до 20.00 часа. Същите ограничения ще има и в последния работен ден за 2017 г. - 29 декември.  През 2018 г. при официални празници, както е и в момента, ще се спира движението на превозните средства над 12 т. в последния работен ден преди празника - от 16.00 до 20.00 часа и в последния почивен ден – от 14.00 до 20.00 часа. Ограничението ще е за следните пътни участъци: - автомагистралите; - път I-1 с. Ребърково - Ботевград, като движението се пренасочва по път II-16 Ребърково - Своге - София; - път I-1 - етапна връзка на лот 2 на АМ „Струма“ при Благоевград - ГКПП „Кулата“; - път I-4 п. в. „Коритна“ - Велико Търново - Шумен; - път I-5 Русе - Велико Търново; - път I-8 ГКПП „Калотина“ - София; - път I-9 Варна - Бургас; - път II-18 Околовръстен път на град София; - път II-99 Бургас - Царево. Ограничението не важи за МПС, превозващи бързоразвалящи се хранителни продукти и товари на температурен режим, живи животни и опасни товари (ADR). По АМ „Тракия“ ограничението в движението на МПС над 12 т ще бъде както следва: - в петък от 18.00 до 20.00 часа в посока София - Пловдив; - в неделя от 16.00 до 20.00 часа в посока Бургас - София. По АМ „Струма“: - в събота от 10.00 до 14.00 часа в посока п. в. „Даскалово“ - ГКПП „Кулата“. По АМ „Марица“: - в неделя от 16.00 до 20.00 часа в посока Свиленград - АМ „Тракия“. От 1 юни до 15 септември всеки петък от 17.00 до 20.00 часа и всяка неделя от 14.00 до 20.00 часа ще се ограничава движението на тежкотоварните камиони над 12 т и по следните участъци: - път I-1 с. Ребърково - Ботевград, като движението се пренасочва по път II-16 Ребърково - Своге - София; - път I-1 - етапна връзка на лот 2 на АМ „Струма“ при Благоевград - ГКПП „Кулата“; - път I-5 Русе - Велико Търново; - път I-9 Варна - Бургас; - път II-99 Бургас - Царево. Движението на камионите над 12 тона в участъци от АМ „Хемус“ през 2018 г. ще бъде ограничено с издаването на отделна заповед, предвид ремонтните дейности, които предстои да се извършват.", "date": "2017.12.22", "title": "АПИ: Ограничава се движението на камионите над 12 тона във връзка с предстоящите празници"}
{"url": "http://www.faktor.bg/bg/articles/novini/balgariya/krasimir-dachev-ne-se-znae-koga-sviloza-shte-raboti-no-uvelichavame-zaplatite", "text": "„Никой не знае кога „Свилоза” отново ще започне работа”, заяви бизнесменът и собственик на предприятието Красимир Дачев пред Би Ти Ви. Вчера от предприятието за производство на целулоза съобщиха, че ще спрат работа заради липса на суровина. По думите на Дачев в „Свилоза” работят хиляди хора. Само в двора били около 500-600 души, а вътре – над 2000. \"Свилоза\" спира производство поради липса на суровина. Причината е системно неизпълнение на сключените договори за доставка на дървесина Причината за спирането на работа е негативното развитие на пазара на дървесина от началото на 2017 г. „Имаме над 1700 съоръжения, които трябва да се топлят денонощно. Аз, ако тръгна да съдя, трябва да съдя държавата, а не някой, който е сложен там да управлява”, допълни още Дачев. По думите му въпреки затрудненията на „Свилоза” бизнесът функционира „подозрително идеално”.  „Правим нови проекти, увеличаваме заплатите, хората имат по 1000 лева коледен бонус”, изреди той.", "date": "2017.12.22", "title": "Красимир Дачев: Не се знае кога „Свилоза” ще работи, но увеличаваме заплатите"}
{"url": "http://www.faktor.bg/bg/articles/startira-prodazhbata-na-vinetki-za-sledvashtata-godina", "text": "От днес започва продажбата на винетките за 2018 година. Новост са 3-месечните винетки, съобщи БНР. За първи път годишните винетки ще важат от датата на купуването им. Така, ако си вземем стикер на 2 март 2018 година, например, той ще важи до 1 март 2019-та. Досега валидността на годишната винетка беше до 31 януари, независимо от дата на закупуване. За първи път от догодина ще има и тримесечна винетка за леките коли - с цена 54 лв. Целта е хората, които карат автомобилите си най-вече през лятото или по време на по-дълга отпуска, да използват стикер с по-кратък срок. За трета поредна година цените на всички винетки за леки автомобили са непроменени. Годишната е 97 лв., месечната 30 лв., а седмичната 15 лв. Колкото по-дълъг е периодът на валидност, толкова по-изгодна е цената. 2018-та ще е последната година, в която се ползват хартиени стикери. С изграждането на тол системата от 2019-та ще се премине към електронно таксуване. При винетките за камиони над 3,5 тона единствената промяна е в цената на дневната винетка, която догодина ще бъде 23 лв., при 21 лв. в момента. До 31 декември т. г. ще има паралелна продажба на винетки за 2017 г. и 2018 г. Това означава, че ако си купим седмична или месечна винетка за 2017 г., например на 31 декември, тя ще бъде валидизирана на 31 декември и ще може да се използва през следващите седем дни или един календарен месец. Годишните стикери за 2017 г. за всички видове превозни средства са валидни до 31 януари 2018 г. В продажба ще бъдат пуснати над 2,1 млн. стикера, от които 900 хиляди са годишни винетки за леки автомобили. До края на януари в мрежата за разпространение ще има общо 4,8 млн. винетки.", "date": "2017.12.22", "title": "Стартира продажбата на винетки за следващата година"}
{"url": "http://www.faktor.bg/bg/articles/politsai-protestirat-na-granichnite-punktove", "text": "Исканията, заради които синдикалните организации в МВР са в състояние на протест, не са изпълнени, твърдят те. Следвайки обявената през месец юни 2017 г. програма, Синдикалната федерация на служителите в МВР (СФСМВР) продължава протестните си действия днес, 22 декември 2017 г. – професионалния празник на служителите в ГД “Гранична полиция“, които ще са концентрирани около граничните контролно-пропускателни пунктове, съобщиха от СФСМВР.  В 11:00 часа началото на протеста ще бъде поставено от членовете на СФСМВР на ГКПП „Станке Лисичково“, ГКПП „Стрезимировци“ и пред РДГП „Елхово“.  В 11:30 часа ще започнат протестите на ГКПП „Кулата“ и ГКПП „Илинден“. В 12:00 часа ще е началото на протестите на ГКПП „Дуранкулак“ и в град Сливен пред РУ – Сливен. Протестният маратон ще бъде закрит в 18:30 часа в град Варна на площада между \"Транспортна болница\" и Митница - Варна.", "date": "2017.12.22", "title": "Полицаи протестират на граничните пунктове"}
{"url": "http://www.faktor.bg/bg/articles/novini/svyat/malkalm-tarnbul-atakata-s-kola-v-melbarn-e-izoliran-intsident", "text": "Австралийският премиер Малкълм Търнбул заяви, че нападението с кола в Мелбърн е \"шокиращо престъпление\" и \"изолиран инцидент\", съобщава ББС. Полицията заяви, че шофьорът е страдал от психични заболявания и е злоупотребявал с наркотици в миналото, но няма информация за връзки с екстремисти. Арестуваният \"е приписал действията си на несправедливото отношение към мюсюлманите\", коментира старши офицер. Задържаният е австралийски гражданин с афганистански произход, пристигнал в Австралия по програма за бежанци. \"Разследванията продължават\", обяви Търнбул. На този етап няма информация нападението да е свързано \"с политически въпроси или връзки с екстремистки групи, но нищо не трябва да се изключва\", допълва той. Главен комисар Шейн Патън обяснява, че е известно, че човекът има психическо заболяване. Когато е интервюиран от полицията, той \"говори за сънища, говори за гласове\", посочи главният инспектор. Търнул потвърди, че сред ранените са девет чужди граждани. Според съобщения в медиите това са трима южнокорейски туристи, както и туристи от Китай и Италия, Индия, Венецуела, Ирландия и Нова Зеландия. Няколко от ранените остават в критично състояние, едно пострадало дете в предучилищна възраст е сравнително стабилно. В петък сутринта улиците в центъра на града отново са отворени. Полицията коментира, че вторият арестуван мъж е освободен и се очаква да бъде обвинен в притежание на канабис и контролирано оръжие. Обвиненията не са свързани с атаката на колата.", "date": "2017.12.22", "title": "Малкълм Търнбул: Атаката с кола в Мелбърн е изолиран инцидент"}
{"url": "http://www.faktor.bg/bg/articles/rusnatsite-vyarvat-che-sa-bogoizbran-narod", "text": "Великодържавните настроения в Русия са достигнали исторически максимум, пише вестник \"Ведомости\", като се позовава на резултатите от анкета на независимия център \"Левада\". Броят на руснаците, убедени, че руският народ има особено значение в света, е най-високият, откакто се правят изследвания на общественото мнение. Това са казали 64 процента от анкетираните. Едва 32 на сто са на мнение, че руснаците са като всеки друг народ. За сравнение през 1992 г. за особената роля на руснаците в световната история говореха само 13 процента, отбелязва \"Ведомости\". Връх е достигнал и делът на руските граждани, които смятат, че Русия е велика държава - 72 процента (преди година те са били 64 на сто). Социоложката Карина Пипия от аналитичният център на Юрий Левада, който беше включен в списъка на организациите с нестопанска цел в Русия, които са \"чуждестранни агенти\", обяснява тези резултати с \"ехото от посткримската мобилизация\". \"Ако в отношението към институциите на властта тази мобилизационна тенденция в настоящия момент е спряла и оценките постепенно се нормализират, с изключение на оценката за президента, то по отношение на националното самосъзнание и гордост тя е по-устойчива\", посочва тя. По думите й, ръстът на великодържавническите настроения може да се разглежда като реакция на \"несправедливата антируска политика на страните от Запада, която консолидира общественото мнение срещу враговете през последните три години\". Пипия нарича новата тенденция \"защитен национализъм\", предаде БТА.", "date": "2017.12.22", "title": "Руснаците вярват, че са богоизбран народ"}
{"url": "http://www.faktor.bg/bg/articles/novini/balgariya/pisatel-i-zhurnalistka-shtedro-leyat-pohvalni-slova-za-ahmed-dogan", "text": "Похвални слова за Ахмед Доган се ляха тази сутрин в ефира на Bulgaria ON AIR. Писател-масон и журналистка се опитаха да ни убедят какъв велик държавник е той, намеквайки, че е време ДПС да влезе в управлението. Доста прозрачно беше поднесено, апропо. А и точно от тях двамата... Как да хване дикиш?   Късно снощи почетният лидер на ДПС Ахмед Доган събра елита на партията, за да представи доклад за обстановката у нас, Балканите и света. Ще има ли промяна в курса на партията и продължава ли процесът по демонтаж на управляващата коалиция с националистически формации? Това питат от телевизията. А отговорите са зашеметяващи... \"Безспорно Доган се представи като незаобиколим държавник. Той поднесе най-добрия коледен подарък на премиера Борисов с това, което каза снощи. А именно, че ГЕРБ нямат алтернатива, че едни избори биха поставили политическата стабилност под риск и, че само сегашното правителство може да формира коалиция\",  заяви  Валерия Велева. Мнение, което е повече от спорно, но от нея друго не може и да се очаква. В студиото на \"България сутрин\" тя изведе акцентите от речта на почетния лидер на ДПС като първия граничи с четене на мислите на Сокола: \"Посланието на Доган към \"Патриотите\" и специално към Валери Симеонов е, че те вече не са фактор за управлението. Към опозицията, че не са алтернатива и не са готови да управляват. Към Ердоган - България трябва да развива добросъседски взаимоотношения с Турция.  Към отцепилите се от ДПС – който иска да се върне, трябва да се покае. Похвали Мустафа Карадайъ за връщането на ДПС на политическата сцена. Той нареди пъзела за следващата година – спокойствие и стабилност\".  Велева бе категорична, че сега е важно как Борисов ще реагира на подадената ръка от Ахмед Доган, тъй като премиерът не може да остане в същото положение и със същите партньори, които да взривяват обстановката. Представете си на Валери Симеонов да му хрумне нещо по време да председателството и да започне да грубиянства отново, уточни журналистът.  \"Нито реч, нито слово сме чули или прочели. Ние видяхме едно резюме, а то е хлъзгав инструмент в политическия ракурс. В днешно време не сме сигурни до колко езикът на политиката е разбираем от хората. Доган посочи, че трябва да се вразумят политиците, и да разберат, че не са сами – има и народ. Каза и нещо изключително вярно – алтернатива няма. А така изключи и себе си\", подчерта писателят Димитър Недков пред Bulgaria ON AIR.  Бисерите му не оставиха никакво съмнение каква е целта... Относно хипотетичната оставка на вицепремиера Валери Симеонов, писателят изтъкна, че подобно нещо би било изключително полезно за успокояване на и без това доста сложното положение. Национализмът за лична употреба е най-опасната клечка кибрит, която може да ни взриви, обобщи Недков.", "date": "2017.12.22", "title": "Писател-масон и журналистка щедро леят похвални слова за Ахмед Доган"}
{"url": "http://www.faktor.bg/bg/articles/tereza-mey-podkrepi-polsha-za-zakonodatelnite-promeni-poritsani-ot-bryuksel", "text": "Министър-председателят на Великобритания Тереза Мей, която посети Полша, подкрепи управляващите за направените от тях законодателни промени, порицани от Брюксел, предаде БНР. Според нея конституционните въпроси би трябвало да са преди всичко работа на страната, която засягат. Така Мей коментира решението на Европейската комисия да задейства член 7-ми на Лисабонския договор, лишаващ Полша от глас, заради реформата, която дава повече права на изпълнителната власт в съдебната система. Тереза Мей и полският премиер Матеуш Моравецки изразиха притеснения от политиката на Русия и обявиха, че ще засилят сътрудничеството си срещу дезинформационните кампании и хибридната война в Източна Европа.", "date": "2017.12.22", "title": "Тереза Мей подкрепи Полша за законодателните промени, порицани от Брюксел"}
{"url": "http://www.faktor.bg/bg/articles/deloto-za-strelbata-po-mityo-ochite-ne-uspya-da-startira", "text": "Година и половина след стрелбата в Слънчев бряг, при която Димитър Желязков – Митьо Очите беше ранен, а негов гард – убит, съдебният процес не успя да стартира, предаде бТВ.  В спецсъда обаче за пръв път се събраха всички подсъдими, сред които и соченият от прокуратурата за лидер на организирана престъпна група Божидар Георгиев - Божо Кравата.  Митьо Очите не се появи. Стана ясно обаче, че той е предявил граждански иск за неимуществени вреди в размер на 600 000 лева.  Очаква се делото да започне следващата година през февруари.", "date": "2017.12.22", "title": "Фал старт на делото за стрелбата по Митьо Очите"}
{"url": "http://www.faktor.bg/bg/articles/obshtestvo/zakon-i-red/mitnicheski-inspektor-prisvoil-59-000-leva", "text": "Митнически инспектор е задържан за присвояване на голяма сума пари. Става въпрос за 100 000 турски лири, които са били веществено доказателство по разследване. Инспекторът от Митница Бургас е работел в Свиленград. Той е разследвал недекларирано пренасяне през границата на парите, които по курса на митницата се равняват на близо 59 000 лева. При проверка обаче се оказало, че сумата липсва. Митническият инспектор е задържан за 72 часа с решение на прокурора и е обвинен за длъжностно присвояване на пари в големи размери. Той обяснил кражбата с финансовите си затруднения.", "date": "2017.12.22", "title": "Митнически инспектор присвоил 59 000 лева"}
{"url": "http://www.faktor.bg/bg/articles/obshtestvo/ulitsata/vazstanoviha-toploto-v-8-stolichni-kvartali", "text": "Двете аварии на \"Топлофикация\" са отстранени и парното и топлата вода в осемте южни квартала на София са пуснати, съобщава БНТ.  Близо денонощие аварийни екипи на дружеството подменяха 25 метра тръби на улица \"Дойран\". На студено останаха 20 хиляди домакинства в кварталите „Белите брези\", „Стрелбище\", „Красно село\", „Гоце Делчев\" и части от „Борово\" и „Мотописта\", \"Лозенец\" и центъра. Аварийните екипи са се справили в изисквания от Закона срок от 48 часа, така че не се предвиждат компенсации за абонатите. По обяд трета спукана тръба остави за няколко часа без парно и топла вода част от \"Лозенец\". Аварията там също е отстранена.", "date": "2017.12.22", "title": "Възстановиха топлото в 8 столични квартали"}
{"url": "http://www.faktor.bg/bg/articles/politika/hlyab-i-pasti/strategicheska-greshka-zastanahme-sreshtu-sasht-a-tova-ne-se-zabravya", "text": "Някога големият френски дипломат Шарл дьо Талейран възкликнал: „Това е повече от грях. Това е грешка“. Когато се вземат стратегически решения, определящи съдбата на нациите, моралните норми имат друго измерение. По думите на големия американски политолог Ханс Моргентау, морална е тази политика, която (в дългосрочен план) води до добри резултати. Колкото и праведно да е едно действие, ако то не способства за положителното развитие на някоя страна, то е повече от неморално. То е грешка! През далечната 1913 година България има всички морални основания да нападне Сърбия – която малтретира българите в Македония и отказва да се съобрази с договореностите от предишната година. Но актът на цар Фердинанд, подпалил Междусъюзническата война (капан, в който враговете на България успяват да я вкарат) обърква развитието на нашата нация за почти век! След грешката от юни 1913 година, десетилетия наред всеки следващ ход на България се оказва грешен!   които осъдиха решението на американския президент Доналд Тръмп да премести посолството на САЩ в Израел от Тел Авив в Йерусалим. (Подчертавайки, че това по никакъв начин не предопределя статута на града и не изключва възможността, ако бъде постигнато споразумение, Източен Йерусалим да стане столица на бъдеща независима Палестина). Вашингтон предупреди, че страните, които гласуват тази декларация, не бива да разчитат на американска помощ! Няма да коментирам решението на САЩ. То е даденост. Не е тема на този анализ и това доколко заканата ще бъде спазена. Без активна американска помощ, много страни гласували за резолюцията – като Йордания, Афганистан, Ирак и Египет, може да изпаднат в хаос. В такъв критичен момент нашето внимание трябва да се съсредоточи върху поведението на България! Поддръжниците на резолюцията сигурно ще посочат, че за решението, осъждащо политиката на САЩ, гласуваха някои от най-близките му съюзници – Великобритания, Германия, Япония... Но това са страни, чието съществуване не е пряко заплашено от никого. Страните разположени на геополитически разломи, чието дългосрочно оцеляване зависи от евентуалната подкрепа на далечни морски съюзници –  някои от Балтийските страни, Полша, Румъния, Австралия... гласуваха „въздържал се“ (Дори не толкова уязвими страни като Чешката република и Хърватска също се въздържаха. Македония изобщо не гласува.) Къде сме ние?  Никога не трябва да забравяме, че България е разположена на много опасно преплитане на геополиутически разломи. През цялата си история сме били подлагани на набези „от степите“, които са били опустошителни, но са траели относително кратко (какво са 4-5 десетилетия за историята). Били сме подлагани и на завоевания идващи откъм Мала Азия, които уви са траели с векове. Както обикновено, Андрей Райчев греши, когато твърди, че сме били само периферии на множество империи (Персийската, Римската, Византийската, Османската, Съветската) От геополитическа гледна точка изглежда „естествено“ империята, чието сърце е около Проливите, да владее и нашите зами – не като периферия, а като сърцевина. (Така е било през 13 от последните 20 века) Както се изразява един от героите на „Под игото“: \"Ние сме в черво адово\"!  При тези обстоятелства, основният, стратегическият императив, който всяко българско правителство – ляво, или дясно трябва да спазва е: Следователно, независимо кой е президент във Вашингтон, е естествено България да се стреми да се докаже като стратегически американски съюзник. Поляците го знаят, румънците го знаят, само ние ли си мислим, че можем да умилостивим Москва и Анкара, да им служим като „троянски кон“, като „мост“, или като посредник? Какво още трябва да ни се случи, за да разберем, че тази политика е безперспективна? Цар Иван Шишман някога се е опитвал да умилостиви султана. Провалил се е. Цар Борис III глупашки обявява война на Великобритания и САЩ, но не и на СССР. Резултатът беше катастрофален. В удобен за него момент СССР нападна България. (тогава Турция не последва съвета на Сталин и не ни напада, но това е по-скоро щастливо обстоятелство, отколкото геополитически закон, на който можем да разчитаме). Турският външен министър използва трибуната на ООН, за да отправи тежки обвинения към Съединените щати. Вместо да се възползва от този стратегически прозорец, за да установи „специални отношения“ със САЩ, България заедно с Турция и Русия осъди политиката на Америка. Но ако утре някой властелин от „степите“, или в Мала Азия не се съобрази с българския суверенитет, на кого ще се оплачем? Или забравихме за съдбата на арменския поп? Много български мюсюлмани са ужасени, че в Турция не можеш да целунеш момиче на публично място. Но вероятно има и такива, които биха симпатизирали на евентуална турска експанзия към Балканите. Едва ли има нужда да споменаваме, че ако Русия извърши посегателство спрямо България, не един, или двама русофили ще се се опитат да се възползват от това и да се разправят със своите съграждани, както предците им направиха на 9-ти септември 1944 година. Ще се намерят и много скептични циници, които ще повтарят, че каквото и да правим, англо-саксонците няма да си мръднат пръста за нас. Ще цитират Чърчил извън контекст, без да си дават сметка, че само когато те са били зад нас, сме постигали геополитически успехи. (Съединението, Лондонският договор за мир от 1913 година, когато получихме толкова неоспорим излаз на Егейско море, че трябваше да преживеем не една, а две национални катастрофи, за да го изгубим).  При такава конфигурация на общественото мнение, е нужна пълна консолидация на демократичната общност, за която е от жизнено значение България да се докаже като неделима част от Западния свят! Задава се глобална буря и от нашите действия зависи дали, когато тя отмине, ще сме още  Независимо кой е президентът в Белия дом и каква коалиция управлява в София, българските геополитически императиви са непроменими: Изграждане на „специални“ отношения с морските демокрации – за целта трябва да изградим силни демократични институции и да убедим Вашингтон, че сме неделима част от Свободния свят – „плът от тяхната плът“. Щом Израел успя, щом Полша и Румъния са на път да го направят, значи можем и ние. Само така ще можем да осигурим както глобалната си сигурност (да не сме част от „степни“, или „малоазийски“ империи). Само така ще постигнем националния си идеал (максимално сближаване с Македония и договаряне на суверен излаз на Егейско море – чрез договор с Гърция за предоставяне на техен на Черно Море.) Всяка друга политика – каквито и да било прояви на лавиране, балансиране, съобразяване с източните империи, неминуемо ще ни доведат до катастрофа!", "date": "2017.12.22", "title": "Стратегическа грешка – застанахме срещу САЩ, а това не се забравя!"}
{"url": "http://www.faktor.bg/bg/articles/novini/balgariya/chakat-ni-malko-oblatsi-i-poveche-slantse", "text": "Въпреки мразовитата сутрин, днес времето ще бъде по-меко, облачността ще е разкъсана, на места ще бъде предимно слънчево. Ще духа слаб до умерен вятър от запад-северозапад. Максималните температури ще са между 0° и 5°, за София около 1°. Атмосферното налягане е значително по-високо от средното за декември, ще остане без съществена промяна. В планините ще бъде предимно слънчево. Ще духа умерен северен вятър, който следобед ще се усилва. Максималната температура на височина 1200 метра ще е около 2°, а на 2000 метра - около минус 4°. По Черноморието ще има променлива облачност. Ще духа слаб до умерен северозападен вятър. Максимални температури на въздуха ще са между 2 - 4°.", "date": "2017.12.22", "title": "Чакат ни малко облаци и повече слънце"}
{"url": "http://www.faktor.bg/bg/articles/savetat-za-sigurnost-na-oon-priema-novi-po-surovi-sanktsii-sreshtu-severna-koreya", "text": "Проекторезолюция, внесена от Съединените щати и имаща за цел да направи още по-сурови санкциите на ООН срещу Северна Корея, ще бъде подложена на гласуване в Съвета за сигурност днес, съобщи Франс прес, цитирана от БТА. Петнайсетте членове на съвета ще се произнесат в 20 часа българско време по текст, който предвижда забрана за изнасяне към Северна Корея на близо 90 процента от рафинираните петролни продукти, които азиатската страна внася. Той предвижда също до 12 месеца всички севернокорейци, работещи в чужбина, да бъдат репатрирани обратно в страната си. Десетки хиляди граждани на Корейската народно-демократична република работят в Русия и Китай и изпращат пари в родината си. Резолюцията е в отговор на изстрелването от Северна Корея на нов тип междуконтинентална ракета на 29 ноември, в чийто обсег, според Пхенян, влизат цялата континентална част на Съединените щати и Южна Корея. Ако бъде приета, резолюцията за налагане на нови санкции на затворената комунистическа страна заради нейната ядрена и ракетна програма, ще е десетата по ред от 2006 г. насам.", "date": "2017.12.22", "title": "Съветът за сигурност на ООН приема нови по-сурови санкции срещу Северна Корея"}
{"url": "http://www.faktor.bg/bg/articles/novini/svyat/ines-arimadas-kataluntsite-koito-ne-zhelayat-ottsepvane-ot-ispaniya-pokazaha-che-sa-po-mnogobroyni", "text": "Каталунците, които не желаят отцепване на областта им от Испания, показаха, че са по-многобройни и че сепаратистите \"вече не могат да говорят от името на цяла Каталуния\". Това заяви водачката на листата на борещата се за запазване на целостта на Испания партия \"Гражданите\" Инес Аримадас, цитирана от Франс прес. Нейната партия, създадена през 2006 г. именно с цел да се бори срещу националистите в Каталуния, стана първа политическа сила в парламента след вчерашните избори с 37 места. Досега тя разполагаше с 25 депутати, пише БТА. Нейната партия получи 1,1 милиона гласа. \"Гражданите\" и другите формации, противници на отцепването на Каталуния - Испанската социалистическа работническа партия, \"Каталуния заедно\" и Народната партия - събират общо 52 процента от гласовете. Само че каталунският изборен закон гарантира по-голяма относителна тежест на гласовете в по-малките населени места, където сепаратистите имат силна подкрепа. По тази причина трите сепаратистки партии са с по-малък процент от гласовете, но получават абсолютно мнозинство в регионалния парламент като брой места (70 от 135). Сепаратизмът не е бъдещето на Каталуния и \"ние ще продължим да се борим срещу този несправедлив изборен закон, който дава повече места на тези, които имат по-малко гласове\", предупреди 36-годишната юристка Аримадас. Тя отбеляза, че за пръв път изборите в Каталуния се печелят от", "date": "2017.12.22", "title": "Инес Аримадас: Каталунците, които не желаят отцепване от Испания, показаха, че са по-многобройни"}
{"url": "http://www.faktor.bg/bg/articles/novini/balgariya/metodi-andreev-gerb-i-dps-imat-strategicheska-savmestimost", "text": "ГЕРБ и ДПС имат стратегическа съвместимост, те могат да бъдат партньори и в нужда да си \"подадат рамо\". Това каза пред БТВ Методи Андреев, бивш председател на Комисията по досиетата.  Той коментира обръщението на Ахмед Доган от четвъртък и посочи, че вота на недоверие, който БСП ще иска през януари е \"оперетен\" и е ясно, че няма да мине.  Според Методи Андреев управляващата коалиция е стабилна въпреки поведението на Валери Симеонов от последните дни. Той смята, че за жалост, обаче пътят на Обединените патриоти ще е сроден с този на Реформаторския блок. По думите му, това ще е така поради простата причина, че те подобно на РФ не спазват предизборните си обещания, а само ги маркират. Относно изнесените от Бойко Рашков данни за незаконно подслушване от някои служби, Методи Андреев беше категоричен: \"Факта, че говорим за подслушвания е признак, че демокрацията е силно застрашена\". Той обясни, че ДАНС и ДАТО са на пряко подчинение на премиера и има два варианта - или той да знае и да си мълчи или да не знае и двете обаче са еднакво укорими.", "date": "2017.12.22", "title": "Методи Андреев: ГЕРБ и ДПС имат стратегическа съвместимост"}
{"url": "http://www.faktor.bg/bg/articles/novini/balgariya/tsvetan-tsvetanov-rumen-radev-da-kazhe-pozitsiyata-si-za-krim", "text": "\"Аз искам чрез вас, защото виждам, че така ще се води комуникацията, да призова президента Румен Радев да каже позицията си за Крим, да каже позицията си за СЕТА, Румен Радев да каже позицията си за санкциите срещу Русия, защото в предизборната кампания той говореше едно, когато отиде на първия Съвет, гласува удължаване санкциите срещу Русия. Искам да чуя защо Румен Радев не говори за българското председателство на ЕС, а говори за евентуалното посещение на Владимир Путин в България.  Това попита зам.председателят на ГЕРБ и лидер на парламентарната група на партията Цветан Цветанов в студиото на Би Ти Ви.    \"Не само Ахмед Доган, дори представители на БСП казват, че в момента само ГЕРБ може да управлява в България. Те не искат да бъдат разкривани имената им, за да не влизат в конфликт с партийното ръководство. Това, което е казал днощи Ахмед Доган е сериозно политическо изказване. Нямаме политическа договорка с ДПС. Речта на Доган обаче се различава от позицията на парламентарната му група. Те заявиха, че ще подкрепят вота на недоверие на БСП. Доган може да ни е политически опонент, но в случая е прав. Какво каза - отиваме на избори \"стани, за да седна\". Точно това прави БСП. Спомняте си аферата \"Костинброд\", нали, заяви още Цветан Цветанов. Попитан за острото изказване на вицепремиера Валери Симеонов за концесията на плажовете, Цветанов каза: \"Днес с Валери Симеонов и група депутати ще направим полет до Одеса. Нямаме проблеми. Няма проблеми и в коалицията. Не приемам начина и подхода да минава тази комуникация през медиите. Уважавам и Симеонов, и другите ни коалиционни партньори - Краси Каракачанов, Волен Сидеров. Не може да сме на едно мнение по всички теми.\" \"Всички искаме да има втори лифт на Банско. Всичките приятели и познати казват, че ще са в Банско или Разлог за празниците и ще карат ски. И аз ще съм там. Много е важно да развием регионите. Важно е да има условия да караме ски в България, а не да ходим в чужбина. Но трябва да се мине през процедури. Има една европейска директива от 2016 г. и всичко трябва да се съобразява с нея.\", каза още Цветанов Путин в България. \"София е едно привлекателно място, чужденци идват за кратка почивка тук.Столична община си върши работата перфектно. Така отговори Цветан Цветанов на въпрос за скандала в детската градина в Горна баня, чиято директорка е уволнена. Той отказа да коментира даването на рушвети по 5000 лева за вкарването на деца по втория начин.  \"Трябва да се чуят и двете страни, нека мини проверката\", заяви Цветанов по темата. \"Повече са добрите неща\", категоричен беше той.", "date": "2017.12.22", "title": "Цветан Цветанов: Румен Радев да каже позицията си за Крим"}
{"url": "http://www.faktor.bg/bg/articles/novini/svyat/moshtna-bombena-eksploziya-raztarsi-atina", "text": "Апелативният съд в Атина е бил разтърсен от мощна бомбена експлозия снощи, съобщават гръцките медии. Взривът е хвърлил в шок жителите на гръцката столица, тъй като тътенът от него се е чул на много голямо разстояние, предаде БТА. До момента няма данни за пострадали и ранени.  Преди експлозията е имало обаждане по телефона и районът е бил отцепен от полицията. Неизвестно лице е телефонирало в 02.50 ч. в редакцията на \"Вестника на редакторите\" и в сайта на изданието \"Зунгла\", като е казало, че до 40 минути ще избухне бомба в Апелативния съд. На място са пристигнали специалисти по обезвреждане на взривни устройства, които събират данни, за да установят вида на взривното устройство и да открият нападателите. Властите смятат, че става дума за терористичен акт. Пред телевизия Скай представител на полицията е потвърдил, че взривът е нанесъл сериозни щети на сградата на съда и на сгради в близост до него.", "date": "2017.12.22", "title": "Мощна бомбена експлозия разтърси Атина"}
