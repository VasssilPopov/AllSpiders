{"url": "https://www.faktor.bg/bg/articles/novini/balgariya/osman-oktay-dps-nikoga-ne-sa-bili-izvan-vlastta-v-poslednite-18-godini", "text": "„Когато ГЕРБ имат разногласия с т.нар. патриоти, те разчитат винаги на гласовете на ДПС. ДПС никога не са били извън властта в последните 18 години. Ролята на Доган тепърва трябва да се актуализира. В случая с осветляването на неговото име мисля, че се очаква обществена реакция в полза на нов политически контролиран проект“. Това заяви в предаването „Нещо повече“ на БНР Осман Октай, който в миналото беше дясната ръка на Ахмед Доган в ДПС. Той коментира информацията, че Ахмед Доган е придобил 70% от фирмата-собственик на ТЕЦ-Варна: „Много подобни бизнес сделки се осъществяваха или с анонимни фирми, зад които никой не заставаше официално с името си, или с поставени лица като студенти, които изведнъж забогатели с банкови кредити придобиваха различни активи в държавата през годините. Трябва да си зададем въпроса и да анализираме – това поредна провокация като еднолично действие на Доган към обществеността ли е, заставайки с името си като съсобственик на едни активи, придобити неясно как, пак с кредитиране от една услужлива банка, която по принцип винаги е посредник на такива сделки. Всички кредитни милионери по същата схема работиха по време на целия процес. Тук обаче трябва да търсим тази провокация, която излиза на преден план. Никой не се съмнява, че Доган е в активната политика и дърпа конците изцяло и контролира процесите в ДПС, но и влияе на много други политически процеси чрез този контрол, чрез този монопол“, коментира Октай и попита: „Дали този акт на Доган не е поредната провокация на задкулисието, които винаги са оформяли поредни политически проекти и са привличали вниманието на хората, когато се умори определен политически проект или посредници“. Никой още не говори за ролята на пристанището, което е част от активите на ТЕЦ-Варна и ред други неща, които ще изскочат около тази сделка, добави още Осман Октай. Той подчерта още: “Без да работи едно предприятие ще получава близо 25-30 млн. годишно от т.нар. студен резерв, който услужливо се плащаше и на другия бизнесмен, близък до Доган – Ковачки“.", "date": "2018.09.13", "title": "Осман Октай:  ДПС никога не са били извън властта в последните 18 години"}
{"url": "https://www.faktor.bg/bg/articles/radev-es-se-nuzhdae-ot-mnogo-po-efektiven-mehanizam-na-vzemane-na-resheniya-v-krizisni-situatsii", "text": "Европейският съюз се нуждае от много по-ефективен механизъм за вземане на решения, особено в кризисни ситуации. Нерядко кризите вече са факт, а в ЕС успяваме да постигнем консенсус за дадено решение след година. Това заяви държавният глава Румен Радев на срещата на държавните глави от групата „Арайолуш“, която се провежда в столицата на Латвия, Рига, съобщиха от прессекретариата на държавния глава. Форумът за политически диалог обединява 14 президенти на държави членки на ЕС – Португалия, Германия, Латвия, Финландия, Италия, Австрия, Полша, Унгария, Словения, Естония, Малта, България, Хърватия и Гърция и тази година е посветен на аспектите на сигурността.  Българският президент подчерта, че дори и при наличието на кризи, които засягат всички държави членки, ЕС невинаги успява да бъде единен и да търси устойчиво и дълготрайно решение. По думите на Румен Радев това с особена сила важи по отношение на миграцията. „Ако вложим всичките си усилия в превръщането на Европа в крепост и не се обърнем към причините за миграцията, рискуваме да загубим тази крепост. ЕС трябва да изнася не само стоки, но и реално да подкрепи развитието на образованието, културата и социалната стабилност в държавите, от които произхождат мигрантите“, подчерта президентът.  Държавният глава призова страните членки да преосмислят следваните подходи към сигурността, която не зависи само от обмен на информация между службите за сигурност, но и от способността на ЕС да отстоява своите позиции в международен план. Според президента Радев без наличието на адекватен отбранителен капацитет, ЕС не е в състояние да осигурява сигурността на държавите членки в съседните региони, които продължават да генерират рискове и да провокират миграционни вълни.  Трябва да си отговорим и на въпроса дали имаме достатъчно адекватни механизми, за да идентифицираме и предотвратим потенциални кризи както извън ЕС, така и вътре в Европа, в отделните общества и по отношение на днешните социално-икономическите процеси, заяви още Румен Радев. Държавният глава добави, че държавите в света не се делят на големи и малки, а в зависимост от амбициите и целите, които си поставят в отстояване на своите интереси.", "date": "2018.09.13", "title": "Радев: ЕС се нуждае от много по-ефективен механизъм на вземане на решения в кризисни ситуации"}
{"url": "https://www.faktor.bg/bg/articles/ot-gerb-kam-bsp-reyting-varhu-trupove-ne-se-pravi", "text": "Рейтинг  върху трупове не се прави, обърна не депутатът от ГЕРБ Димитър Лазаров съм колегата си от БСП Георги Свиленски. В студиото на \"Още от деня\" на БНТ двамата стигнаха до люта свада.    Не ни занимавайте с Бенчо Бенчев, със СПА, настоя червеният народен представител, който изпадна в странно състояние и изсипа куп обвинения по ниновски. \"По рано говорехме, че корупцията ограбва, след 25 август корупцията убива\", настоя той. \"Вие продължавате ли да твърдите, че ГЕРБ са убили тези 17 човека край Своге\", попита Лазаров.  \"Рейтинг  върху трупове не се прави\", каза още той на колегата си.  \"Правителствена криза има от няколко седмици. Не се разбраха кой да поеме отговорност за тежкия инцидент край Своге, едвам се разбраха кои да са номинирани за министри, днес не можахме да гласуваме новите министри, а за капак един от тях се оттегли. Защо премиерът Бойко Борисов предлага някой за министър, след като той се оттегля? По-добре въобще не го предлагай\", заяви с патос червеният депутат.   \"ГЕРБ потъват\" , настояваше като грамофонна плоча Свиленски без да слуша кой какво говори.  Управляващите действат в ситуация на паника, смята той.  \"Днес не присъствахме в зала, защото от ГЕРБ подмениха дневния ред. Вместо да дискутираме ветото на президента, което засяга изключително много български граждани, те обърнаха нещата и темата стана братът на нашия колега в Русе\", недоволстваше  Свиленски. \"Няма никаква битка между ГЕРБ и президента. Неподписването на указа за освобождаването на Младен Маринов от длъжността главен секретар на МВР от Румен Радев може да се дължи на много фактори - техническа невъзможност, липса на време и тн. Ние решихме да не гласуваме днес оставките от уважение към президентската институция. Това е урок по етика. Натиск имаше от колегите от БСП. Те не спряха да искат да се гласуват оставките и те оказваха натиск. Няма проблем Младен Маринов да стане министър, дори и президентът да не подпише указа. Нямза несъвместимост, казвам го като юрист. Просто днес показхме едно етично поведение\", разкри Лазаров.", "date": "2018.09.13", "title": "ОТ ГЕРБ към БСП: Рейтинг  върху трупове не се прави"}
{"url": "https://www.faktor.bg/bg/articles/mareshki-1-2", "text": "Воля” не е срещу ЕС, а срещу това, че някои покани мигрантите, съсипва демократична Европа и ние всички трябва да страдаме, заяви Веселин Марешки в предаването „Лице в лице”.  По-рано през деня стана ясно, че заместник-председателят на Народното събрание е призовал премиера Бойко Борисов при обсъждането на санкциите срещу Унгария в Съвета на Европейския съюз, да гласува против. Лидерът на \"Воля\" е изпратил писмо за подкрепа до премиера на Унгария Виктор Орбан по повод задействаната процедура за отнемане гласа на страната му в Съвета на ЕС.  „Вместо да се грижим за благосъстоянието на български народ, ние трябва да се грижим за мигрантите, при положение че ние не сме подклаждали войни или други действия, от които са тръгнали да бягат хората. Решението не е да ги каним тука, не трябва да ги оставим да бъдат избивани, но не е това решението – да ги поканим да изразходват ресурсите, които са за нашите европейски граждани. Срещу тази Европа, срещу която се е надигнала огромна вълна, е и „Воля”, поясни Веселин Марешки.  Той похвали тримата министри, подали оставки след трагичната катастрофа край Своге, при която загинаха 17 души. „Това е едно достойно поведение на тези трима човека, които нямат пряка вина за случилото се, но поемат политическа отговорност\", каза той.    „Брутално засипване с обиди – това видяхме днес в Народното събрание. Точно това показва, че българите имат нужда от честни и почтени хора в парламента\", коментира Веселин Марешки по повод ситуацията в парламента през деня. Депутатите не успяха да гласуват министерските оставки на Николай Нанков, Валентин Радев и Ивайло Московски, защото в деловодството на НС не е внесен указ на президента Румен Радев, с който освобождава Младен Маринов като главен секретар на МВР", "date": "2018.09.13", "title": "Марешки: Някой съсипва Европа. Вместо да се грижим за българския народ, ние се грижим за мигрантите"}
{"url": "https://www.faktor.bg/bg/articles/novini/balgariya/bsp-za-otpadnaliya-ministar-tova-pokazva-bezsilieto-na-pravitelstvoto-i-na-premiera", "text": "БСП видя паника и безсилие в действията на ГЕРБ, които били непредсказуеми - нямало как да знаем утре или след седмица какво ще се случи. Повод за коментара бе оттеглянето на Александър Манолев от номинацията за транспортен министър, пише \"Канал 3\".  \"Разбира се, че когато предлагаш екип, с който да работиш, трябва да го познаваш този екип и най-малкото да знаеш миналото на хората, с които ще работиш. Това показва безсилието на правителството, безсилието на премиера. Действа се в ситуация на паника, която няма как да не доведе до допускането на такива грешки\", каза след изявлението на Манолев зам.-шефът на червената група Георги Свиленски. \"Още по-лошото е, че виждаме последните 3-4 дни и дори седмица непрекъснато чудене какво да се прави с предложения за министри, съгласуване на коалиционни партньори – ще бъдат гласувани едни, други няма да бъдат гласувани, внасяне в Народното събрание, оттегляне от Народното събрание. Тоест, ние не може да кажем утре какво ще се случи, камо ли другата седмица – какви кандидати ще бъдат предложени\", добави соцдепутатът.  По повод казуса с Манолев соцдепутатът дори допусна, че не само липсата на президентския подпис под указа за Маринов е била причината за отлагането на гласуването на министерските рокади. И другите причини вече започнали една по една да излизат.", "date": "2018.09.13", "title": "БСП за отпадналия министър: Това показва безсилието на правителството и на премиера"}
{"url": "https://www.faktor.bg/bg/articles/novini/svyat/razum-sad-v-turtsiya-othvarli-ideyata-hagiya-sofiya-da-stane-dzhamiya", "text": "Висшият административен съд в Турция е отхвърлил молба за превръщане на музея \"Света София\" или хагия \"София\" в джамия, предаде Асошиейтед прес, като се позова на Анадолската агенция. Съдът е отхвърлил искането днес. То е било подадено от религиозна група. Анадолската агенция уточнява, че съдът е отхвърлил искането по процедурни причини, на основание, че то е внесено от асоциация, а не от физическо лице. Византийската църква \"Света София\" е превърната в джамия, след като османците превземат Константинопол през 1453 г. Основателят на светската турска република Кемал Ататюрк я превръща през 1935 г. в музей, който привлича милиони туристи годишно. През последните години зачестиха призивите към клонящата към исляма партия на президента Реджеп Тайип Ердоган \"Света София\" отново да бъде превърната в джамия, посочва АП. Самият Ердоган каза молитва в \"Света София\" през март.", "date": "2018.09.13", "title": "Разум: Съд в Турция отхвърли идеята хагия \"София\" да стане джамия"}
{"url": "https://www.faktor.bg/bg/articles/novini/svyat/vanshno-preduprezhdava-nova-i-mnogo-opasna-bolest-varluva-v-chuzhbina", "text": "За нова болест с много висока смъртност предупреждават от българското Външно министерство. Нов случай на така нареченият „близкоизточен респираторен синдром” е диагностициран тези дни в Сеул, Южна Корея. Смъртността при заболяването достига 46%. През 2015 година Южна Корея бе засегната от заболяването, като тогава имаше 38 смъртни случая. Симптомите на заболяването са висока температура, кашлица и недостиг на въздух. На 8 септември т. г. в Сеул е диагностициран първият случай на „Близкоизточен респираторен синдром (MERS)“ в Република Корея за последните три години. Властите в Корея са декларирали, че са взели необходимите предпазни мерки и няма опасност от разпространение на вируса, съобщават от Министерство на външните работи. Близкоизточният респираторен синдром е вирусна болест със смъртност от 20-46%. Тя се дължи на нов коронавирус, пренасян от камили и може да се разпространи, когато някой е в тесен контакт със заразен за продължителен период от време. MERS е твърде нова човешка болест, с много висока смъртност. Инкубационният период е от 2 до 14 дни и се характеризира с треска при температура от 38 градуса, кашлица, недостиг на въздух и диария. Южна Корея бе засегната от епидемия на болестта през летните месеци на 2015 г., в резултат на която имаше 38 смъртни случая и 186 заразени.  Министерство на външните работи препоръчва на българските граждани при необходимост от актуална информация да посетят страницата на Корейския център за контрол и превенция на заболяванията.", "date": "2018.09.13", "title": "Външно предупреждава: Нова и много опасна болест върлува в чужбина"}
{"url": "https://www.faktor.bg/bg/articles/novini/svyat/sadat-na-es-izleze-s-unikalno-reshenie-ungariya-ne-mozhe-avtomatichno-da-otkazva-bezhanski-statut-na-chuzhdentsi-izvarshili-tezhki-prestapleniya", "text": "Съдът на Европейския съюз постанови днес, че Унгария не може автоматично да отказва статут на бежанец или статут на субсидиарна закрила на чужди граждани заради извършени от тях тежки престъпления, предаде БТА, цитирайки ДПА. Според решението на съда всеки случай трябва да бъде разглеждан индивидуално. Решението е свързано с делото на афганистанец, който получава статут на бежанец в Унгария през 2000 г. Впоследствие той е осъден на пет години затвор за извършено престъпление. На процеса мъжът моли афганистанското консулство да бъде информирано за изхода по делото. Унгарските власти изтълкували тази молба в смисъл, че афганистанецът вече не е преследван и го лишили от статута му на бежанец. Когато той отново кандидатствал за статут на бежанец и за статут на субсидиарна закрила (по-ниско ниво на закрила за хора, които биха се изложили на опасност, ако се върнат в родината си), властите на Унгария отказали с аргумента, че е извършил престъпление. Афганистанецът обжалвал решението и по делото било отправено допитване до Съда на Европейския съюз. Според правото на ЕС извършването на тежко престъпление е валидно основание да бъде отказана международна закрила. Съдът в Люксембург обаче постанови, че срокът на наложеното с присъдата наказание сам по себе си не е достатъчна причина престъплението да бъде определено като тежко. \"Всяко решение, с което на конкретен човек се отказва статут на бежанец, трябва да бъде предшествано от цялостно разследване на всички обстоятелства по всеки отделен случай\", се казва в решението на Съда на Европейския съюз. В него се посочва, че същото правило важи и при предоставянето на статут на субсидиарна закрила, отбелязва ДПА.", "date": "2018.09.13", "title": "Съдът на ЕС излезе с уникално решение: Унгария не може автоматично да отказва бежански статут на чужденци, извършили тежки престъпления"}
{"url": "https://www.faktor.bg/bg/articles/erdogan-nyama-kriza-ima-manipulatsii", "text": "Икономическите проблеми на Турция в последно време са резултат на манипулация и не могат да бъдат описани като криза, заяви президентът на страната Реджеп Тайип Ердоган, пише електронното издание на турския вестник Hurriyet. В реч, произнесена на 13 септември, той заяви, че Турция „е на страната на икономиките със свободен пазар“ и няма да се отклони от тази пазарна рамка, докато в същото време даде ясно да се разбере, че той държи целия контрол. Пояснявайки, че това което се случва днес в икономиката, не наподобява турските кризи през 1994 и 2001 година, Ердоган отбеляза: „Това, което се случва днес в нашата икономика не е криза, а само манипулация. Подобни манипулативни атаки са свързани с хора извън нашата страна. Тези дни ще отминат“, цитира \"Фокус\". „Предишните две кризи бяха резултат от собствената динамика на Турция. Днес няма проблеми с вътрешната динамика на Турция“, заяви той по време на среща на Конфедерацията на турски търговци и занаятчии (TESK). Ердоган, който описа обезценяването на лирата като икономическа война, отбеляза че правителството е на страната на икономиките със свободен пазар. „Независимо от причината зад настоящите проблеми, ние сме мотивирани да ги разрешим чрез принципите на свободния пазар“, заяви той, добавяйки че икономическата администрация работи ден и нощ, за да постигне тази ключова цел под неговата лична координация като президент на страната. „Чувствителност по отношение на лихвените проценти“ Ердоган повтори и критиките си към централната банка на Турция, за това че е предприела „грешни стъпки“ по отношение на инфлацията и неговата опозиция към високите лихвени проценти, малко преди банката да обяви решението си да повиши тези проценти. „Ако твърдите, че инфлацията е причината и лихвените проценти са резултатът, значи не разбирате този бизнес“, заяви Ердоган, добавяйки че нито веднъж не е виждал банката да прогнозира инфлацията правилно. „Ние сме в този бизнес от 16 години. Няма ли да се научите? Може да определяте лихвените проценти, но инфлацията е резултат от грешните стъпки, които вие (Централната банка) предприехте“, заяви той. „И кой плаща цената? Хората“, добави Ердоган. „Няма промяна в чувствителността ми по въпроса за лихвените проценти. Централната банка е независима и взема свои собствени решения“, отбеляза турският държавен глава", "date": "2018.09.13", "title": "Ердоган: Няма криза, има манипулации"}
{"url": "https://www.faktor.bg/bg/articles/novini/balgariya/deputat-nepodpisaniyat-ot-prezidenta-ukaz-e-neuvazhenie-kam-balgarskiya-narod", "text": "Изненадващ обрат днес. В парламента отложиха гласуването на трите министерски оставки. Причината - неподписан указ на президента, с което се спира избора на новите министри. По закон държавният глава по предложение на премиера освобождава и назначава главния секретар на МВР. Искането на Бойко Борисов до Румен Радев да освободи Младен Маринов е било входирано вчера малко преди обяд. До днес обаче указ не е разписан. Няма и да бъде разписан, тъй като президентът Радев е на официално посещенение в Рига. \"Информациите за това закъснение на президента, които получихме днес, бяха много противоречиви. Не бих си позволил да коментирам дали има натиск или не, дори и да е имало такъв няма как да излязат наяве конкретни доказателства. Това, което аз разбрах от официалната позиция на президентството е, че държавният глава нямал срок и не бил длъжен да разпише указа толкова бързо\", посочи в студиото на \"Денят ON AIR\" депутатът от \"Воля\" Пламен Христов. Той коментира също, че това е неуважение както към целия български народ, така и към Народното събрание.  Междувременно от прессекретариата на президента Румен Радев потвърдиха, че предложението за освобождаване на Младен Маринов от поста е получено на \"Дондуков 2\" вчера в 11:37 ч. И подчертаха, че издаването на указ от държавния глава изисква спазването на всички установени процедури и не може да се очаква от него да взима кадрови решения под натиск, още повече когато се отнасяли за националната сигурност на страната. А за Bulgaria ON AIR оттам съобщиха, че президентът ще разгледа предложението след завръщането си от Латвия, където е на посещение днес и утре.", "date": "2018.09.13", "title": "Депутат: Неподписаният от президента указ е неуважение към българския народ"}
{"url": "https://www.faktor.bg/bg/articles/obshtestvo/zakon-i-red/spetsializiraniyat-nakazatelen-sad-dade-hod-na-deloto-sreshtu-desislava-ivancheva", "text": "Специализираният наказателен съд даде ход на делото срещу отстранената от поста кмет на район \"Младост\" Десислава Иванчева, бившата ѝ заместничка Биляна Петрова и бившия районен кмет Петко Дюлгеров, предаде БНР.  Съдът не прие аргументите на защитата за прекратяване на производството и връщане на делото на прокуратурата, заради процесуални нарушения.  Ррещу тях е повдигнато обвинение за искане и получаване на подкуп в особено големи размери. Преди седмица съдът насрочи делото за 13 септември, след искането на защитата на Иванчева за даване на време за запознаване с обвинителния акт и преразглеждане на мярката за постоянното ѝ задържане.", "date": "2018.09.13", "title": "Специализираният наказателен съд даде ход на делото срещу Десислава Иванчева,"}
{"url": "https://www.faktor.bg/bg/articles/iskat-postoyanen-arest-za-shofyora-ubil-baletista-vav-varna", "text": "Прокуратурата ще поиска постоянен арест за шофьора, който блъсна и уби велосипедист във Варна. Говорителят на Окръжната прокуратура коментира пред Нова тв, че засега задържаният се възползва от правото си да не дава обяснения пред разследващите. ,,Ще съберем всички доказателства по случая. Най-тежкото наказание, което го грози, е затвор между 3 и 15 години’’, каза Лазаров и добави, че поради обстоятелството, че е избягал от местопроизшествието, допълнително се усложнява положението му. Зам.-окръжният прокурор потвърди информацията, че в колата е имало негов спътник. ,,Да, имало е спътник в колата с него, като той също дава показания. Но той не е обвиняем, той е свидетел’’, посочи Радослав Лазаров. Все още се очакват резултатите от пробите за наркотици. Лазаров обясни, че бягството от мястото на инцидента е по-тежко наказуемо от самата катастрофа. Освен това е престъпление и фактът, че шофьорът не е оказал помощ на пострадалия. Стотици хора – над 500 членове на колоездачни клубове и колеги на Мартин Чикалов, се събраха на протестно шествие, което стигна пред сградата на Областната администрация във Варна. Те са набелязали над 100 спешни мерки, за които ще настояват пред местната власт да бъдат изпълнени. Целта е да се урегулира движението на велосипеди в града. В черната статистика вече влизат трима колоездачи, загинали от началото на годината в морския град. Хората се заканиха да поставят пред общината онзи куп от камъни, който бяха поставили след самозапалването на Пламен Горанов. Шофьорът, блъснал Мартин,  е 25-годишен, неправоспособен, с два акта за установяване на административно нарушение, свързани с управление на МПС – без съответна правоспособност. Наказанието, което го грози, ако бъде доказано престъплението му, е лишаване от свобода от 3 до 15 години”, обясни старши комисар Даниел Пашов от Областната дирекция на полицията във Варна.", "date": "2018.09.13", "title": "Искат постоянен арест за шофьора, убил балетиста във Варна"}
{"url": "https://www.faktor.bg/bg/articles/namalyavane-na-dds-pri-pokupka-na-parvo-zhilishte-ot-mladi-semeystva-predlagat-stroitelni-predpriemachi", "text": "Намаляване на ДДС при покупка на първо жилище от млади семейства е една от идеите на Националната асоциация на строителните предприемачи. Според тях подходяща данъчна политика може да влияе върху стопанисването на сградите в България. Корекция в данъците върху имотите би се отразила и върху броя и на необитаваните жилища. Димитър Савов обясни пред БНР какви са вижданията в посока подобряване на жилищния фонд у нас. \"За младите семейства има нужда от такъв стимул, тъй като жилищата стават все по-недостъпни за тях. Категорично те нямат пари да си позволят да закупят собствено жилище на толкова ранен етап. Това, което работи, например в Румъния и в Полша, е за апартаменти до 50-60 кв. данъкът да е 5%, директно им свалят ДДС-то върху него, което автоматично намалява цената, т.е. държавата регулира. В България пада с 15%, което е съществен фактор. Това е работещо и хората си купуват. Другото, което ще помогне генерално за пазара, е, че данъците върху имотите са абсурдно ниски в България. Така по никакъв начин не си стимулиран този апартамент да го продадеш или да го отдаваш под наем\", смята Савов. Заместник-председателят на Националното сдружение \"Недвижими имоти\" Ирена Перфанова смята, че ако се стигне до премахване на отстъпката от данъка върху основното жилище, когато имаш и друго, се влиза в противоречие с жилищната политика в момента. \"Всяка една идея, която е свързана с данъчни облекчения, е много добре приета и добра практика в различни държави и да се помисли коя е най-добрата политика, която би могла да се предприеме на нашия пазар. В момента е много рано да дадем заключение и да кажем: \"Ето, така трябва да се тръгне\". Може да се заимства от няколко модела, но трябва наистина нещо да се направи в тази посока, защото има недобър баланс между данъчното облагане за различни цели в сферата на жилищната политика\", посочи Перфанова.", "date": "2018.09.13", "title": "Строителни предприемачи предлагат намаляване на ДДС при покупка на първо жилище от млади семейства"}
{"url": "https://www.faktor.bg/bg/articles/ahmed-dogan-kupi-tets-varna", "text": "Около пет години преди да се оттегли от активната политика, лидерът на ДПС Ахмед Доган беше казал: \"Аз съм инструментът във властта, който разпределя порциите на фирмите в държавата.\" Сега, пет години след покушението срещу него, почетният председател на движението се превръща във фактора, от който зависи да има ток за всички потребители, ако има недостиг. Новата роля идва през ТЕЦ \"Варна\", на който Доган вече е мажоритарен собственик. Неработещата от три години централа беше купена преди по-малко от година от семейството на близкия до ДПС бивш транспортен министър Данаил Папазов, който я рестартира с многомилионни държавни подаръци през т.нар. студен резерв. С договори от 7 август синът и дъщерята на Папазов са продали на Ахмед Доган общо 70% от семейната транспортна компания \"Сигда\", през която беше придобита ТЕЦ \"Варна\", за поне 48.5 млн. евро от опитващата се да излезе от България CEZ. Така политикът, произнесъл откровената фраза за \"обръчите от фирми\" на партиите, за пръв път лично и съвсем официално придобива съществен бизнес актив. Данаил Папазов не бе открит на мобилния си телефон и не отговори на изпратените текстови съобщения със запитване за коментар по темата. Сделките са сключени в началото на август, но са вписани чак на 4 септември, като вероятно причина за забавянето е сривът на Търговския регистър. Заявлението е подадено още на 9 август и от приложените към него договори става ясно, че Доган е купил от Станислав Папазов 36% от \"Сигда\", а от сестра му Ивелина - 34%. След продажбата двете деца на бившия министър остават съответно с 16 и 14%. Цената на придобиване на дела от Доган не става ясна, тъй като е уредена в анекси, които обаче не са приложени. Семейството на Папазов на 20 декември 2017 г. придоби централата за поне 48.5 млн. евро от чешката CEZ (толкова е сумата, посочена от CEZ в отчета като чист приход от продажбата на ТЕЦ \"Варна\"), която я беше затворила от 2015 г., тъй като я считаше за икономически нежизнеспособна и генерираща само загуби. Около половината от сумата - малко над 24 млн. евро, беше финансирана с кредит от Първа инвестиционна банка с доста високата за пазарните нива 7.5% лихва. Повечето от останалите пари вероятно са дошли от наличния кеш в самата ТЕЦ \"Варна\". От годишния отчет на компанията става ясно, че 37.5 млн. лв. от наличните година преди това 43 млн. лв. са предоставени като текущ заем на свързани лица. По всичко личи, че сделката не води до реална смяна на контрола, тъй като не се предвиждат никакви промени в ръководството, нито поне представител на новия мажоритар в борда. На общото събрание ден след сделката \"Сигда\" остава с двамата си управители - Данаил Папазов и сина му Станислав, като е взето странното решение дружеството \"да продължи да съществува и да развива дейността си като дружество с ограничена отговорност с непроменена фирма, седалище и адрес на управление, предмет на дейност, капитал, управление и представителство\". Само е променен уставът му, като е отразен новият съдружник, като все пак Папазови ще имат блокиращ глас при ключови решения за компанията, които трябва да се вземат единодушно или с 3/4 от гласовете. В ТЕЦ \"Варна\" засега също няма промени в борда, в който освен изпълнителния директор Данаил Папазов, влизат Адриан Атанасов и Георги Христозов. Първият е дългогодишен финансов директор на \"Пристанище Варна\" управляваното от 2001 до 2013 г. от Папазов, когото той като транспортен министър назначава за председател на управителния съвет на НКЖИ. А вторият е дългогодишен мениджър в различни държавни енергийни фирми, включително изпълнителен директор на ТЕЦ \"Марица-изток 2\" и по времето на министър Папазов член на борда на БЕХ. Христозов също е считан за близък до ДПС и депутата от партията Делян Пеевски. Топлоелектрическата централа край Варна има шест генерационни блока с обща инсталирана мощ 1260 MW. Проектирана е да работи на вносни антрацитни въглища, което я прави неизползваема при влизането в сила на европейските екологични стандарти заради емисиите вредни газове, отделяни при горенето. Чешката енергийна компания придоби ТЕЦ-а през 2006 г. след приватизацията на електроразпределителните дружества в България, като тогава плати 206 млн. евро за нея. Оттогава мениджърите на CEZ периодично са изтъквали, че обектът във Варна е икономически неизгоден, тъй като не е способен да възвърне необходимите инвестиции в очистващи инсталации. Вариант за експлоатация е ТЕЦ-ът да превключи от въглища на газ, което изисква инвестиция в подмяна на горивните инсталации, но той бе отхвърлен заради невъзможността да се гарантират доставките на природен газ. Въпреки тъжните констатации за потенциала на ТЕЦ-а на бившия собственик новият успява бързо да я съживи и от 20 служители в края на 2017 г. към юни 2018 г. в нея вече работят 168 души. Възраждането идва основно благодарение на подаръци от държавата и без реално да произвежда ток. Това стана чрез студения резерв - мощности, които не работят, но получават пари от държавния Електроенергиен системен оператор (ЕСО), за да стоят в готовност и при необходимост да бъдат активирани. През януари, няколко седмици след сделката, управляващите изненадващо и без никакви мотиви смениха цялото ръководство на ЕСО. За един от новите началници - Антон Славов, вицепремиерът Валери Симеонов каза, че е \"под прякото въздействие\" на Георги Христозов. Едно от първите действия на новите шефове на ЕСО бе да поискат да се увеличи обемът на студения резерв - от 500 МВт средногодишно до 650 МВт, което беше одобрено от министъра на енергетиката Теменужка Петкова без ясна аргументация. Същевременно държавната ТЕЦ \"Марица-изток 2\" изненадващо се отказа от своите мощности студен резерв. Тези две действия реално отвориха място за ТЕЦ \"Варна\", чиито блокове са с по 210 МВт. След това на 13 април централата скоростно се сдоби с ново комплексно разрешително от Изпълнителната агенция по околна среда, което позволява 4-и, 5-и и 6-и блок да работят на природен газ вместо на въглища. А дни преди влизането на Доган в централата тя заедно с няколко ТЕЦ-а, свързани с Христо Ковачки, спечелиха търговете на ЕСО за студен резерв от 1 август до средата на следващата година, когато ще се проведат нови търгове. По тази линия управляваната от Папазов компания ще получи 27.4 млн. лв. Накратко сделката ще осигури на почетния лидер на ДПС един добре напомпан бизнес с гарантиран паричен поток за поне година напред. Това може да е добра основа за официализиране на средствата и владенията на Доган, който очевидно по подобие на депутата от партията му Делян Пеевски влиза във фаза на изсветляване. Към момента Пеевски е официално най-богатият български политик с 37 млн. лв. декларирани доходи само за 2017 г. и участия в различни фирми, включително и медийната група на \"Телеграф\". Допреди няколко години декларациите му съдържаха само скромни спестявания и стар автомобил Opel. Самият Доган вече пет години не заема публична длъжност и не подава имуществени декларации, така че няма актуална информация за личното му богатство. Въпреки това, предвид че досега той не е имал солидни бизнес участия и недвижимо имущество, няма много варианти как може той да е натрупал съществено официално състояние. Затова и сделката въпреки неизвестната цена, оставя въпроси как бившият политик я е финансирал. Ако цената е поне платеното осем месеца по-рано, дори и без дълга към ПИБ (който е в самото \"Сигда\") и погасеното с кеша в компанията остава сума от около 4 млн. евро, с каквито поне преди няколко години Доган не разполагаше официално. А ако цената е толкова ниска, че да кореспондира със спестяванията на Доган, би било необяснимо защо Папазови са склонни да продадат толкова евтино и на загуба.  Дълготрайните активи на ТЕЦ \"Варна\" преди продажбата по баланс са 10 млн. лв. за 2016, но новият собственик променя счетоводната политика и ги преоценява на 275 млн. лв. Вследствие на това компанията отчита и 65 млн. лв. приход - 55.4 от възстановена обезценка на съоръженията и още 8.7 от възстановена провизия за рекултивация на замърсявания. Така без произведен и 1 МВт дружеството отчита 60 млн. лв. печалба преди данъци при 5 млн. лв. загуба година по-рано. На база на този резултат през март ТЕЦ \"Варна\" е разпределило и 30 млн. лв. дивидент на \"Сигда\". Не е ясно дали тази сума е налична, или е била чисто счетоводна - да се използва, за да се покрие заемът от самата централа за финансиране на покупката й в края на 2017 г. *** По време на политическата си кариера дългогодишният лидер и впоследствие почетен лидер на ДПС Ахмед Доган не е бил никога пряко собственик или управител на фирми. За най-близко до бизнес може да мине полученият от него 1 млн. евро хонорар по проекта \"Цанков камък\", за което беше разследван за недеклариран конфликт на интереси. Изплащането на сумата е станало чрез договор за консултантски услуги от януари 2008 г. между Доган и \"Институт по строителство и минно дело\" - една от фирмите в \"Минстрой холдинг\" на бившия вицепрезидент на \"Мултигруп\" Николай Вълканов. Въпреки че за личното богатство на Доган се носят легенди, то не е видимо на хартия, а имотите, които обитава, се водят собственост на други лица. Все пак благодарение на хонорара политикът има декларирано състояние в този порядък. При затварянето на КТБ почетният председател на ДПС се оказа с депозит за над 880 хил. лв., както и сред малкото държатели на кредитна карта от банката - с лимит 40 хил. евро. В едно от своите интервюта собственикът на фалиралата банка Цветан Василев обяснява, че се е срещал с почетния лидер на ДПС. \"На Доган му показах списък с бизнес начинанията на неговия бизнес гуру и му замръзна усмивката. Но тогава съдбата на банката вече е била решена. Логиката на атаката срещу мен бе, че съм правел пари с подкрепата на ДПС, а не съм се отчитал. Показах конкретните печалби на Пеевски с моя помощ\", казва той. В навечерието на парламентарните избори през 2005 г. в \"Шоуто на Слави\" Доган произнесе прословутата си фраза за \"обръчите от фирми\" на всяка партия. \"Ако мислите, че моите възможности са по-малки от на един банкер, значи нямате реална представа за възможностите на един политик. През последните 15 години сигурно половината бизнесмени, които са над средното равнище, са... или с мое съдействие, или с най-много моя усмивка. Ако щете, винаги има фирми, които подкрепят една или друга политическа сила\", казва още той в същото предаване. Макар и многократно след това Доган да е обяснявал, че е разбран неправилно, тълкуванията на тези реплики винаги са стояли в основата на хипотези колко големи точно са тези обръчи и каква част от тях контролира самият той. Все пак ТЕЦ \"Варна\" не е първата фирма с участие на Доган. През 2017 г. той влиза в съвместно дружество с Румен Гайтански-Вълка, чиито фирми отговаряха за почистването на столицата до 2007 г. То се казва \"Уотър Витал\" като двамата имат по 50% и са управители - всеки с право да го представлява и поотделно. Предметът й на дейност е доста широк - от добив, бутилиране и продажба на минерална вода, през изграждане и реконструкция на ВЕЦ, язовири, пречиствателни станции, ВиК мрежи до пречистване на почви, води и утайки. Според подадената в Търговския регистър декларация \"Уотър Витал\" не е имало дейност за първите си месеци до края на 2017 г. Пресечните връзки на Данаил Папазов с ДПС започват още от 2001 г. Тогава той е назначен за изпълнителен директор на \"Пристанище Варна\" по време на кабинета \"Сакскобургготски\". По същото време в съвета на директорите на държавното дружество влиза и Делян Пеевски, който по онова време е парламентарен секретар на транспортния министър и е в редиците на младежкото НДСВ, а не на коалиционния партньор ДПС. През 2003 г. Пеевски е заличен като член на съвета и по време на кабинета \"Станишев\" се издига до заместник на министъра на бедствията и авариите Емел Етем (ДПС), а след 2009 г. е депутат от движението. Папазов остава начело на пристанището до 2013 г., когато е назначен за министър на транспорта и информационните технологии в кабинета \"Орешарски\" (формиран от БСП и ДПС и подкрепян от \"Атака\"). През 2015 г. Папазов бе предложен от гражданско сдружение за кмет на Варна, но отказа да се кандидатира. През 2016 г. той беше издигнат от ДПС като кандидат за вицепрезидент на Пламен Орешарски.", "date": "2018.09.13", "title": "Ахмед Доган купи ТЕЦ \"Варна\""}
{"url": "https://www.faktor.bg/bg/articles/puskat-tramvaite-po-grafa-ot-noemvri", "text": "Трамвайното движение по ул. „Граф Игнатиев“ ще бъде пуснато в началото на ноември. Това съобщи зам.-кметът на София Евгени Крусев по време на транспортна комисия към Столичния общински съвет. Той информира общинарите за завършените и текущите ремонти в столицата. Основният ремонт на „Графа“ започна в началото на май. Улицата изцяло се реновира, подменя се ВиК инсталацията, релсите и се обновяват площадите „Славейков“ и „Гарибалди“. С нов облик ще се сдобие и градината пред църквата \"Свети Седмочисленици\", както и част от улиците \"Солунска\", \"Шишман\" и Шести септември\". Ежедневният книжен пазар на „Славейков“ ще бъде с нови павилиони. Пазарът за зеленчуци пред църквата \"Свети Седмочисленици\" пък ще бъде закрит. Крусев съобщи, че от летните ремонти вече са приключили реконструкциите на „България“ и „Христофор Колумб“. До неделя ще бъде отпушено движението и по булевардите „Васил Левски“, „Арсеналски“ и Източната тангента. След първия учебен ден в ремонт ще останат реконструциите на бул. „Пенчо Славейков“ и ул. „Графа“.", "date": "2018.09.13", "title": "Пускат трамваите по „Графа“ от ноември"}
{"url": "https://www.faktor.bg/bg/articles/hilyadi-poklonnitsi-she-se-saberat-v-krastova-gora-v-navecherieto-na-golemiya-hristiyanski-praznik", "text": "В навечерието на Кръстовден хиляди поклонници се очаква да се съберат в местността Кръстова гора в Родопите. Всяка година в нощта на 13 срещу 14 септември на святото място се отслужва божествена света литургия и се излага за поклонение частица от разпятието на Христос. Именно заради вярването, че там преди векове е заровена частица от самия Кръст Господен, местността е наречена Кръстова гора. Християните вярват, че мястото има необикновена сила и всяка година се събират с надеждата за чудо.", "date": "2018.09.13", "title": "Хиляди поклонници се събират на Кръстова гора в навечерието на големия християнски празник"}
{"url": "https://www.faktor.bg/bg/articles/chetirima-mladezhi-zaginaha-pri-zhestok-udar-mezhdu-tir-i-kola-kray-svishtov", "text": "Четирима младежи са загинали при жестока катастрофа между лек автомобил и ТИР на пътя Плевен – Русе в района на свищовското село Горна Студена. По информация на БНР причина за катастрофата е отнемане на предимство от водача на лекия автомобил. Инцидентът е станал тази нощ са. Загиналите са на възраст между 18 и 20 години. Движението в района на катастрофата е затруднено.", "date": "2018.09.13", "title": "Четирима младежи загинаха при жесток удар между ТИР и кола край Свищов"}
{"url": "https://www.faktor.bg/bg/articles/glavniyat-prokuror-imame-konkretni-danni-za-lekiya-avtomobil-i-eventualnata-tsel-na-patuvaneto-na-iliya-stoilov-zad-granitsa", "text": "Към настоящия момент най-тежката мярка „задържане под стража“ спрямо Илия Стоилов не е изпълнена. От справката на МВР е видно, че е напуснал страната, разполагаме с конкретни данни за лекия автомобил, лицето, което го е придружавало и евентуалната цел на пътуването. Това каза от парламентарната трибуна главният прокурор Сотир Цацаров за случая с брата на депутата от БСП Георги Стоилов- Илия Стоилов, който беше арестуван при спецакция в Русе.  „На 21 август е внесен обвинителен акт в Специализирания наказателен съд. Защитниците на обвиняемия Стоилов и още един обвиняем подават молби за изменение на мерките за неотклонение“, посочи той. „Съдебното заседание се провежда на 29 август. Заседанието е открито. На него се явяват Стоилов и другият подсъдим, както и защитниците им. Правят искане за изменени на мярката за неотклонение“, обясни главният прокурор. „С определение от 29 август Специализираният наказателен съд изменя мерките и на двамата от „задържане под стража“ в „подписка“, обяви Сотир Цацаров и уточни, че подсъдимите са били освободени от съда незабавно.  „Специализираната прокуратура е подала протест срещу определението на Специализирания наказателен съд. Протестът е разгледан на 11 септември на закрито заседание. Определението на съда е било отменено като неправилно и е постановена отново най-тежката мярка „задържане под стража“, каза още главният прокурор.", "date": "2018.09.13", "title": "Има конкретни данни за лекия автомобил и евентуалната цел на пътуването на Илия Стоилов зад граница"}
{"url": "https://www.faktor.bg/bg/articles/zapaliha-kolata-na-predsedatelya-na-rayonniya-sad-vav-vratsa", "text": "Колата на председателя на Районния съд във Враца Васил Ганов е била запалена тази нощ. Инцидентът е станал около 3 часа през нощта, съобщава БТВ. Пострадала е и друга кола, която е била паркирана наблизо. Васил Ганов е председател на Районния съд от една година, няма врагове, не води и знакови дела. Колата му е на 10 години и няма голяма финансова стойност. През последните години в града са запалени десетки автомобили, но задържаните са единици.", "date": "2018.09.13", "title": "Запалиха колата на председателя на Районния съд във Враца"}
{"url": "https://www.faktor.bg/bg/articles/vizhte-kolko-vida-elektronni-vinetki-shte-ima", "text": "Парламентът въведе електронните винетки. Таксите ще бъдат годишна, тримесечна, месечна, седмична и уикенд. Депутатите гласуваха окончателните промени в Закона за пътищата днес. С това народните представители решиха винетките да важат от деня на закупуването им. Минималната пътна такса е тази за уикенд винетка. На нея ще бъдат изписани регистрационният номер на превозното средство, категорията му, датата на плащане и валидността. Таксата ще се заплаща за превоз на пътници, както и за превоз на товари. Такава ще има и за МПС-та с повишена проходимост. Ако превозното средство е с ремарке, то и за него ще се заплаща винетна такса.", "date": "2018.09.13", "title": "Вижте колко вида електронни винетки ще има"}
{"url": "https://www.faktor.bg/bg/articles/savetat-na-es-udalzhi-s-oshte-6-mesetsa-sanktsiite-sreshtu-rusiya", "text": "Община Павликени ще обяви ден на траур в памет на четиримата футболисти от местния футболен клуб, които загинаха при катастрофа тази нощ в района на свищовското село Горна Студена на главния път Плевен-Русе. Това са играещият помощник-треньор и нападател Димитър Кушев, Генчо Стефанов, Георги Вълчев и Ивелин Иванов. Те са на възраст между 19 и 40 години.  Близките на загиналите ще бъдат подпомогнати финансово, съобщи за БНР кметът на Павликени Емануил Манолов: “Първо да кажа, че сме потресени от тази лоша новина. И четиримата са действащи футболисти в ОФК „Павликени“. Връщайки се от футболна среща с ФК „Козловец“ за аматьорската лига, нощес е станало, тази сутрин разбрахме. Повечето от тях са семейни, оставят малки деца, съпруги. Отборът осиротява. Млади момчета, активни. Футболният клуб ще подпомогне близките. Ще обявим ден за траур за град Павликени или за цялата община“, разясни кметът Манолов. Четиримата са се прибирали от мач от турнира за Купата на аматьорската лига. По първоначална информация, причина за катастрофата е неспазване на знак „Стоп“ от водача на лекия автомобил.", "date": "2018.09.13", "title": "Община Павликени обявява траур за четиримата футболисти, които загинаха тази нощ в катастрофа"}
{"url": "https://www.faktor.bg/bg/articles/obshtestvo/zakon-i-red/shveytsarets-e-obvinen-za-terorizam-i-kontrabanda-na-orazhiya-prez-balgarska-granitsa", "text": "Швейцарски гражданин е задържан на граничен пункт \"Капитан Андреево\", при опит да премине на територията на Турция, с намерение да продължи до Сирия. Случаят е от 11 септември, съобщиха от пресцентъра на специализираната прокуратура. В управлявания от мъжа джип с швейцарска регистрация са открити три пушки (две автоматични карабини и една гладкоцевна ловна пушка), пистолет \"Зиг Зауер\", около 400 броя патрони за тях, както и множество хладни оръжия (24 ножа и други). В личните вещи е намерена карта с отбелязвания на маршрута му, с крайна цел Идлиб, Сирия. Мъжът и автомобилът са били обявени за издирване от швейцарските власти в Шенгенската информационна система, с информацията, че лицето е въоръжено. Предоставена е и информация, че баща му е сигнализирал полицията, че синът му е изчезнал с автомобила, като от жилището им липсват огнестрелни оръжия и боеприпаси. На 12.09.2018 г. на швейцарския гражданин са повдигнати от Специализираната прокуратура обвинения за тероризъм и контрабанда на оръжия през държавната граница, като с постановление на наблюдаващия прокурор той е задържан за срок до 72 часа. Според първоначалните му обяснения, задържаният искал да окаже помощ на цивилни граждани в Сирия. На 14.09.2018 г. в Специализирания наказателен съд ще бъде внесено искане за задържане под стража.  На обвиняемия е назначена и съдебно-психиатрична експертиза.", "date": "2018.09.13", "title": "Швейцарец е обвинен за тероризъм и контрабанда на оръжия през българска граница"}
{"url": "https://www.faktor.bg/bg/articles/novini/balgariya/6-cherveni-lazhi-davat-otgovor-na-vaprosa-zashto-bsp-bkp", "text": "Анализът на фактите и времето, през последните 74 години, налага един единствен юридически извод! Всяка, партия, обществена институция, обявили са за наследници на БКП и лицата свързани с тяхната дейност, следва да бъдат поставени вън от Закона. А, това е видно и е в съответствие със Закона за обявяване на комунистическия режим в България за престъпен през 2000 г.! Лъжите на БСП (По Инфо от Сайта на БСП)  \"Българската социалистическа партия (БСП) е наследник на създадената на 2 август 1891 г. на връх Бузлуджа Българска социалдемократическа партия\"! След учредяването на БСДП в 1891, през 1903 г. Социалдемократическата партия се разцепва на две формации - \"широки социалисти\" и \"тесни социалисти\". От този момент, двете партии нямат нищо общо по-между си, пътищата и целите им са полюсно противоположни! Широките социалисти са \"социалдемократи\", а тесните, стават \"болшевики\". След \"9 септември\", концлагерите се пълнят със социалдемократи! Или, Българска работническа социалдемократическа партия (тесни социалистr)  започва своят път към болшевизация. Сред най-изявените дейци в историческото развитие на БРСДП(т.с.) са: Димитър Благоев, Георги Кирков, Христо Кабакчиев, Георги Димитров и други. \"От създаването си БРСДП е лява европейска партия. Приетата й политическа програма прокламира ценностите на европейската демокрация: пълна политическа свобода от печата, словото и убежденията; достоен нравствен човешки живот; държавни институции, гарантиращи правата на човека и гражданина. Като част от \"всесветската\" социална демокрация тя прокламира своята цивилизаторска роля за приобщаването на България към европейските политически и духовни стандарти.\" С участието си във Варшавският договор и СИВ през годините на Студената война, БКП, редом до КПСС е сред най-активните врагове на европейските политически и духовни стандарти.  \"Партията на българските социалисти от самото начало се развива като типична парламентарна политическа сила. Нейните представители в парламента са автори на редица законопроекти в областта на икономическия, политическия и културния живот в България. Те са непримирими към нарушенията в конституционното управление на страната и допринасят в немалка степен за утвърждаването на демократична атмосфера в българския политически живот.\"Терористичната дейност на БКП продължава десетки години, не случайно тя е поставена вън от Закона!  \"Една от най-характерните черти на партията през всички периоди от нейното развитие е последователната й борба против войната и милитаризма, за мирно и справедливо решаване на националните проблеми и сложните балкански противоречия\". Ръководената от БКП, НРБ през 1968 влиза с армейски части в \"братска\" Чехословакия! Болшевизация (комунизация) на партията \"През 1919 г. БРСДП(т.с.) се преименува в Българска комунистическа партия (тесни социалисти) и се присъединява към Комунистическия интернационал. След държавния преврат през 1923 г. БКП е забранена и фактически две десетилетия работи в нелегалност. Сложно и противоречиво е развитието на БКП през този период. На моменти ръководството й отговаря на репресиите с революционен терор (атентатът в църквата \"Св. Неделя\" в София през 1925 г.), а в други случаи е един от най-активните фактори в обединението на демократичните сили в България (изграждането на Народен фронт през 1936-1939 г.).\" Или след 1919 г. започва ускорената болшевизация на Партията и превръщането и в най-предания сателит на КПСС и СССР!  \"По време на Втората световна война БКП е ръководител и организатор на антифашистката съпротива в страната. Хилядите жертви, които тя дава през 1941-1944 г. и активното й участие в спасяването на българските евреи са нейният принос към борбата на демократичните сили в Европа и света срещу фашизма.\" Към \"9 септември\" в България не е имало на власт никакво фашистко или национал-социалистическо правителство. Договореностите с националсоциалистическа Германия са били дипломатически ходове и както е известно, България не изпраща войска на Източния фронт! А именно СССР до началото на Втората световна война сключва договор с нацистка Германия! След деветосептемврийския пуч с помоща на Червената армия, БКП поема цялата власт за 45 години \"След 9 септември 1944 г. БКП става ръководна сила в политическия и обществения живот на страната. Макар и формално до 1947 г. тя управлява в коалиция с други леви партии, обединени в Отечествен фронт, а след това (до 1989 г.) - с Българския земеделски народен съюз. БКП се насочва към изграждането на социализъм, следвайки опита на СССР. През този период България постига успехи в социал но-икономическото и културното си развитие. Същевременно БКП установява монопол върху властта, идеологията и информацията. Допуснати са много грешки и деформации, които довеждат страната до тежка икономическа, политическа и морално-психологическа криза. На 10 ноември 1989 г. реформаторските сили в ръководството на БКП стават инициатори за отстраняването на Тодор Живков от поста генерален секретар на ЦК на БКП и впоследствие от поста председател на Държавния съвет на НР България. Започва преходът на България към демократично обществено устройство и към пазарна икономика. Започва и процес на коренна промяна на БКП и преобразуването й в нова партия.\" Този 45 годишен период е белязан с години на терор - убийства, \"народен съд\", лагери, изселвания и заграбване на собствеността, въвеждане на феодалната система на \"жителството\", както и разделение на народа и номенклатурата на БКП с системата на привилегиите!  \"В началото на 1990 г. БКП обявява желанието си да се реформира в партия на демократичния социализъм. След общопартиен референдум тя се преименува в Българска социалистическа партия (БСП). Поема и политическата отговорност за управлението на страната през периода 1944-1989 г. \" БСП не само че не пое никаква отговорност, но и в бърз ход след 1989 успя да превърне своята партийна номенклатура, днес в номенклатурна олигархия, която контролира цялото политическо пространство вече 3 десетилетия! Очевидно и наложително е, българският народ да излъчи свои политически формации, които да са вън от контрола на номенклатурната олигархия, БСП/К и други формации нароени, за да върнат България назад в миналото. Европейското Възраждане на България и Балканите, очевидно предстои и то следва да се гради с чисти ръце и мисъл за Бъдещето!", "date": "2018.09.13", "title": "6 червени лъжи дават отговор на въпроса - защо, БСП=БКП?"}
{"url": "https://www.faktor.bg/bg/articles/emil-radev-uspyahme-evroparlamentat-dade-mandat-za-kray-na-dvoyniya-standart-na-produktite", "text": "„Днес в Европейския парламент успешно гласувахме доклада относно двойните стандарти на продуктите в единния пазар, който обхваща не само храните, но също и редица нехранителни продукти като козметика, тоалетни принадлежности и продукти предназначени за бебета“, съобщи във Фейсбук евродепутатът от ГЕРБ/ЕНП Емил Радев. „Това гласуване бе изключително важно не само за България, но и за всички страни от Източна и Централна Европа, които ежедневно се сблъскват с проблема с двойните стандарти. На всички ни е ясно, че дискриминация, независимо от какъв тип, е неприемлива и че всички потребители в ЕС трябва да имат еднакъв достъп до същото ниво на качество на продуктите, независимо от държавата, в която живеят. С доклада подчертаваме още същественото значение, което се придава на предоставянето на потребителите на точна, ясна и лесна за разбиране информация, което е от ключово значение за борбата с двойното качество на продуктите. С колегите от засегнатите държави сме на мнение, че потребителските предпочитания не трябва да се използват като извинение за по-ниско качество или за предлагане на различни качествени класове на различни пазари в ЕС. Поради това в доклада ясно се подчертава и значението на информирането на потребителите по точен и прозрачен начин, че продуктът, който те купуват или познават от друга държава-членка, е различен, за да се избегне заблуждаването им и да не останат с грешно впечатление от купения продукт. Не на последно място в доклада се приветства и приемането на пилотен проект за 2018 г., който предвижда поредица от пазарни проучвания на различни категории потребителски продукти, за да се оценят различните аспекти на двойното качество. Изключително доволни сме, че предложението за изменение на Приложение I от Директивата за нелоялните търговски практики, с което се въвежда допълнителен елемент в „черния списък“, определящ забранените при каквито и да било обстоятелства практики, който изрично посочва разликите в качеството на продукти с еднаква марка когато са дискриминационни и не зачитат очакванията на потребителите мина успешно, въпреки отпора на държавите от Западна Европа, където проблемът с двойните стандарти не съществува“, написа Радев.", "date": "2018.09.13", "title": "Емил Радев: Успяхме! Европарламентът даде мандат за край на двойния стандарт на продуктите"}
{"url": "https://www.faktor.bg/bg/articles/kolyo-kolev-filosofstva-tova-upravlenie-se-darzhi-na-kosam", "text": "Кольо Колев от Агенция „Медиана“ е изненадан от оттеглянето на Александър Манолев от номинацията му за министър на транспорта. В предаването „12+3“ на БНР той изказа мнение, че Манолев не е кандидатура на Бойко Борисов. „Кой му е подал тази кандидатура, кой го е ориентирал към нея – не мога да твърдя категорично. Прави впечатление, че както г-н Караниколов, неговият пряк шеф, така и г-н Манолев имат отношение към „Булгартабак“. Очевидно има някаква добра стиковка кадрите на „Булгартабак“ да се явяват добра школа. Нищо добро не виждам в това. В случая не става въпрос толкова за изпускане на напрежение и оптимизация на работата на правителството, а по-скоро за лобистки и икономически интереси, които дават отражение върху кадровите промени в правителството“. По думите на Колев това управление се държи \"на косъм\". Според него това няма да продължи дълго и ни очакват предсрочни избори.", "date": "2018.09.13", "title": "Кольо Колев философства: Това управление се държи на косъм"}
{"url": "https://www.faktor.bg/bg/articles/ek-predlaga-sazdavaneto-na-evropeyski-tsentar-sreshtu-propagandata-v-internet", "text": "Европейската комисия предлага създаването на център за съгласуване на действията срещу пропагандата в интернет, съобщи еврокомисарят по цифровизацията Мария Габриел. Тя отбеляза, че ЕС разполага с необходимите възможности да се противопостави на предизвикателствата на политическата и терористичната пропаганда, но е необходимо да ги обедини в европейски център. По нейните думи 660 европейски организации отговорят на изискванията да се присъединят, на разположение е бюджет от 50 милиона евро. Средствата ще бъдат използвани също за изследвания и разработки, както и за обособяването на защитена комуникационна мрежа между държавите в ЕС. Обстановката е много по-сложна от изборите през 2014 г., трябва да бъдем по-устойчиви на външна пропаганда и злоупотреба с лични данни, поясни еврокомисарят по правосъдието Вера Юрова. Искаме да защитим хората да не бъдат подвеждани, както се стана в случая с \"Кембридж аналитика\", добави тя. Юрова отбеляза, че все повече партии рекламират онлайн и е необходима прозрачност на финансирането на тези кампании. Препоръчваме на държавите от ЕС да обърнат внимание на всички тези въпроси, както и да ни посочат служители, с които да държим връзка. Това е нов вид война, която се разгръща в цифровата среда, но заплашва физическия свят. Мнозина биха тържествували, ако Европа се провали. Да се лъже не е незаконно, но лъжата трябва да се изобличава, коментира Юрова. Еврокомисарят по въпросите на сигурността Джулиън Кинг отбеляза, че всяко от терористичните нападения в Европа в последните 18 месеца е било свързано с интернет - било то чрез последвани призиви и указания за действие, или чрез възхвала на тероризма, довела до радикализация. Драстично нараства възможността за нанасянето на поражения. Над половината от съдържанието, разпространявано онлайн от \"Ислямска държава\", бива споделяно в първите четири часа, посочи той. Кинг заяви, че нямат нищо общо с цензурата предложенията на ЕК да се въведе задължение за свалянето на терористична пропаганда до един час от появата й в интернет, за глоби на интернет доставчиците на услуги, както и за разширяване на възможностите на държавите от ЕС да действат при подобни случаи. Очакваме тези предложения да бъдат приети до идната пролет и да влязат в сила преди края на следващата година, уточни Кинг. Той призна, че системата на САЩ за проследяване на финансирането на терористи е по-добра от европейската и ЕС би могъл да се поучи.", "date": "2018.09.13", "title": "ЕК предлага създаването на европейски център срещу пропагандата в интернет"}
{"url": "https://www.faktor.bg/bg/articles/letishte-sofiya-uvolnenata-sluzhitelka-e-otgovorna-za-smesvaneto-na-patnitsite-ot-beyrut-s-patnitsi-provereni-po-standarta-za-sigurnost-na-es", "text": ". Уволнената служителка е пряко отговорна за смесването на пътниците от Бейрут с пътници, проверени по стандарта за сигурност на ЕС. Това каза изпълнителният директор на Летище „София“ Владимир Рапонджиев по време на брифинг, предаде Агенция „Фокус“. „На 3 септември полетът от Бейрут на „България ер“, който каца на Летище „София“, започва да се обработва по процедура, каквато имаме за недопускане на пътници от трети страни да се смесят с пътници по стандарта за сигурност на ЕС. Това е процедура, която знаят и служителите на Дирекция „Сигурност“, и служителите в другите дирекции. В конкретния случай се е допуснало такова смесване“, обясни Рапонджиев. Той уточни, че са взети тежки мерки. „Направен е анализ и освен промените в човешкия фактор, е изменена и процедурата, така че да има и технически средства, които да гарантират, че няма да има повече такива смесвания на пътници. Един служител на Дирекция „Сигурност“ е уволнен, двама са с последно предупреждение, ръководител на отдел е понижен и ръководител на отдел е наказан със забележка. Директорът и заместникът му са с мъмрене“, каза още Рапонджиев. Toй посочи, че уволнената служителка е пряко отговорна за смесването на пътниците от Бейрут с пътници, проверени по стандарта за сигурност на ЕС. „Служителката е допуснала да преминат директно край нея такива пътници и те са влезли в зона, в която не е трябвало“, коментира Рапонджиев. По думите му зоната на смесването е била Терминал 2.", "date": "2018.09.13", "title": "Летище „София“: Уволнената служителка е отговорна за смесването на пътниците от Бейрут с пътници, проверени по стандарта за сигурност на ЕС."}
{"url": "https://www.faktor.bg/bg/articles/novini/balgariya/19-godishen-prebi-do-smart-dyado-zaradi-2-kutii-tsigari", "text": "Затвор от 15 до 20 години, доживотен затвор или доживотен затвор без замяна може да получи 19-годишният С. С. от село Росица заради грабеж и опит за убийство на 79-годишен мъж от същото село, съобщават от Окръжен съд – Добрич. През нощта на 12 август 2017г.  С.С. е отнел от възрастния мъж две кутии цигари, като употребил за това сила. Грабежът бил придружен с опит за убийство, твърди прокуратурата, пише Монитор. Според обвинителния акт младежът влязъл в дома на потърпевшия и му нанесъл множество силни удари по главата и тялото. След побоя пострадалият останал да лежи на пода в дома си, а подсъдимият  взел намиращите се на масата две кутии цигари, едната от които била наполовина празна и тъй като не успял да открие пари, си тръгнал. В хода на разследването било установено, че общата стойност на отнетите чрез употреба на сила вещи възлиза на 7.35 лева или около две кутии цигари. Възрастният мъж бил намерен на сутринта от негов родственик, който го открил на пода окървавен и неконтактен. В много тежко състояние пострадалият бил приет за лечение в добричката болница. Според изготвената в хода на разследването съдебно-медицинска експертиза, вследствие на побоя животът на възрастният мъж е бил в реална опасност и той е оцелял само благодарение на оказаната му навременна високоспециализирана медицинска помощ. През септември пострадалият бил изписан от болница и настанен в хоспис, където постепенно започнал да се възстановява. По време на досъдебното производство обаче мъжът е починал, като причина за смъртта му била заболяване - внезапна сърдечна смърт.", "date": "2018.09.13", "title": "19-годишен преби до смърт дядо - заради 2 кутии цигари"}
{"url": "https://www.faktor.bg/bg/articles/valeri-simeonov-ne-moga-da-kazha-che-manolev-beshe-podtiknat-ot-borisov-da-se-ottegli", "text": "\"Не бих желал да ставам съпричастен в това противопоставяне между две иснтитуции. От самото начало съм изразил позиция по отношение на президента, но той вече все пак е президент и е избран със съответно мнозинство от българския народ\". Това заяви в ефира на bTV вицепремиерът Валери Симеонов по повод оттеглянето на Александър Манолев. \"Трябва да се търсят пътища за диалог. Не бива да се разпалва и поддържа война, тя руши държавността и авторитета на изпълнителната власт, вярата на хората в институциите и думи като \"Да махаме всички от власт\". А като се махнат всички, кой ще дойде? Новоизлюпени мераклии има много, като гледам\", добави той. На въпрос защо се е оттеглил Манолев, Симеонов отвърна: \"Искам да благодаря на Бойко Борисов, че много бързо промени досегашното си поведение и ме покани да присъствам на разговора и въпросното обсъждане дали да се издигне или съответно да се приеме кандидатурата. Това е във връзка с нашата декларация, която направихме, и във връзка с тези драматични заседания на политическия съвет на голямата коалиция, на които се договорихме че занапред ще се съгласуват и оставките. Той го направи, което беше честно\". На въпрос дали Манолев е бил подтикнат от Борисов, вицепремиерът отговори: \"Не мога да кажа, че беше подтикнат. Все пак присъствах на разговора. Обсъдихме ситуацията съвсем спокойно, доколкото е възможно специално за г-н Манолев, защото това определено е удар за безупречните му биография и опит\". \"Единствено за Манолев съм изразил положително отношение. Работил съм с него, знам качествата му. Разговорът определено не бе приятен за него. аз даже предложих да не се оттегля\", добави Симеонов. \"Не трябва изпълнителната власт да робува на евентуални нападки от медии и опозиция. Това го има и в декларацията на НФСБ. Не видях нито един факт във всичките обвинения. Има странни съдружия на фирми, които не са работили и са били регистрирани, когато Манолев е бил на 18-19 години\", изтъкна той. Запитан дали не е странно Манолев да има регистрирани фирми, когато е на такава възраст, Симеонов отговори: \"На колко години е бил Рокфелер като е избърсал ябълката и я е продал?! Мисля, че на по-малко!\".  Прочети повече в Blitz.bg:  \"Не бих желал да ставам съпричастен в това противопоставяне между две иснтитуции. От самото начало съм изразил позиция по отношение на президента, но той вече все пак е президент и е избран със съответно мнозинство от българския народ\". Това заяви в ефира на bTV вицепремиерът Валери Симеонов по повод оттеглянето на Александър Манолев. \"Трябва да се търсят пътища за диалог. Не бива да се разпалва и поддържа война, тя руши държавността и авторитета на изпълнителната власт, вярата на хората в институциите и думи като \"Да махаме всички от власт\". А като се махнат всички, кой ще дойде? Новоизлюпени мераклии има много, като гледам\", добави той. На въпрос защо се е оттеглил Манолев, Симеонов отвърна: \"Искам да благодаря на Бойко Борисов, че много бързо промени досегашното си поведение и ме покани да присъствам на разговора и въпросното обсъждане дали да се издигне или съответно да се приеме кандидатурата. Това е във връзка с нашата декларация, която направихме, и във връзка с тези драматични заседания на политическия съвет на голямата коалиция, на които се договорихме че занапред ще се съгласуват и оставките. Той го направи, което беше честно\". На въпрос дали Манолев е бил подтикнат от Борисов, вицепремиерът отговори: \"Не мога да кажа, че беше подтикнат. Все пак присъствах на разговора. Обсъдихме ситуацията съвсем спокойно, доколкото е възможно специално за г-н Манолев, защото това определено е удар за безупречните му биография и опит\". \"Единствено за Манолев съм изразил положително отношение. Работил съм с него, знам качествата му. Разговорът определено не бе приятен за него. аз даже предложих да не се оттегля\", добави Симеонов. \"Не трябва изпълнителната власт да робува на евентуални нападки от медии и опозиция. Това го има и в декларацията на НФСБ. Не видях нито един факт във всичките обвинения. Има странни съдружия на фирми, които не са работили и са били регистрирани, когато Манолев е бил на 18-19 години\", изтъкна той. Запитан дали не е странно Манолев да има регистрирани фирми, когато е на такава възраст, Симеонов отговори: \"На колко години е бил Рокфелер като е избърсал ябълката и я е продал?! Мисля, че на по-малко!\".  Прочети повече в Blitz.bg:  \"Не бих желал да ставам съпричастен в това противопоставяне между две иснтитуции. От самото начало съм изразил позиция по отношение на президента, но той вече все пак е президент и е избран със съответно мнозинство от българския народ\". Това заяви в ефира на bTV вицепремиерът Валери Симеонов по повод оттеглянето на Александър Манолев. \"Трябва да се търсят пътища за диалог. Не бива да се разпалва и поддържа война, тя руши държавността и авторитета на изпълнителната власт, вярата на хората в институциите и думи като \"Да махаме всички от власт\". А като се махнат всички, кой ще дойде? Новоизлюпени мераклии има много, като гледам\", добави той. На въпрос защо се е оттеглил Манолев, Симеонов отвърна: \"Искам да благодаря на Бойко Борисов, че много бързо промени досегашното си поведение и ме покани да присъствам на разговора и въпросното обсъждане дали да се издигне или съответно да се приеме кандидатурата. Това е във връзка с нашата декларация, която направихме, и във връзка с тези драматични заседания на политическия съвет на голямата коалиция, на които се договорихме че занапред ще се съгласуват и оставките. Той го направи, което беше честно\". На въпрос дали Манолев е бил подтикнат от Борисов, вицепремиерът отговори: \"Не мога да кажа, че беше подтикнат. Все пак присъствах на разговора. Обсъдихме ситуацията съвсем спокойно, доколкото е възможно специално за г-н Манолев, защото това определено е удар за безупречните му биография и опит\". \"Единствено за Манолев съм изразил положително отношение. Работил съм с него, знам качествата му. Разговорът определено не бе приятен за него. аз даже предложих да не се оттегля\", добави Симеонов. \"Не трябва изпълнителната власт да робува на евентуални нападки от медии и опозиция. Това го има и в декларацията на НФСБ. Не видях нито един факт във всичките обвинения. Има странни съдружия на фирми, които не са работили и са били регистрирани, когато Манолев е бил на 18-19 години\", изтъкна той. Запитан дали не е странно Манолев да има регистрирани фирми, когато е на такава възраст, Симеонов отговори: \"На колко години е бил Рокфелер като е избърсал ябълката и я е продал?! Мисля, че на по-малко!\".  Прочети повече в Blitz.bg:  \"Не бих желал да ставам съпричастен в това противопоставяне между две иснтитуции. От самото начало съм изразил позиция по отношение на президента, но той вече все пак е президент и е избран със съответно мнозинство от българския народ\". Това заяви в ефира на bTV вицепремиерът Валери Симеонов по повод оттеглянето на Александър Манолев. \"Трябва да се търсят пътища за диалог. Не бива да се разпалва и поддържа война, тя руши държавността и авторитета на изпълнителната власт, вярата на хората в институциите и думи като \"Да махаме всички от власт\". А като се махнат всички, кой ще дойде? Новоизлюпени мераклии има много, като гледам\", добави той. На въпрос защо се е оттеглил Манолев, Симеонов отвърна: \"Искам да благодаря на Бойко Борисов, че много бързо промени досегашното си поведение и ме покани да присъствам на разговора и въпросното обсъждане дали да се издигне или съответно да се приеме кандидатурата. Това е във връзка с нашата декларация, която направихме, и във връзка с тези драматични заседания на политическия съвет на голямата коалиция, на които се договорихме че занапред ще се съгласуват и оставките. Той го направи, което беше честно\". На въпрос дали Манолев е бил подтикнат от Борисов, вицепремиерът отговори: \"Не мога да кажа, че беше подтикнат. Все пак присъствах на разговора. Обсъдихме ситуацията съвсем спокойно, доколкото е възможно специално за г-н Манолев, защото това определено е удар за безупречните му биография и опит\". \"Единствено за Манолев съм изразил положително отношение. Работил съм с него, знам качествата му. Разговорът определено не бе приятен за него. аз даже предложих да не се оттегля\", добави Симеонов. \"Не трябва изпълнителната власт да робува на евентуални нападки от медии и опозиция. Това го има и в декларацията на НФСБ. Не видях нито един факт във всичките обвинения. Има странни съдружия на фирми, които не са работили и са били регистрирани, когато Манолев е бил на 18-19 години\", изтъкна той. Запитан дали не е странно Манолев да има регистрирани фирми, когато е на такава възраст, Симеонов отговори: \"На колко години е бил Рокфелер като е избърсал ябълката и я е продал?! Мисля, че на по-малко!\".  Прочети повече в Blitz.bg:  \"Трябва да се търсят пътища за диалог. Не бива да се разпалва и поддържа война, тя руши държавността и авторитета на изпълнителната власт, вярата на хората в институциите и думи като \"Да махаме всички от власт\". А като се махнат всички, кой ще дойде? Новоизлюпени мераклии има много, като гледам\", заяви в ефира на bTV вицепремиерът Валери Симеонов по повод оттеглянето на Александър Манолев.  \"Не бих желал да ставам съпричастен в това противопоставяне между две иснтитуции. От самото начало съм изразил позиция по отношение на президента, но той вече все пак е президент и е избран със съответно мнозинство от българския народ\".  На въпрос защо се е оттеглил Манолев, Симеонов отвърна: \"Искам да благодаря на Бойко Борисов, че много бързо промени досегашното си поведение и ме покани да присъствам на разговора и въпросното обсъждане дали да се издигне или съответно да се приеме кандидатурата. Това е във връзка с нашата декларация, която направихме, и във връзка с тези драматични заседания на политическия съвет на голямата коалиция, на които се договорихме че занапред ще се съгласуват и оставките. Той го направи, което беше честно\".  На въпрос дали Манолев е бил подтикнат от Борисов, вицепремиерът отговори: \"Не мога да кажа, че беше подтикнат. Все пак присъствах на разговора. Обсъдихме ситуацията съвсем спокойно, доколкото е възможно специално за г-н Манолев, защото това определено е удар за безупречните му биография и опит\".  \"Единствено за Манолев съм изразил положително отношение. Работил съм с него, знам качествата му. Разговорът определено не бе приятен за него. аз даже предложих да не се оттегля\", добави Симеонов. \"Не трябва изпълнителната власт да робува на евентуални нападки от медии и опозиция. Това го има и в декларацията на НФСБ. Не видях нито един факт във всичките обвинения. Има странни съдружия на фирми, които не са работили и са били регистрирани, когато Манолев е бил на 18-19 години\", изтъкна той. Запитан дали не е странно Манолев да има регистрирани фирми, когато е на такава възраст, Симеонов отговори: \"На колко години е бил Рокфелер като е избърсал ябълката и я е продал?! Мисля, че на по-малко!\".", "date": "2018.09.13", "title": "Валери Симеонов: Не мога да кажа, че Манолев беше подтикнат от Борисов да се оттегли"}
{"url": "https://www.faktor.bg/bg/articles/novini/svyat/zdrav-otpor-belgiya-otkazva-da-sadeystva-na-vdovitsi-na-dzhihadisti-da-se-varnat-ot-siriya", "text": "Белгийски съд е приел решение, с което отхвърля молбите на вдовици на джихадисти за съдействие да се върнат от Сирия, съобщиха местни медии. Молбите са били внесени от две жени, чиито съпрузи са загинали на сирийския фронт в сражения в редиците на \"Ислямска държава\". Съпругите последвали джихадистите до фронта, след това се върнали да родят в Антверпен и отново поели с новородените си деца към Сирия. Край фронта те родили отново и днес имат общо шест деца. Вдовиците са били евакуирани през 2013 г. от Сирия в район под кюрдски контрол. Там те били въдворени в затвор, откъдето са подали искане за съдействие до белгийските власти. Първоинстанционният съд в Антверпен е отсъдил по-рано тази година, че молбите не могат да бъдат удовлетворени, защото затворът, в който са жалбоподателите, не се намира под белгийска юрисдикция. Съдът е осъдил вдовиците на по пет години затвор. Апелативният съд в Брюксел е потвърдил по-рано тази седмица, че Белгия не е длъжна да съдейства в случая. Новината идва на фона на съобщенията, че майка на белгийски джихадист, загинал на сирийския фронт, ще участва в предстоящите тази есен местни избори. Тя желае да влезе в политиката, за да помогне срещу радикализацията и да допринесе за търпимостта в обществото. Медиите уточняват, че снаха й и внучето й още са в Сирия, откъдето тя не е успяла да ги върне въпреки многократните опити.", "date": "2018.09.13", "title": "Здрав отпор: Белгия отказва да съдейства на вдовици на джихадисти да се върнат от Сирия"}
{"url": "https://www.faktor.bg/bg/articles/bezumie-v-rusiya-uzakonyavat-duelite", "text": "Руската Дума в скоро време ще разгледа законодателна инициатива, легализираща и регламентираща провеждането на дуели в страната, предават агенциите. Автор на нормативния документ е депутатът от либералдемократическата партия Сергей Иванов, информира РИА Новости, цитира \"Монитор\". Народният избраник вече е внесъл в деловодството на долната камара на парламента проект на Кодекс на дуелите. „В последно време се появи тенденция от страна на държавни и общински служители да призовават на дуел граждани, изразяващи гледни точки, различни от официалните“, аргументира се депутатът в обяснителните си записки към нормативния акт. Целта на проектодокумента е да „формулира и систематизира причините за призоваване на дуел и реда на неговото провеждане“. Според кодекса, например, въоръжен двубой ще може да се провежда само между равни съперници. Друг пункт задължава държавните и общински служители да отклоняват призивите за дуел, отправени им от граждани, давайки им право първо да потърсят правата си в съда, допълва РИА Новости. „Дуел между граждани е възможен, но представлява аномалия“, се казва още в проекта на кодекс.       Инициативата на депутата Иванов идва два дни след като началникът не новосъздадената руска Национална гвардия Виктор Золотов в свое видео обръщение призова опозиционера Алексей Навални на дуел и обеща да направи от него „сочна котлета“. Повод за отправената закана стана разследване на Фонда за борба с корупцията на Навални, в което се твърди, че продуктите за гвардията се купуват по завишени цени.", "date": "2018.09.13", "title": "Безумие: В Русия узаконяват дуелите"}
{"url": "https://www.faktor.bg/bg/articles/spryan-e-dostapat-do-spravki-za-egn-i-pik-na-nap-prez-sayta-na-noi", "text": "В Националния осигурителен институт постъпиха сигнали на граждани и медии, че на интернет страницата на института може да се осъществи невалидиран достъп за справки по ЕГН и ПИК на Националната агенция по приходите (НАП).   Това съобщиха от пресцентъра на НОИ.   В момента се извършва интензивна проверка на случая и до пълното изясняване на обстоятелствата достъпът до тези справки е блокиран. Всички други електронни услуги със свободен или ограничен достъп функционират нормално, се казва още в съобщението.", "date": "2018.09.13", "title": "Спрян  е достъпът до справки за ЕГН и ПИК на НАП през сайта на НОИ"}
{"url": "https://www.faktor.bg/bg/articles/obshtestvo/zakon-i-red/spetssadat-reshava-dali-da-dade-hod-na-deloto-sreshtu-ivancheva", "text": "Арестуваният бивш кмет на столичния район \"Младост\" Десислава Иванчева се изправя пред Темида. Очаква се днес Специализираният съд да проведе разпоредително заседание, тоест да реши дали делото ще тръгне по същество или ще бъде върнато на прокуратурата заради пропуски.  Иванчева беше арестувана и обвинена за взимане на подкуп в особено големи размери.", "date": "2018.09.13", "title": "Спецсъдът решава дали да даде ход на делото срещу Иванчева"}
{"url": "https://www.faktor.bg/bg/articles/rusiya-i-iran-ne-mogat-da-se-razberat-s-turtsiya-otlagat-atakata-sreshtu-idlib", "text": "Съдейки по постъпващите от Сирия съобщения, готвещата се вече повече от месец настъпателна операция в провинции Идлиб и Хама се отлага, независимо от значителното съсредоточаване на сили и средства на ключови участъци от фронта. Главната причина, пише руският военен портал „Военний обозреватель“, е неспособността на Русия и Иран да съгласуват всички въпроси по демилитаризацията на региона с Турция. На състоялата се наскоро среща страните са обсъждали не само конституционните промени в Сирия, но и ситуацията в провинция Идлиб, отбелязва изданието. Резултатите от обсъждането на този въпрос не попаднаха в медиите, а значи на преговорите не е имало никакъв пробив, смята военният портал. Както пише „Военний обозреватель“, Турция няма намерение да сдава позициите си и има намерение да отстоява своя контрол над северозападна Сирия по силов път. За последните две седмици турското командване е изпратило през провинция Хатай в сирийските провинции Идлиб и Хама най-малко два възможно най-големи конвоя с техника и личен състав. Ако по-рано в Сирия влизаха колони по няколко десетки камиона, то сега те са стотици (единият е наброявал повече от 200 единици техника, а вторият около 300, пише изданието). Едновременно с това, посочва порталът, по линия на турските спецслужби е активизирано снабдяването с оръжие, както на „умерените“, така и на радикалните ислямистки групировки. По някои данни, част от турското оръжие е попаднало в ръцете даже на джихадистите от откровено терористичната групировка „Ислямска партия на Туркестан“. Числеността на самите турски войски в Сирия за последния месец значително се е увеличила. Присъствието на все повече турски войници на сирийска територия вече не може да се обясни с усилването на наблюдателните постове в „зоната на деескалация“, отбелязва „Военний обозреватель“. Формирани са достатъчно силни групировки за артилерийско и танково прикритие на бойците от най-различни въоръжени формирования, твърди още военният портал. Заплахата от директно участие на турските военни в конфликта поставя под въпрос участие на Военно-космическите сили (ВКС) на Русия, а без подкрепата на руската авиация ще бъде трудно да се води настъпление, смята изданието. Как ще постъпи в тази сложна ситуация руското ръководство засега не е ясно, но сирийски източници вече съобщиха, че през последните два дни руските самолети са се пренасочили от удари по провинция Идлиб към атаки срещу позиции на терористичната групировка „Ислямска държава“ в Източна Сирия. На свой ред, сирийското военно ръководство също не може продължително време да държи в бездействие ударните групировки на войските на ключови участъци на фронта, затова трябва да вземе решение дали ще започва настъпление в близките седмици, коментира още военният портал. Освен това, Русия има интерес да ликвидира анклава на ислямистите в провинция Идлиб, защото сред тях, както пише „Военний оборзреватель“, има много рускоезични бойци от Северен Кавказ и Средна Азия. Изданието отбелязва, че в провинцията се водят бойни действия всеки ден и без да има активни настъпателни действия от двете страни. Има вариант настъпателната операция да бъде силно сакратена по мащаб и на армейските части да бъдат поставени по-локални задачи, за да проверят реакцията на бойците, както и на техните спонсори в Турция и западните страни, заключва „Военний Обозреватель“.", "date": "2018.09.13", "title": "Русия и Иран не могат да се разберат с Турция, отлагат атаката срещу Идлиб"}
{"url": "https://www.faktor.bg/bg/articles/glasuvaneto-na-ministerskite-ostavki-otpadna-ot-dnevniya-red-na-parlamenta", "text": "Гласуването на министерските оставки отпадна от дневния ред на парламента, предаде а Агенция „Фокус“. Председателят на парламента Цвета Караянчева обясни, че в деловодството на Народното събрание не е внесен указ на президента Румен Радев, с който освобождава Младен Маринов като главен секретар на МВР. Поради тази причина тя предложи гласуването да отпадне. „За“ предложението ѝ гласуваха 121 народни представители, 23 бяха „против“, а 32 се въздържаха.  „Ако указът бъде внесен в рамките на днешния ден, гласуването отново ще бъде включено в дневния ред“, посочи Караянчева. Бойко Борисов внесе проекторешението си за кадрови промени в кабинета вчера. Николай Нанков, Ивайло Московски и Валентин Радев депозираха оставките си по настояване на премиера заради тежката катастрофа край Своге. С гласуването му народните представители трябва да освободят министрите от длъжност. На тяхно място да назначат инж. Петя Аврамова за регионален министър, Младен Маринов като вътрешен министър и Александър Манолев като транспортен министър.", "date": "2018.09.13", "title": "Гласуването на министерските оставки отпадна от дневния ред на парламента"}
{"url": "https://www.faktor.bg/bg/articles/infarktna-situatsiya-nad-alyaska-amerikanski-iztrebiteli-prihvanaha-ruski-bombardirovachi-i-gi-izpratiha-do-vkashti", "text": "Два изтребителя на САЩ F-22 са прихванали и съпроводили два руски стратегически бомбардировача Ту-95 във въздушното пространство недалеч от крайбрежието на Аляска. Това става ясно от съобщение на Обединеното командване на въздушно-космическата отбрана на Северна Америка (NORAD), цитирано от Си Ен Ен.    Инцидентът е станал на 11 септември в 22 ч. местно време.   Руските самолети са прихванати западно от брега на Аляска и са придружени от два други руски изтребителя  Су-35. „Руският самолет остана в международното въздушно пространство и в нито един момент не навлезе във въздушното пространство на САЩ или Канада“, се казва в съобщението на NORAD.   Добавя се, че прихващането се е случило в момента, в който руските бомбардировачи са били във въздушната зона за отбранителна идентификация на САЩ, което се простира на 200 мили от западния бряг на Аляска.   Това е втори подобен случай за последния месец. На 1 септември американски F-22 прихвана руски бомбардировач до бреговете на Аляска. Тогава, обаче, руските Ту-95 не бяха ескортирани от американски изтребители.", "date": "2018.09.13", "title": "Напрежение над Аляска: Американски изтребители прихванаха руски бомбардировачи и ги „изпратиха“ до вкъщи"}
{"url": "https://www.faktor.bg/bg/articles/novini/balgariya/-dondukov-2-ne-mozhe-da-se-ochakva-prezidentat-da-vzema-kadrovi-resheniya-pod-natisk", "text": "\"Не може да се очаква президентът да взема кадрови решения под натиск.\" Това заявиха от \"Дондуков\" 2 в отговор на въпрос на \"24 часа\" защо Румен Радев не е подписал указа за освобождаването на Младен Маринов от поста главен секретар на МВР, след като решението на правителството за това е постъпило в 10,30 ч вчера в президентството. Заради това днес в парламента бе отложено гласуването на оставките и на новите министри. Издаването на указ от президента на Република България по предложение на Министерския съвет за освобождаването на главния секретар на МВР Младен Маринов изисква спазването на всички установени процедури. Медийните публикации и политическите заявки, направени в общественото пространство, не са част от регламентирания ред, предвиден в Устройствения правилник на МС и на неговата администрация. Не може да се очаква от държавния глава да взима кадрови решения под натиск, още повече когато те касаят националната сигурност на страната. Припомняме, че Конституцията на Република България не предвижда срок за подписване на указа.", "date": "2018.09.13", "title": "\"Дондуков\" 2: Не може да се очаква президентът да взема кадрови решения под натиск"}
{"url": "https://www.faktor.bg/bg/articles/siderov-borisov-e-reshil-manolev-da-se-ottegli", "text": "\"Познавайки как Бойко Борисов реагира в такива случаи, мога да кажа със сигурност, че именно той е решил Александър Манолев да се оттегли. Причината е да няма никаква сянка на съмнение.\" Това обяви в кулоарите на парламента председателят на ПГ на Обединени патриоти Волен Сидеров по повод отказа на Александър Манолев да заеме поста транспортен министър.  \"Има една доста концентрирана атака срещу правителството. На който се сетим могат, на него могат да му се извадят неща от 15-20 години назад, които така да се навържат, че той да изглежда лош. Коалиционният съвет е насрочен за понеделник. Квотата е на ГЕРБ, така че те ще предложат кой да замести Манолев. Квотата не се променя и не виждам основание да търсим квотни рокади. ГЕРБ ще трябва да посочат друг кандидат и много по-внимателно да се вгледат в биографията му. Решението го взима Бойко Борисов. Не виждам основание ние да претендираме за министерството“, добави Сидеров.", "date": "2018.09.13", "title": "Сидеров: Борисов е решил Манолев да се оттегли, не виждам основание ние да искаме министерството"}
{"url": "https://www.faktor.bg/bg/articles/novini/balgariya/radev-nedopustimo-sabotira-konstitutsionniya-i-pravov-red", "text": "Изпитвам дълбоки резерви към Младен Маринов. Бях на площада, когато се разигра драмата с „белия автобус“. Но опитите на президента да блокира избирането му за министър, като не подписва указа за неговото освобождаване от поста главен секретар на МВР, са в разрез с конституционния и правовия ред. Напомням, че когато Румен Радев, след поредица от недопустими политически изявления, подаде оставка като командир на Военновъздушните сили, бях съветван да не подписвам указа за неговото освобождаване и така да предотвратя възможността му да се кандидатира за президент. Нито за миг не се поколебах да го освободя. За мен демократичните правила винаги са били по-важни от политическата конюнктура. Недопустимо и опасно е като президент Радев да прибягва към подобни действия, които рушат институциите и доверието в тях!", "date": "2018.09.13", "title": "Радев недопустимо саботира конституционния и правов ред!"}
{"url": "https://www.faktor.bg/bg/articles/novini/balgariya/neudobni-dumi-za-oshashavenite-v-kremal-gryaznoe-delo", "text": "На 5 септември говорителката на Министерството на външните работи на Руската федерация Мария Захарова или „куклата на Путин\", както московчани я наричат, заяви, че „обявените от британските власти имена на заподозрени за инцидентите в Солсбъри и Еймсбъри не са познати на руските власти. Публикуваните в медиите снимки не ни говорят нищо”. Изобщо, няма такива руски граждани. Този руски отговор веднага обиколи света, стигна и до България. У нас той бе посрещнат от нискочелата русофилия с телешки възторг: англичаните лъжат! Но минаха седем дни и ето, че вчера самият гуру от Кремъл заяви, че самоличността на посочените от британските власти Александър Петров и Руслан Боширов, заподозрени за терористичното нападение в Солсбъри, е установена. Е, как така преди една седмица се отрича, а сега се дава заден ход? Гуруто измрънка нещо в смисъл, че това били „цивилни граждани”. Е, какви да бъдат. Той и самият Путин е „цивилен гражданин”, нали. Цивилен, ама друг път. И какво значение има дали са цивилни или не са цивилни,   извършили престъпление по нечие нареждане. А кой може да нареди на двама руски граждани да извършат престъпление в чужда страна? Само глупак може да вярва, че в авторитарна държава, каквото е днешна Русия, подобно „изпълнение” може да се случи без знанието на „първия човек” на държавата. Без неговата санкция. Това е все едно някой да ме убеждава, че убийството на писателя Георги Марков не е поръчано от Тодор Живков. Може да ме убеждава, колкото си иска, но не може да ме убеди. Защото винаги се поставя логичният въпрос: кой има интерес. Кой иска да се фукняви, че е всесилен, че \"възмездието ще настигне предателите\"? Марков бе направил за смях на цяла България и на света Тодор Живков, бе го   които казваше за него и за неговия режим. Сега Владимир Путин се чувства унижен, че британците така бързо стигнаха до неговите \"цивилни граждани\". Затова и първоначално \"куклата\" му отрече, а на него му трябваше цяла седмица, за да инструктира \"цивилните\", че са \"цивилни\". Путин е всевластен, а някакъв си там Скрипал го прави още по-дребен и безсилен. И изведнъж се появяват двама „цивилни граждани”, които случайно се качват на самолета и още по-случайно се мотат пред вратата на този бивш руски шпионин Скрипал. Какви само случайности стават по широкия свят! Защо и тази случайност да не се случи? Вероятно така си е мислил владетелят на Кремъл. Но всяка случайност рано или късно се хваща по бели гащи. Така стана и сега. Англичаните, тия педанти същи, обърнаха за нула време цялата руска земя, изследваха 145 милиона руски граждани и   известни вече и на Владимир Путин. А „куклата на Путин\" първо отрече, но вчера точно от нейните думи той се отрече. Затова и гледам как се е смълчала русофилията наша. Не знаят какво да кажат. Вчера няма, днеска – има \"руски граждани\". На Захарова ли да вярват или на Путин? А кой е казал преди седем дни на Захарова да говори, че няма такива руски граждани? Кой?  В Кремъл станаха за смях. Ошашавени са. Нормално.Грязное дело! А голямото ошашяване тепърва предстои.", "date": "2018.09.13", "title": "Неудобни думи за ошашавените в Кремъл - Грязное дело!"}
{"url": "https://www.faktor.bg/bg/articles/porozhanov-tsenata-na-hlyaba-mozhe-da-se-uvelichi", "text": "Цената на хляба може да се увеличи. Това обяви министърът на земеделието, храните и горите Румен Порожанов от старозагорското село Могилово, където откри сезона на гроздобера. \"Темата за цената на хляба е наистина чувствителна. В момента имаме едни достигнати нива на пшеницата, които са близо 350 лева на килограм, при стартиране на кампанията от около 250-295 лв. Това е едно увеличение от близо 20%, което когато започваме да го пречупваме през различните себестойности, първо на брашното, после на хляба, има реални предпоставки в рамките на производството на хляба да се увеличава цената“, заяви министърът. Порожанов изтъкна и още една предпоставка за бъдещо увеличение, а именно повишаването на цените на природния газ и електричеството. За да се компенсира евентуалното увеличение от министерството се готвят да проведат разговори с големите вериги супермаркети. „Започнал съм разговори с веригите. Ще предложа на премиера, след като направя индивидуалните срещи, да направим и при него среща именно по цените на хляба, защото те са регулатор. Истината е, че веригите имат една своя надценка, която включително и на млечните продукти, ако едно сирене или кашкавал отидат на 10 лева, едни 30% си стоят в тези вериги. Направихме безкрайно много разговори тези месеци с производители, преработватели на млечния сектор, кой прибира разликите. При калкулацията на сиренето и на кашкавала, надценките отиват във веригите. Така че ще направим тези разговори, особено в цената на хляба. Надявам се да няма увеличение“, добави Порожанов. Той обяви, че през последните години обаче консумацията на хляб у нас е спаднала от 109 кг на човек от населението на 80 и няколко килограма на човек.", "date": "2018.09.13", "title": "Порожанов: Цената на хляба може да се увеличи"}
{"url": "https://www.faktor.bg/bg/articles/obvinenite-za-pokushenieto-sreshtu-skripal-ridayat-britanskite-vlasti-obarnali-zhivota-im-s-glavata-nadolu", "text": "Александър Петров и Руслан Боширов заявиха в интервю пред главния редактор на Sputnik и RT Маргарита Симонян, че британските власти са „обърнали живота им с главата надолу“ и че са били в Солсбъри с цел туризъм, предава РИА Новости, цитирана от \"Фокус\". „А как бихте изглеждали вие? ... Когато вашият живот изведнъж се обърне с главата надолу? Само за един ден“, отговори Бошаров на забележка, че изглежда напрегнат. Петров и Боширов сами са се свързали със Симонян. Двамата са потвърдили, че това са истинските им имена и са признали, че на публикуваните от Лондон снимки са именно те. Петров и Буширов разказаха, че са пътували във Великобритания, „за да разпуснат, а не по бизнес дела“. „На четвърти се върнахме,защото в Лондон беше много топло. Целенасочено искахме да посетим Олд Сарум и църквата, решихме да свършим това четвърти“, отбеляза Петров. По думите на мъжете, те не са носили със себе си никакви отравящи вещества и даже не са знаели къде е домът на Скрипал в Солсбъри. „Може и да сме минали до него, може и да не сме, не знам“, добави Боширов.", "date": "2018.09.13", "title": "Обвинените за покушението срещу Скрипал ридаят, британските власти обърнали живота им с главата надолу"}
{"url": "https://www.faktor.bg/bg/articles/erdogan-zabrani-prodazhbite-i-naemite-na-imoti-v-turtsiya-v-chuzhdestranna-valuta", "text": "Турският президент Реджеп Ердоган е издал решение за забрана на вътрешни продажби на имоти и на сделки за отдаване под наем в чуждестранна валута - ход, целящ да помогне за известно укрепването на силно обезценената турска лира, съобщава \"Уолстрийт джърнъл\", цитиран от БНР.  В решение, публикувано в четвъртък в турския Държавен вестник, г-н Ердоган също забрани сделките с лири, фиксирани към чуждестранни валути. Минали транзакции в чуждестранна валута пък трябва да бъдат преобразувани в турски лира в рамките на 30 дни по курсове, които ще бъдат договорени между страните, се посочва в решението на президента.  Трябва да се има предвид, че транзакциите в щатски долари и евро са нещо обичайно в Турция, особено в сектора на търговските недвижими имоти, където строителните предприемачи често начисляват наеми в чуждестранни валути, за да могат да погасяват техни задължения зад граница. При обезценката на турската лира спрямо долара с около 40% през настоящата година, подобни валутни транзакции се превърнаха в основен източник на притеснения за инвеститорите, които се страхуват, че много от наемателите, чиито доход е в местна валута, няма да могат да се справят със силно раздуващите се разходи за наем. Реджеп Ердоган взе това решение само няколко часа преди очакваното от инвеститорите с голямо внимание заседание на Турската централна банка и решението на банката, което ще бъде факт около 14:00ч. българско време. През миналата седмица ТЦБ се ангажира да предприеме мерки, за да овладее много високата двуцифрена инфлация в страната и да подкрепи местната валута. Това кара голяма част от инвеститори и анализатори да очакват, че днес ТЦБ ще повиши драстично основната репо лихва, която към настоящия момент е на ниво от 17,75%, като някои от тях прогнозират увеличение с до 300 базисни пункта (с 3%). В очакване на днешното решение на централната банка, щатският долар се търгува около 6,4300 турски лира, а еврото - около 7,4800 лири, след като в сряда местната валута поскъпна слабо към двуседмични върхове съответно от 6,3200 и 7,3360 лири.", "date": "2018.09.13", "title": "Ердоган забрани продажбите и наемите на имоти в Турция в чуждестранна валута"}
{"url": "https://www.faktor.bg/bg/articles/georgi-stoilov-brat-mi-e-zaminal-za-chuzhbina-za-da-se-lekuva", "text": "Брат ми е в чужбина, за да се лекува. Това заяви пред Нова телевизия депутатът от БСП Георги Стоилов. Илия Стоилов стана повод за нови скандали в парламента между управляващи и опозиция, заради което се стигна и до привикването на вътрешния министър в оставка Валентин Радев и на главния прокурор Сотир Цацаров, за да дадат обяснения по случая. Георги Стоилов коментира, че брат му е в чужбина законно и допълни, че целият случай е „политическа поръчка” срещу него.", "date": "2018.09.13", "title": "Депутатът от БСП Георги Стоилов за духналия зад граница разследван брат: Заминал е в чужбина, за да се лекува"}
{"url": "https://www.faktor.bg/bg/articles/parlamentat-othvarli-prezidentskoto-veto-varhu-apk", "text": "Парламентът преодоля ветото на президента Румен Радев върху последните промени в Административнопроцесуалния кодекс (АПК). „За“ повторното приемане на последните промени в закона гласуваха 146 депутати, 69 бяха „против“. Така парламентът преодоля деветото вето на президента Радев. Промените бяха подкрепени от парламентарните групи на ГЕРБ, „Обединени патриоти“, ДПС и „Воля“. „Против“ промените и „за“ ветото гласуваха само депутатите от БСП. На 11 септември парламентарната правна комисия също отхвърли президентското вето. Държавният глава върна закона в парламента на 31 август. В мотивите си той обърна внимание, че въведените такси в касационното производство ограничават възможностите за пълноценна защита на гражданите и юридическите лица срещу незаконосъобразни актове на администрацията. Румен Радев обяви, че драстичното увеличение на таксите не съответства на икономическата ситуация и доходите в България. От БСП внесоха сигнал в Конституционния съд заради увеличението на таксите. Държавният глава оспорва общо 16 разпоредби от закона. Ветото върху АПК е девето за президента, като до момента парламентът е подкрепил само едно от тях - върху Закона за приватизация и следприватизационен контрол.", "date": "2018.09.13", "title": "Парламентът преодоля деветото президентско вето, само БСП гласува \"за\""}
{"url": "https://www.faktor.bg/bg/articles/novini/svyat/evropeyskiya-sad-othvarli-iskove-na-gazprom-rosneft-i-ruski-banki-za-otmyana-na-sanktsiite", "text": "Европейският съд отхвърли исковете на няколко руски компании: \"Роснефт\", \"Сбербанк\", \"Газпром\", Внешеконом банк, Внешторг банк, които настояваха да бъдат отменени като \"необосновани\" санкциите на ЕС срещу тях, съобщава ТАСС. \"Роснефт\" води дело и във Великобритания, където е подала иск за правомерността на секторните санкции на ЕС срещу Русия, въведени след незаконното окупиране на Крим през 2014 година. Според руската компания, Великобритания \"интерпретира санкциите твърде широко и създава неоправдани ограничения за работата на \"Роснефт\" на световните пазари\". Европейските санкции спрямо руския нефтен сектор ограничават доставките на стоки и услуги, които се използват в арктическите, дълбоководните и шистовите проучвания и производство на нефт в Русия, а също така ограничава достъпа до финансови услуги и кредитиране на руските компании. Искове са подали \"Газпром\" и редица руски банки.", "date": "2018.09.13", "title": "Европейския съд отхвърли искове на \"Газпром\", \"Роснефт\" и руски банки за отмяна на санкциите"}
{"url": "https://www.faktor.bg/bg/articles/nankov-vse-oshte-sme-ministri-i-ne-abdikirame-ot-zadalzheniyata-si", "text": "Все още сме министри и не абдикираме от задълженията си, заяви пред журналисти в парламента министърът на регионалното развитие и благоустройството в оставка Николай Нанков. „Не мога да коментирам действията на президента. За умисъл не искам да коментирам. Все още съм министър в оставка и идвам да защитавам законопроект, с който се регламентира тол-таксата. Колегите имат нужда от становища и тези по някои от текстовете и затова сме в парламента“, посочи Нанков. Той уточни, че не абдикира все още от ангажиментите. Нанков ракри и какви са му плановете, след като оставката му бъде приета. „Плановете ни са позитивни и прекрасни“, коментира лаконично той.", "date": "2018.09.13", "title": "Нанков: Все още сме министри и не абдикираме от задълженията си"}
{"url": "https://www.faktor.bg/bg/articles/novini/balgariya/letishte-sofiya-uvolni-sluzhitel-po-sigurnostta-sled-sluchaya-s-neprovereni-patnitsi", "text": "Летище София излезе с позиция по скандала с непроверени пътници, кацнали от Ливан на територията на страната.  \"След направената проверка по случая от 03.09.2018 г., при който на летище София беше допуснато смесване на пътници от \"трета страна\" с вече проверени такива, уведомяваме, че: с оглед на констатираните факти и обстоятелства по случая, беше уволнен един служител от дирекция \"Сигурност\", заявяват от Летище София.  Супервайзори и началници на отдели са наказани с предупреждение за уволнение, забележка и понижение в длъжност, става ясно още от съобщението.", "date": "2018.09.13", "title": "Летище София уволни служител по сигурността след случая с непроверени пътници"}
{"url": "https://www.faktor.bg/bg/articles/novini/svyat/dzhip-se-vryaza-v-hora-na-ploshtad-v-kitay-i-ubi-11-dushi", "text": "Джип се вряза в група хора на площад в провинция в централен Китай. Загинали са 11 души, повече от 40 са ранени. Нападението е извършено около 20 часа местно време, когато площадът е бил пълен с хора.  Шофьорът на колата вече е задържан. Той е на 54 години, а мотивите му се изясняват.  Според местни медии той е познат на полицията, осъждан е и е излежавал няколко присъди за палеж и нападение.", "date": "2018.09.13", "title": "Джип се вряза в хора на площад в Китай и уби 11 души"}
{"url": "https://www.faktor.bg/bg/articles/novini/balgariya/mvr-potvardi-podsadimiyat-brat-na-deputat-ot-bsp-e-napusnal-stranata", "text": "Вътрешният министър в оставка Валентин Радев потвърди, че Илия Стоилов, брат на депутата от БСП Георги Стоилов, е напуснал страната. Илия Стоилов беше задържан през октомври миналата година и беше обвинен за участие в престъпна група за изнудване, рекет и отвличания. Той обаче е напуснал България на 6 септември, след като на 29 август Специализираният наказателен съд е изменил мярката му за неотклонение от „задържане под стража” в „подписка”. „Илия Стоилов е напуснал легално България, не е обявен за издирване и не са му налагани никакви ограничения за напускане на страната, направил го е през ГКПП „Калотина”, поясни Валентин Радев пред депутатите. Той и главният прокурор Сотир Цацаров бяха изслушани по случая в парламента по искане на ГЕРБ.", "date": "2018.09.13", "title": "МВР потвърди: Подсъдимият брат на депутат от БСП е напуснал страната"}
{"url": "https://www.faktor.bg/bg/articles/novini/svyat/evrodeputatite-obsazhdat-doklada-za-dvoyniya-standart-pri-hranite", "text": "Продукти с една и съща марка трябва да имат еднакво съдържание във всички страни от Европейския съюз – това изискване трябва да гласуват евродепутатите днес в Страсбург.  Проучванията започват още през 2011 г., когато сравнение между едни и същи продукти, закупени в 7 европейски  страни, се оказват с доста различен състав. Оттогава са водени редица проучвания, включително и в България. Резултатът – потребителите често са подведени. Опаковката е еднаква, а съдържанието е различно, защото критериите са различни.  „Аз считам, че вече има общо усещане за това, че в Източна Европа можеш да прилагаш двойни стандарти по почти всичко: и при горивата, и при Шенген, и при еврозоната. Така че, когато някой тръгне да ни плаши с Европа на две скорости, почвам да имам усещането, че тя вече е тук, при нас е, не си е тръгвала. Мисля, че сме достигнали критичната точка, в която трябва да пресечем тази практика”, категоричен беше българският евродепутат Андрей Новаков. „Не е нормално продукти, които видимо изглеждат еднакви, да имат различно съдържание. Става въпрос за свинското месо и неговите заместители, за суровите продукти, за добавките и за още много други. Потребителите не трябва да бъдат подвеждани. Искаме да са сигурни, че не са лъгани”, коментира Олга Сеналова, докладчик по темата за двойния стандарт на храните. „С гласуването днес трябва да покажем, че наистина подкрепяме един Европейски съюз и че не искаме граждани втора класа”, допълни тя.   „Продукти, които се продават от една и съща марка в една и съща опаковка трябва да отговарят на едно и също качество. Иначе стана въпрос за нелегални практики”, каза еврокомисарят по здравето и сигурността на храните Витенис Андриукайтис.   В момента тече дебат по темата. Гласуването е след около час.", "date": "2018.09.13", "title": "Евродепутатите обсъждат доклада за двойния стандарт при храните"}
{"url": "https://www.faktor.bg/bg/articles/nominiraniyat-za-ministar-na-transporta-potvardi-otteglyaneto-sled-razgovor-s-premiera", "text": "Номинираният за министър на транспорта потвърди оттеглянето си. Преди да вземе решението Александър Манолев е имал разговор с премиера Бойко Борисов и с вицепремиера Валери Симеонов. Аз съм прагматичен човек, не мога да допусна да ме вкарват в обяснителен режим, заяви Манолев. Давам си сметка, че всички тези съшити твърдения нямат общо с истината, каза още Манолев. Разбирам много добре каква щета се цели с това и не мога да го допусна, добави той и заподозря, че някой не иска замислените реформи в сферата на транспорта. Александър Манолев не обяви дали ще напусне и зам.министерското място в Министерство на икономиката, защото не искал да взема решения под въздействието на емоциите. Той обаче анонсира, че ще се консултира с адвокати заради твърденията по негов адрес.", "date": "2018.09.13", "title": "Номинираният за министър на транспорта се оттегля след разговор с премиера"}
{"url": "https://www.faktor.bg/bg/articles/novini/balgariya/tsvetan-tsvetanov-razgovarya-s-predstaviteli-na-asotsiatsiyata-na-grazhdanite-s-uvreden-sluh", "text": "Председателят на ПГ на ГЕРБ и зам.-председател на партията Цветан Цветанов разговаря днес в Народното събрание с представители на Асоциацията на гражданите с увреден слух. С тях той обсъди напредъка по приемането на Закона за българския жестов език, който е изготвен с тяхното дейно участие. В срещата участваха и председателят на Комисията по образованието и науката Милена Дамянова, председателят на бюджетната комисия Менда Стоянова и зам.-председателят на социалната комисия Светлана Ангелова. Представителите на Асоциацията на гражданите с увреден слух посетиха Народното събрание по покана на депутата от ГЕРБ-Пловдив област Младен Шишков, който също участва в разговора. Миналата година парламентът отхвърли Законопроект на БСП за жестомимичния език, тъй като той не отговаряше на потребностите на хората. Тогава ПГ на ГЕРБ пое ангажимент да подготви законопроект, който да е адекватен спрямо техните нужди.  По време на срещата стана ясно, че вече има готови становища от Министерството на труда и социалната политика и от Министерството на образованието, като единствено остава и Министерството на финансите да изготви такова. Предстои създаването и на междуведомствена работна група, в която да бъдат прецизирани текстовете в законопроекта преди да се пристъпи към неговото внасяне в Народното събрание.", "date": "2018.09.13", "title": "Цветан Цветанов разговаря с представители на Асоциацията на гражданите с увреден слух"}
{"url": "https://www.faktor.bg/bg/articles/novini/svyat/sasht-voennite-korabi-na-rusiya-v-sredizemno-more-da-spazvat-mezhdunarodnoto-pravo", "text": "Говорителят на Пентагона Ерик Пахон заяви, че САЩ е съюзниците им са загрижени заради негативните последствия от военна операция на войските на Башар Асад, подкрепяни от Русия и Иран, срещу провинция Идлиб.  \"САЩ са загрижени от продължителното присъствие на повече от 10 руски военни кораба в Средиземно море, в близост до бреговете на Сирия и настояват придържат към международното право\", казал още Пахон. Припомняме, че редица държави и международни организации призоваха Русия и Башар Асад да се откажат от подготовката на мащабна военна операция срещу Идлиб заради опасността от хуманитарна и бежанска криза, но Москва и Техеран отказаха. Провинция Идлиб, в която живеят около 3 милиона души, е последното място в Сирия, контролирано от умерената сирийска опозиция.", "date": "2018.09.13", "title": "САЩ: Военните кораби на Русия в Средиземно море да спазват международното право"}
{"url": "https://www.faktor.bg/bg/articles/novini/balgariya/rakovodstvoto-na-bsp-zabrani-na-deputatite-si-uchastie-v-tv-evropa-ne-haresva-programnata-politika", "text": "\"Ръководството на БСП е забранило на депутатите си да участват под каквато и да било форма в Телевизия \"Европа\", съобщи репортерката Ани Балджиян. От пресцентъра на БСП и било заявено, че забраната е наложена, след като ръковоството на партията \"внимателно се запознало със съдържанието на телевизията и не им харесала програмната и политика\". Затова и забранили на депутатите да разговарят с репортерите и, да дават интервюта и да участват в предавания на ТВ \"Европа\". Поводът, по който това стана известно, беше покана към депутата Румен Гечев да участва в предаването \"Свободна зона\" и неговият отказ да се появи в ефир. \"Интересно сега какво ще првят депутатите от БСП. В тоалетната ли ще се крият като видят репортер на \"Европа\", попита изключеният от БСП бивш депутат Страхил Ангелов, който определи това решение като \"инфантилно\".", "date": "2018.09.13", "title": "Ръководството на БСП забрани на депутатите си участие в ТВ \"Европа\", не харесва програмната политика"}
{"url": "https://www.faktor.bg/bg/articles/prezidentat-shte-podpishte-ukaza-za-mladen-marinov-no-kato-se-varne-ot-latviya", "text": "Президентът ще подпише указа за освобождаване на главния секретар на МВР Младен Маринов, след като се върне от Латвия. Държавният глава излетя рано тази сутрин за Латвия за среща на държавните глави от групата „Арайолуш“и се прибира късно в петък. Заради неговия указ обсъждането на оставките и гласуването на новите министри в парламента бе отложено. Припомняме, че Младен Маринов е предложен за министър на вътрешните работи. За да поеме МВР, той трябва да бъде освободен първо от поста главен секретар, след което депутатите да одобрят кандидатурата му. От Дондуков 2 обясниха, че предложението на правителството за освобождаване на Маринов е постъпило при тях вчера, но не уточниха час. Групата „Арайолуш” обединява 14 президенти на държави-членки на ЕС – Португалия, Германия, Латвия, Финландия, Италия, Австрия, Полша, Унгария, Словения, Естония, Малта, България, Хърватия и Гърция.", "date": "2018.09.13", "title": "Румен Радев ще подпише указа за Младен Маринов, когато се върне от Латвия"}
{"url": "https://www.faktor.bg/bg/articles/novini/svyat/v-ep-predlagat-oleg-sentsov-da-poluchi-nagradata-saharov", "text": "Евродепутатите от групите на Европейската народна пратия, Европейските консерватори и реформисти и Алиансът на либералите и демократите в Европарламента номинираха гладуващия вече 122 дни в руски затвор украински режисьор Олег Сенцов за наградата \"Сахаров\", съобщи падио \"Свобода\". Наградата е за защита и дейност в борбата за правата на човека, създадена през 1988 година от ЕП в чест на съветския физик и дисидент Андрей Сахаров, носител на Нобелова награда за мир от 1975 година. Наградата \"Сахаров\" - За свобода на мисълта - се връчва на хора с \"изключителен принос в борбата за човешки права в целия свят\". Нейни носители са Нелсън Мандела, Кофи Анан, ООН, Репортери без граници и др. През август бившият полски президент Лех Валенса, също носител на Нобелова награда за мир, предложи наградата да бъде присъдена на Сенцов. Междувременно руските власти смятат, че съчустващите на Сенцов \"твърде драматизират ситуацията\", а омбусманът на РФ Татяна Москалкова коментира, че и тя \"си е написала завещанието, всички живеем в риск, никой не знае какво ще му донесе следващия ден\". Така тя коментира факта, че Олег Сенцов, чието състояние се влошава драстично е написал завещанието си. Припомняме, че Сенцов е осъден в Русия на 20 години затвор по обвинение в тероризъм. Той обяви гладна стачка на 14 май с настояването да бъдат освободени всички украински политически затворници, без да включва себе си в списъка от 64 имена. След анексията на Крим от Украйна Сенцов автоматически е обявен за руски гражданин и на тази основа, макар че той никога не е имал руски паспорт Русия отказва да го предаде на Украйна. Майката на Сенцов, както и множество политически лидери, международни организации и представители на културата от цялсвят призоваха руския президент Владимир Путин да помилва Сенцов, но безрезултатно.", "date": "2018.09.13", "title": "В ЕП предлагат Олег Сенцов да получи наградата \"Сахаров\""}
{"url": "https://www.faktor.bg/bg/articles/tsvetanov-bratat-na-deputat-ot-bsp-napusnal-stranata-s-ogromna-suma", "text": "Няма за какво да се срамувам от периода, в който бях министър на вътрешните работи, заяви председателят на ПГ на ГЕРБ Цветан Цветанов от трибуната в парламента. „Спомням си периода, в който бях министър на вътрешните работи и мога да ви кажа, че няма нещо, за което да се срамувам. В периода, в който вие управлявахте (бел. ред. - БСП), имаше 18 отвличания и нямахте никакъв резултат за противодействие и ограничаване страданията на тези жертви. Нека да ви припомня за поръчковите убийства и „Килърите“, убийството, което беше извършено 2 месеца преди изборите през 2009 г. на Румен Рачев, защо не бяха разкрити, господа? Защото нямате компетентност и нямате политическа воля“, обясни Цветанов. По думите му тогава  обществеността е вярвала на правоохранителната система. „Тя получаваше доверието и от ЕК, защото имахме политическа воля да се борим с престъпността“, посочи Цветанов. Той обясни, че братът на депутат от БСП е напуснал страната с огромна сума пари за Чехия. Думите му са по повод случая с брата на депутата от БСП Георги Стоилов - Илия Стоилов. „Братът на депутата от БСП иска да се укрие, започваме да си мислим дали депутатът от опозицията не му е съдействал това да се случи“, коментира той. Въпросният е обвинен за рекет, изнудване, побоища, участие в организирана престъпна група. „Говорим за конкретни факти, не слухове. На вас ви изнася да се придържате към слухове, да хванете друга тема и да отвлечете вниманието от проблем“, обърна се Цветанов към депутатите от БСП. Предстои гледането на мярката пред Апелативния специализиран съд. \"Искате да се скриете зад публикации, излезли в жълти вестници. Да бъдем обективни, да се придържаме към закона“, призова председателят на ПГ на ГЕРБ Цветан Цветанов. *** Илия Стоилов, който в момента е обявен за издирване след решение на съда, е напуснал България през българо-сръбската граница. Той беше арестуван след акция на ГДБОП и спецпрокуратурата през октомври миналата година в Русе. Повдигнати му бяха обвинения като член на група за рекет на длъжници и разпространение на наркотици, но на 29 август бе пуснат от Спецсъда срещу най-леката мярка за неотклонение \"подписка\".", "date": "2018.09.13", "title": "Цветанов: Братът на депутат от БСП е напуснал страната с огромна сума"}
{"url": "https://www.faktor.bg/bg/articles/novini/svyat/es-udalzhi-s-oshte-6-mesetsa-sanktsiite-sreshtu-rusiya-zaradi-okupatsiyata-na-krim", "text": "ЕС удължи с още шест месеца санкциите срещу Русия заради \"действия подкопаващи или заплашващи теротироалната цялост, суверенитета и независимостта на Украйна\". Санкциите ще действат, на този етап, до 15 март 2019 година и включват замразяване на активи и забрана за пътувания, става ясно от съобщението, публикувано на сайта на ЕС. В момента санкциите засягат 153 руски граждани. Мерките бяха въведени заради незаконното анексиране на полуостров Крим от Русия, както и заради подкрепата на въоръжените сепаратистки движения в Източна Украйна. Руският вестник \"Комерсант\" съобщава, че след въвеждането на санкциите брутният вътрешен продукт на Русия е паднал на 3.7%, а инфлацията е 12.9%. В сравнение с 2014 година доходите на населението са паднали средно с 4%, заплатите в реално изражение са се обезценили с 9.5%, а международните резерви на Русия са се съкратили със 17,1 милиарда долара. От януари 2014 година доларът поскъпна два пъти спрямо рублата от 33.15 на 70.01.", "date": "2018.09.13", "title": "ЕС удължи с още 6 месеца санкциите срещу Русия заради окупацията на Крим"}
{"url": "https://www.faktor.bg/bg/articles/deputatite-ot-bsp-napusnaha-plenarna-zala", "text": "Депутатите от БСП напуснаха пленарна зала. „Няма какво да слушаме министър в оставка, той си я носи в джоба. Да слушаме някакви съждения по слухове - няма смисъл“, посочи секретарят на ПГ на „БСП за България“ Филип Попов. По предложение на ГЕРБ прекъсването на работата на парламента за почивка беше отложено до приключване на изслушването на министъра в оставка Валентин Радев и главният прокурор Сотир Цацаров. Валентин Радев и Сотир Цацаров дават информация дали има обвиняеми, които са напуснали страната. ГЕРБ призоваха за изслушването им заради случая с брата на депутата от БСП Георги Стоилов - Илия Стоилов, разследван за участие в организирана престъпна група. Илия Стоилов няма забрана за напускане на страната, каза по-късно министърът на вътрешните работи в оставка Валентин Радев от трибуната на Народното събрание. „На 10.11.2016 г. в ГДБОП е постъпил сигнал, че лицето Илия Стоилов е ръководител на организирана престъпна група за изнудване, рекет, побой. Установени са лица, които сплашват, изнудват и рекетират лица по поръчка на Стоилов. Спрямо членовете на групата и лидера ѝ са предприети съответните мерки. Образувано е досъдебно производство по повод организирана престъпна група на територията на Русе. В хода на работа са установени лица, потърпевши от групата, които са разпитани като свидетели“, обясни Радев. По думите му при извършените процесуално-следствени действия са претърсени 15 адреса и са направени 6 обиска на лица. „Има 8 задържани лица. На 29 август 2018 г. е Илия Стоилов е с отменена мярка „задържане под стража“ в подписка и е освободен. На 6 септември Стоилов е напуснал територията на България, не е обявен за издирване и няма налагане за ограничения за напускане на страната“, обясни Радев.", "date": "2018.09.13", "title": "Депутатите от БСП напуснаха пленарна зала"}
{"url": "https://www.faktor.bg/bg/articles/volen-siderov-nadyavam-se-che-prezidentat-ne-iska-da-predizvika-pravitelstvena-kriza", "text": "Надявам се, че президентът не иска да предизвика правителствена криза, като бави указа за освобождаването на Младен Маринов. Това каза пред журналисти в парламента председателят на ПГ на „Обединени патриоти“ Волен Сидеров по повод отлагането на гласуването на министерските оставки, защото няма внесен президентски указ за освобождаването на Младен Маринов от поста главен секретар на МВР, предаде „Фокус“.  „По този начин да блокира желанието на парламентарното мнозинство да избере нови министри, това не би бил държавнически ход“, заяви той.  „Подписването на указа е необходимо, за да бъде предложен Младен Маринов за министър. Президентът би трябвало да излезе и да обясни какви са причините да не го подпише“, посочи Волен Сидеров. Попитан допуска ли умисъл в това, че президентът не подписва указа, той коментира: „Със сигурност има умисъл, въпросът е какъв. Разбрах, че пътува, но това не би трябвало да му попречи. Не знам дали има други по-дълбочинни причини.“  „Другата седмица най-вероятно ще гласуваме министрите“, уточни Сидеров. „Президентът е забавил подписа, дали е заради пътуването му до Рига, вероятно то е много важно - ще стане ясно“, обясни председателят на ПГ на „Обединени патриоти“.  „Не вярвам този ход да доведе до правителствена криза и предсрочни избори. Самият президент каза, че не вижда условия за такова развитие на нещата. Смятам, че не цели това“, каза още той.  Сидеров коментира и ветото върху Административно-процесуалния кодекс (АПК).  „По принцип не трябва да има битка между институциите. С колегите от ГЕРБ бяхме готови да дадем път на ветото върху АПК. Да покажем, че тук няма битка между парламентарно мнозинство и президент“, заяви той. „Ветото като че ли е игра напук, не ми се ще да мисля, че е така. Ходовете на един президент трябва да бъдат много добре премислени“, каза още Волен Сидеров.", "date": "2018.09.13", "title": "Волен Сидеров: Надявам се, че президентът не иска да предизвика правителствена криза"}
{"url": "https://www.faktor.bg/bg/articles/novini/svyat/katimerini-kakvoto-i-da-glasuvat-makedontsite-shte-bade-blokirano-v-gartsiya", "text": "Гръцкият вестник \"Катимерини\" публикува три сценария зе периода между октомври и декември 2018 година, в зависимост от резултата на македонския референдум за смяна на името на Македония. Според първия сценарии, референдумът ще успее и незабовщо не се пристъпи към промяна в Конституцията. Според вторя - изходът също е позитивен, но опозицията остава на позициите си против Договора от Преспа и се стига до политическа криза и предсрочни избори. В този случай процесът на промяна на Конституцият ще бъде финализиран в края на януари-началото на февруари  2019 година, пише \"Ктимерини\", цитиран от македонския \"Вечер\". Третият сценарии е за негативен изход от референдума, Договорът от Преспа\" няма да бъде ратифициран и всичко се връща в изходна позиция. В зависимотст от тези варианти \"Катимерини\" прогнозира, че гласуването в гръцкия парламент може да бъде насрочено за февреари или март. Ако това стане, обаче, коалиционният партньор на СИРИЗА \"Независими гърци\" ще се оттегли от правителството и ще се стигне до предсрочни избори.  Макар че премиерът Алексис Ципрас заяви категоричното си намерение Договорът да бъде ратифициран от парламента, това най-вероятно няма да се случи, прогнозира изданието. През май в Гърция ще бъдат проведени \"тройни\" избори-за местни и регионални власти, и за Европарламент, а през септември 2019 година изтича мандатът на гръцкото правителство.", "date": "2018.09.13", "title": "Катимерини: Каквото и да гласуват македонците, ще бъде блокирано в Гърция"}
{"url": "https://www.faktor.bg/bg/articles/novini/balgariya/georgi-harizanov-koe-e-po-umryalo-sotsializmat-ili-politicheskoto-badeshte-na-korneliya", "text": "„Разбирам, че г-жа Корнелия Нинова е претърпяла някакви емоционални травми от публицистиката на Телевизия Европа. В резултат на което е забранила на депутатите си да разговарят с репортерите и да отговарят на въпросите ни. За съжаление точно сега не нося чорапи, иначе моментално бих ги разплел”, казва с ирония в свой пост във Фейсбук програмният шеф на ТВ”Европа” Георги Харизанов. Реакцията му е следствие от решение на ръководството на БСП да игнорират с участия медията. Днес Румен Гечев не се появи в студиото на „Свободна зана”, с водещ Георги Коритаров. „Особено по повод на сбирщина от политически инвалиди, които редовно и зрелищно падат жертва на четящите и мислещи журналисти като Георги Коритаров. А иначе в моменти като тези се замислям кое от двете е по-умряло: Социализмът или политическото бъдеще на Корнелия”, пита Харизанов.", "date": "2018.09.13", "title": "Георги Харизанов: Кое е по-умряло: Социализмът или политическото бъдеще на Корнелия?"}
{"url": "https://www.faktor.bg/bg/articles/novini/svyat/polsha-nyama-da-podkrepi-sanktsii-na-es-sreshtu-ungariya", "text": "Полша няма да гласува за въвеждането на санкции срещу Унгария заради нарушаването на фундаментални ценности и правила на ЕС, се казва в специално изявление на Министерството на външните работи на Полша. \"Всяка държава-член на ЕС има суверенното право да провежда вътрешни реформи, които намира за уместни\", коментират от полското МВнР. Варшава смята, че органичаването на правата на членовете на ЕС само задълбочават разногласията в Съюза, но и увеличават съществуващото недоверие на гражданите към европейските институции. На 12 септември ЕП подкрепи резолюция, призоваваща ЕС да задейства срещу Унгария т. 7  от Договора на Евросъюза, която предполага ограничение на някои права на държавата, в частност правото на гласуването. В резолюцията пише, че Будапеща не се придържа към ценностите на Съюза в областта на функционирането на конституционната и избирателната система, независимост на съдебната система, корупция и конфликт на интереси, защита на персоналните данни, свобода на университетите, свобода на религията, правата на малцинствата, мигрантите. Решението се взема с квалифицирано мнозинство.", "date": "2018.09.13", "title": "Полша няма да подкрепи санкции на ЕС срещу Унгария"}
{"url": "https://www.faktor.bg/bg/articles/manfred-veber-balgariya-izpalni-vsichki-kriterii-za-shengen", "text": "\"България се справи отлично през миналите години, изпълнени са всички критерии. Позицията на Европейската народна партия е, че Европа трябва да даде това, което обеща на бъларите\", заяви в интервю за Нова тв кандидатът за шеф на Европейската комисия Манфред Вебер. В речта си той призова Европейският съвет да приеме България в Шенгенското пространство и направи пряка връзка между сигурността в Европа и разширяването на Шенген. Според него простанството осигурява обща база данни, с която държавите да се справят много по-ефективно с престъпността. Еврокомисията предложи увеличаване на средствата за контрол на границите. Вебер настоя за солидарност в борбата с нелегалната миграция. \"Инициативата на Жан-Клод Юнкер дава ясен знак, че това вече няма да е задача само на България, а общо усилие на европейско ниво - чрез финансиране, чрез бюджета на Европейския съюз  и чрез дейността на Фронтекс можем да споделим тежестта, която в момента е в ръцете на българите\", категоричен беше кандидатът. Сигурност и граничен контрол са едни от основните политики на унгарския премиер Виктор Орбан, но въпреки това Европарламентът гласува резолюция за активиране на чл. 7 срещу Унгария. Манфред Вебер подкрепя Орбан и смята, че неправителствените организации в Унгария са под заплаха. По негови думи това не е окончателно решение, а покана за диалог. \"Основното ми послание е, че Европа трябва да остане заедно. Трябва да търсим единство. Аз съм строител на мостове, няма Европа на Севера и Юга, няма бедни и богати, има само една Европа - ние сме европейци и това искам да постигна като председател на ЕК\", добави още Вебер.", "date": "2018.09.13", "title": "Манфред Вебер: Европа трябва да даде това, което обеща на българите"}
{"url": "https://www.faktor.bg/bg/articles/novini/balgariya/izbirat-vremenno-izpalnyavasht-dlazhnostta-direktor-na-nimh", "text": "Управителният съвет на БАН ще решава днес кой да бъде временно изпълняващ длъжността директор на Националния институт по метеорология и хидрология. Кандидатурите ще излъчи Общото събрание на учените на Института. Кризата в НИМХ продължава 6 месеца, но се задълбочи през последните седмици, след като БАН реши да освободи от длъжност директора проф. Христомир Брънзов.  Вчера метеоролозите предупредиха, че заради липса на ръководство, работата на института може да спре след няколко дни.", "date": "2018.09.13", "title": "Избират временно изпълняващ длъжността директор на НИМХ"}
{"url": "https://www.faktor.bg/bg/articles/novini/balgariya/fandakova-sofiya-ima-nad-100-merki-za-chist-vazduh-spravya-se-po-dobre-ot-bryuksel", "text": "\"София няма проекти за намаляване замърсяването на въздуха от битово отопление, което е основния източник на фини прахови частици\", се казва в доклад на Европейската сметна палата, който отправя сериозно критики относно политиката на града за качеството на въздуха.  Според кмета на София Йорданка Фандъкова обаче, от 2009 до 2016 г. София има подобрения по всички показатели за замърсяване на въздуха, като по някои от тях подобрението е повече отколкото в градове като Брюксел и Милано. \"Нашата програма, която наричаме \"100 мерки\", защото тя надхвърля този брой, е много конкретна, няма позната мярка в европейски град, която да не е заложена и по която да не работим. Докладът дава добра оценка по отношение на мерките, които са взети и за градския транспорт. Трябва обаче да се чете внимателно, а не само да се пишат заглавия върху него\", заяви Фандъкова пред БНТ. \"Ние вече имаме конкретна програма по отношение на битовото отопление и готови проекти, с които ще кандидатстваме по Програмата за околна среда. Подобрение има - било то чрез отопление с екопелети или с продължаване на газификацията на домакинствата. Миналата година подменихме инсталациите на 22 детски градини и училища с възобновяеми източници, но най-трудно е с отделните домакинства. Нека хората да знаят, че когато се отопляват с по-евтини дърва и въглища, те отделят и по-малко топлина. Миналата година предоставихме безвъзмездно на 30 домакинства печки с екопелети, правим и пилотен проект с филтри, резултатите предстои да видим тази година\", каза кметът.", "date": "2018.09.13", "title": "Фандъкова: София има над 100 мерки за чист въздух, справя се по-добре от Брюксел"}
{"url": "https://www.faktor.bg/bg/articles/tramp-podpisa-ukaz-namesata-v-izborite-na-sasht-shte-se-sanktsionira", "text": "Намесата на чуждестранни лица и организации в изборите в Съединените щати да бъде строго санкционирано. Президентът Доналд Тръмп подписа указ, който дава възможност при такава намеса да се замразяват авоари, да се забранява инвестиране в определена компания, а също така и да се въвежда забрана за влизане на американска територия. През последните месеци президентът Тръмп беше силно критикуван за липсата на адекватен отговор на твърденията за руска намеса.", "date": "2018.09.13", "title": "Тръмп подписа указ за санкции при чуждестранна намеса в изборите"}
{"url": "https://www.faktor.bg/bg/articles/otlagat-glasuvaneto-na-novite-ministri", "text": "Нито оставките на тримата министри, нито изборът на новите ще бъдат гласувани днес в парламента. Причината е, че главният секретар на МВР Младен Маринов е назначен от президента и също той трябва да го освободи от поста. Това обаче още не е станало.  Валентин Радев, Николай Нанков и Ивайло Московски се оттеглиха по настояване на премиера Борисов. Повод за това стана тежката автобусна катастрофа в Искърското дефиле, при която загинаха 17 души. Главният секретар на МВР Младен Маринов е предложен за министър на вътрешните работи. Сегашният заместник-министър на икономиката Александър Манолев е номинацията за министър на транспорта. А в регионалното министерство на мястото на Николай Нанков е предложена Петя Аврамова - депутат от ГЕРБ, член на регионалната комисия в парламента.", "date": "2018.09.13", "title": "Непостъпил указ на президента за Младен Маринов отложи гласуването на новите министри"}
{"url": "https://www.faktor.bg/bg/articles/novini/balgariya/k-kolev-prognozira-predsrochni-izbori-pak", "text": "„Догодина ще има предсрочни избори и най-вероятно ще са в комбинация с европейските избори”, прогнозира пред бТВ социологът от „Медиана” Кольо Колев. Според него другият вариант е предсрочният вот да се проведе заедно с местните избори. „Към момента хората, които искат правителството да изкара пълен мандат, са 37%. Близо 30% са на мнение, че трябва да си ходи предсрочно. Бойко Борисов губи 6% от личния си рейтинг в рамките на един месец. Ще продължат този тип миникризи, малки пожари, които ще се гасят оперативно, „пожарникарски”. В крайна сметка те ще доведат до по-голяма криза и това е в резултат от ниското ниво на администрацията. Всичко това ще доведе до предсрочния вот”, смята Колев. „Най-голямата загуба е за Патриотите, които за месец губят над 3% от електоралния си потенциал”, заяви Колев. Той отдаде този резултат на острите нападки между Волен Сидеров и Валери Симеонов. Рейтингът на Сидеров спада с 5 на сто.", "date": "2018.09.13", "title": "К. Колев прогнозира предсрочни избори - пак"}
{"url": "https://www.faktor.bg/bg/articles/novini/balgariya/petar-moskov-sazdava-konservativna-desnitsa", "text": "Бившият здравен министър Петър Москов създава консервативна десница. Той подкрепи вицепремиера Валери Симеонов и посочи, че за него консервативно-патриотичната десница е алтернатива и смислено политическо бъдеще на България. „Харесвам хъса и енергията на Валери Симеонов. В него виждам енергия за промяна без да съм съгласен с голяма част от нещата, които иска да направи. В голяма част от членовете на мнозинството виждам желание да мине времето”, коментира той. По думите му сегашното управление няма идеологически фундамент и реагира на момента, няма ясни цели за промени на публичните системи, изглежда хаотично и бива подмятано на ляво и на дясно. По повод идеята за нова здравна застраховка той обясни, че е несериозно да се коментира без да има сериозна идея или разписан проект. „Ако идеите са да се увеличава здравната вноска, това е дълбоко погрешно и значи абдикиране на държавата от здравеопазването и нахранване на лобитата. Ако си представите здравната система като съд с вода с много пробойни, едновременно мръсен, ръждясал и водата не става за пиене. Трябва да запушите пробойните и да смените водата и да боядисате съда, а не да сложите още една чешма да налива вода вътре”, уточни той. По повод делото за ваксините Москов уточни, че няма такова дело.  „В обвинителния акт няма капка съмнение, че са приложени качествени ваксини. Делото е затова правилно ли Министерският съвет е внесъл ДДС за тези ваксини”, коментира той.", "date": "2018.09.13", "title": "Петър Москов създава консервативна десница"}
{"url": "https://www.faktor.bg/bg/articles/masova-prestrelka-v-zagreb", "text": "Седем души бяха арестувани и 10 са под полицейски надзор след престрелка в Загреб снощи, в която няма ранени, предаде агенция Хина. Полицията в Загреб получила сигнал за конфликт между две ромски семейства и последвала стрелба. Няма ранени, но са повредени седем паркирани наблизо автомобила.  Инцидентът станал близо до основно училище. Предишния ден двете ромски семейства се заплашвали с пистолети, поради което през целия ден там е патрулирала полиция.  \"Ютарни лист\" съобщава, че са били изстреляни най-малко 30 куршума. Преминаването през района е забранено, а улицата е блокирана от всички страни с полицейски коли. Кметът на Загреб Милан Бандич посети мястото на инцидента, но не пожела да направи изявления пред журналистите. Той призова полицията да бъде оставена да си върши работата.", "date": "2018.09.13", "title": "Масова престрелка в Загреб"}
{"url": "https://www.faktor.bg/bg/articles/turtsiya-prevrashta-nablyudatelnite-si-postove-v-idlib-v-postoyanni-voenni-bazi", "text": "Турция превръща наблюдателните си постове в Идлиб в постоянни военни бази. Това твърди високопоставен представител на бунтовниците в северозападната сирийска област, цитиран от агенция Ройтерс. Турските постове бяха установени по границите на Идлиб съгласно споразумение с Иран и Русия от миналата година. Според бунтовниците турската армия е подсилила позициите си с десетки бронирани машини и танкове и стотици войници от спецчастите. Увеличени били доставките на боеприпаси за противниците на президента Башар Асад. Всичко това се случва, след като Анкара не успя да убеди Техеран и Москва да спрат офанзивата на Асад в Идлиб. Висш служител на турските служби за сигурност потвърди информацията, че към областта са изпратени подкрепления, и предупреди, че всяко посегателство срещу военните постове ще бъде счетено за атака срещу Турция и ще доведе със себе си „необходимото възмездие“. Същият източник заяви, че в името на собствената си сигурност и сигурността на европейските страни Турция няма да допусне през границите си нова бежанска вълна от Сирия, тъй като това носи риск от проникване на радикали и терористи. Вместо това бежанците ще бъдат настанявани на сирийска територия.", "date": "2018.09.13", "title": "Турция превръща наблюдателните си постове в Идлиб в постоянни военни бази"}
{"url": "https://www.faktor.bg/bg/articles/novini/balgariya/deputatite-shte-obsadyat-prezidentskoto-veto-varhu-promenite-v-administrativniya-kodeks", "text": "На днешното си заседание се очаква депутатите да обсъдят ветото на президента върху разпоредби от Административно процесуалния кодекс. Във вторник Комисията по правни въпроси отхвърли ветото с гласовете на управляващите от ГЕРБ и Обединени патриоти, подкрепени от ДПС. Президентът Румен Радев върна закона заради ограниченията, които той предвижда и които, според него, ще затруднят достъпа на хората до правосъдие и защитата им от незаконосъобразни действия на държавната администрация.", "date": "2018.09.13", "title": "Депутатите ще обсъдят президентското вето върху промените в Административния кодекс"}
{"url": "https://www.faktor.bg/bg/articles/novini/balgariya/slantse-v-zapadna-balgariya-na-iztok-oblatsi-i-dazhd", "text": "Над западната половина от страната ще преобладава слънчево време. Над източната, а след обяд и над планинските райони, облачността ще бъде значителна и на места ще има краткотрайни валежи от дъжд и гръмотевици. Максималните температури ще бъдат 25-30 градуса. По Черноморието облачността ще бъде значителна и на много места ще има краткотрайни валежи от дъжд. Преди обяд в планините ще бъде предимно слънчево, но в следобедните часове облачността ще се увеличи и на места, главно в масивите от Централна и Източна България ще превали, съобщават от НИМХ-БАН.", "date": "2018.09.13", "title": "Слънце в Западна България, на Изток - облаци и дъжд"}
{"url": "https://www.faktor.bg/bg/articles/novini/balgariya/trite-ministerski-ostavki-vlizat-za-glasuvane-v-parlamenta", "text": "Трите министерски оставки – на Валентин Радев, Ивайло Московски и Николай Нанков, влизат за гласуване в парламента.  Оставките на министрите на регионалното развитие, на транспорта и на вътрешните работи бяха поискани от премиера и подадени малко след това след тежката катастрофа край Своге в края на август. Бойко Борисов обяви, че това е нужният акт за поемането на политическа отговорност за инцидента. Ясни са вече и имената на наследниците в трите министерства. ВМРО и „Атака”, които като част от „Обединените патриоти” са коалиционни партньори на ГЕРБ, вече обявиха, че ще гласуват за оставките, а от НФСБ са против. Гласуването е заложено като втора точка в работата на парламента.", "date": "2018.09.13", "title": "Трите министерски оставки влизат за гласуване в парламента"}
{"url": "https://www.faktor.bg/bg/articles/video-pokazva-kak-nachalnitsite-na-gugal-izrazyavat-ogorchenie-ot-izbiraneto-na-tramp-za-prezident", "text": "Крайнодесният американски уебсайт \"Брайтбарт\" разпространи видео, в което се вижда как няколко от ръководителите и служителите на \"Гугъл\" изразяват горчиви съжаления заради избирането на Доналд Тръмп за президент през 2016 г., предаде Франс прес. В продължаващото повече от час видео се вижда как на голям екран зад подиум е изписана абревиатурата \"TGIF\" (Thank God It's Friday (Благодаря ти, Боже, че е петък), с която се обозначават ежеседмичните срещи между ръководството и служителите на \"Гугъл\". На екрана пише и \"ноември 2016 г.\", когато Тръмп бе избран за президент. Сергей Брин, съосновател на \"Гугъл\" и настоящ президент на компанията майка \"Алфабет\", казва на микрофона \"знам, че може би това не е най-щастливият (петък), който сме имали\". \"Много хора тук са доста ядосани и тъжни заради изборите\", продължава той с мрачно изражение и добавя, че изходът от вота \"противоречи на много от ценностите\" на \"Гугъл\". В това видео, което е било предназначено за вътрешно ползване, Брин и други началници, но също така и служители, изразяват дълбоко разочарование, включително финансовата директорка Рут Порат, която едва не се разплаква. Това видео бе публикувано в момент, когато президентът Тръмп и републикански конгресмени обвиняват \"Гугъл\", \"Фейсбук\" и \"Туитър\", че заглушават консервативните гласове в платформите си и дават преимущество на мненията на прогресистите. Тръмп дори обвини компанията, че подправя резултатите в търсачката си.", "date": "2018.09.13", "title": "Видео разкрива как шефовете на \"Гугъл\" горчиво съжаляват заради избирането на Тръмп"}
{"url": "https://www.faktor.bg/bg/articles/novini/svyat/zoran-zaev-shte-govori-pred-evroparlamenta", "text": "Македонският премиер Зоран Заев днес ще произнесе реч в Европейския парламент в Страсбург. Изказването му е дни преди референдума за името на Македония.  Във вторник евродепутатите изслушаха речта на гръцкия премиер Алексис Ципрас, който определи договора с Македония като исторически след десетилетия на деструктивен национализъм.", "date": "2018.09.13", "title": "Зоран Заев ще говори пред Европарламента"}
{"url": "https://www.faktor.bg/bg/articles/novini/balgariya/g-tuparev-na-letishteto-v-sofiya-e-edin-balkanski-haos", "text": "\"На летището в София е един балкански хаос\", заяви пред бТВ Георг Тупарев по повод поредния пропуск на аерогарата, след като не е бил проверен багажа на пътници от полет от Бейрут. При друг случай, през март, самият Тупарев е ставал свидетел как пътници от полет на летище София не са били проверени. \"Когато пристигат самолети извън Шенген, поставят заграждения, които водят към паспортна проверка. Хората от самолета минават през коридора и слизат долу, където е паспортната проверка. В началото, когато летището беше открито, такива будки функционираха. Те много отдавна не работят\", посочи той. Тупарев разказа и за пропуски при други случаи – например за турски полет, при който загражденията са били премахнати, след като пътниците са си тръгнали, но минути след това е излязла жена с инвалидна количка с придружител и с двама нейни роднини.  \"Придружителят не принадлежи към органите на сигурността, той няма право да завежда някой до паспортното\", подчерта Тупарев. След като случаят през март е придобил гласност, той е получил обаждания от загрижени служители на летището, които са заявили, че това не е първият такъв случай. \"Казаха ми, че има нареждане, след като един самолет бъде проверен, полицаите да си вземат почивка. Това ще рече, че оставяме европейска граница без надзор\", съобщи Георг Тупарев.", "date": "2018.09.13", "title": "Г. Тупарев: На летището в София е един балкански хаос"}
{"url": "https://www.faktor.bg/bg/articles/novini/svyat/a-zlatev-nikoy-ne-iska-da-nakazva-ungariya-tarsi-se-kompromis", "text": "Състоянието на ЕС беше една от най-дискутираните теми в Европарламента през вчерашния ден, когато председателят на ЕК Жан-Клод Юнкер произнесе последната си реч пред депутатите. Във фокуса за бъдещето на Общността безспорно попадна Унгария и реалната заплаха тя да бъде лишена от право на глас. \"Това е предложение на депутатите от ЕП, което тепърва трябва да бъде гласувано с пълно единодушие от държавите членки\", коментира пред БНТ Огнян Златев, ръководител на представителството на Европейската комисия в България. \"Никой никого не е наказал. Това са просто част от демократичните процедури. Не виждам драма, смятам, че с взаимно убеждение, ще бъде постигнат някакъв компромис\", заяви Златев. Той коментира и новите предложения за засилване мерките за сигурност във връзка с миграционната вълна, които бяха обсъдени от евродепутатите, както и намерението им за засилване водещата роля на еврото като световна валута. \"Разширяването на еврозоната ще допринесе за засилването на европейската икономика. Знаете, че имаме още няколко стъпки към Банковия съюз, а това от своя страна ще доведе до подобряването на жизнения стандарт на европейските граждани\", каза той.", "date": "2018.09.13", "title": "О. Златев: Никой не иска да наказва Унгария, търси се компромис"}
