{"url": "https://www.faktor.bg/bg/articles/tramp-obvini-the-new-york-times-vav-virtualen-akt-na-darzhavna-izmyana", "text": "Американският президент Доналд Тръмп обвини The New York Times във \"виртуален акт на държавна измяна\", след като изданието съобщи, че САЩ са увеличили цифровите нахлувания в руската електрическа мрежа, пише британският вестник  . Настоящите и бивши правителствени служители описаха класифицираните опити за въвеждане на американски компютърен код в руската електрическа мрежа и други цели, съобщава вестникът, цитиран от \"Фокус\" Действието е предназначено отчасти като предупреждение, но също така и за осигуряване на възможност на САЩ за провеждане на кибер-удари в случай на сериозен конфликт между САЩ и Русия. Тръмп съобщи, че обвиненията са „неверни“, като нарече медиите „корумпирани“ и повтори обвиненията, че журналистите са „враг на народа“. „Смятате ли, че „неуспешният The New York Times” е измислил история, в която се казва, че Съединените щати значително увеличават кибер атаките върху Русия, пише той. \"Това е виртуален акт на измяна от някога великия вестник, който толкова отчаяно се нуждае от история, всякаква история, макар и лоша за нашата страна\", пише Тръмп. Статията в The New York Times дойде след разследване на американския специален прокурор Робърт Мюлер за предполагаемо хакване от страна на руската разузнавателна агенция ГРУ и манипулиране от социалните медии от руската агенция за интернет изследвания в полза на предизборната кампания на Тръмп. Мюлер подробно разгледа тревожния брой контакти между кампанията на Тръмп и Русия преди изборите през 2016 г. Тръмп твърди, че докладът го е оневинил от нарушения. По въпроса за възпрепятстването на правосъдието в доклада не се заключава, че Тръмп е извършил престъпление, но Мюлер пише, че „той също не го оправдава“. В своята съботна статия The New York Times описва „голямото колебание на службите да представят детайли за операциите срещу Русия, заради загрижеността си за неговата реакция - и възможността той да го отхвърли или да го обсъди с чуждестранни служители“. Американският вестник също така цитира официалните представители на Съвета за национална сигурност, които казват, че нямат опасения за сигурността във връзка с докладването на вестниците за цифровите атаки, вероятно показвайки, че някои от намесите са предназначени да бъдат забелязани от руснаците.", "date": "2019.06.16", "title": "Тръмп обвини The New York Times във виртуален акт на държавна измяна"}
{"url": "https://www.faktor.bg/bg/articles/novini/balgariya/zemedeltsi-pochetoha-pametta-na-aleksandar-stamboliyski", "text": "Днес, 16.06.2019 г. от 11,00 ч. в Вила музей „Ал. Стамболийски“ до с. Славовица (Пазарджишко), по традиция БЗНС организира традиционно поклонение пред паметта на големия държавник и реформатор Александър Стамболийски.  На събитието присъстваха земеделци от цялата страна, ръководството на БЗНС и председателя и министър на отбраната 2014-2017 Николай Ненчев. С едноминутно мълчание бяха почетени всички земеделци отдали живота си на земеделската идея. БЗНС дари на вилата музей „Ал. Стамболийски“ двеста марки от лимитираната серия „140 години от рождението на Ал. Стамболийски“. Марката беше създадена по идея на Съюза и издадена като юбилейна марка на 1 март 2019 г.  Събитието беше открито от областния председател на БЗНС-Пазарджик Димитър Петков. Той се обърна към хората с думите: „Тук винаги сме идвали и почитали това място, като храм. Защото тук е роден и тук намира смъртта си един от най-големите държавници на България, нашият лидер Ал. Стамболийски. Всяка година, в този храм се събират стотици земеделци от всички краища на България. Така е било, така ще бъде. Защото земеделската идея се ражда на родна, българска почва и ще живее винаги в сърцата на българите. Защото не можеш да зачеркнеш родовата памет. Защото не можеш да спреш гласа на земята напоена с кръвта на хилядите родолюбци дали живота си в името на МИРА, ХЛЯБА, СВОБОДАТА И НАРОДОВЛАСТИЕТО.“ Председателят на БЗНС Николай Ненчев припомни думите на Ал. Стамболийски – „Не следвайте лидери, следвайте и отстоявайте идеология“. Той припомни всичко, което лидерът на БЗНС и министър председател на България, постига по време на своето управление и нарече кощунство опитите днес да се представи кървавия преврат на 9 юни 1923 г. и последвалите убийства, като спасение на страната.  По традиция беше отслужена панихида и раздаден курбан в църквата на с. Славовица.", "date": "2019.06.16", "title": "Земеделци почетоха паметта на Александър Стамболийски"}
{"url": "https://www.faktor.bg/bg/articles/novini/balgariya/zashto-subsidiyata-za-partiite-se-diktuva-ot-edno-chalga-shou", "text": "Промяната на закона за политическите партии в частта за финансирането на партиите и практическата отмяна на държавната субсидия с намаляването й от 11 на 1 лев е изключително вреден акт на политически произвол, който управляващото мнозинство си позволява. Този акт на произвол ще има дългосрочни и много негативни последствия за демократичната политическа система в България и представлява решителна стъпка към нейната дегенерация и блокиране. Лишаването на политическите партии от държавна субсидия в разумен размер (не е необходимо да бъде точно 11 лева на глас) отваря вратата за пряк   И досега подобен контрол съществуваше чрез многообразни инструменти на натиск, злоупотреба с институциите и лобистка дейност върху партиите. Макар и не особено ефективен, държавната субсидия беше един полезен буфер, който създава автономност и публична легитимност на партийната дейност. Как ще бъде от тук нататък? Как ще може една партия да плаща за политическа реклама по време на кампания при настоящите цени на частните медии? Очевидно тези, които са на власт и имат достъп до финансов ресурс, ще плащат и ще ползват широко медийни реклами. Опозицията ще си наляга парцалите. Симптоматично е, че управляващото мнозинство в своето решение директно копира предложението от национален референдум на едно чалга шоу субсидията да падне на един лев. Означава ли това, че и другите предложения на чалга експертите - и особено това за мажоритарна избирателна система - също предстои да бъдат кооптирани в изборното законодателство на България? Ако бъде въведена мажоритарна система в допълнение на лишаването на партиите от възможност легитимно да организират своята дейност и своите изборни кампании, то тогава ще последват още два много сериозни негативни ефекта върху демократичния процес в България. Първо,  които да изпращат в парламента. Днешната система все пак създава автономност на партийно-политическите номинации от партийните организации, със или без влияние на частни и корпоративни интереси. При мажоритарни кандидати закупуването ще върви пряко и при пълно заобикаляне на партийните структури. Отивам при кандидата Х. в избирателен окръг Y. и се разбирам с него, купувам го и го ръководя през целия му мандат. Второ, при мажоритарна система в днешните български условия в парламента ще има цифром и словом две партии - ГЕРБ и ДПС. Оттук до открито практикуване на авторитарен властови контрол в държавата има само една крачка. Но дори и да приемем, че няма връзка между решението за партийната субсидия и другите продуктувани от задкулисието искания на чалга шоуто, самият факт на бързото, безцеремонно (включително и в поведението на премиера) налагане на ново статукво - без сериозно парламентарно обсъждане, без взимане предвид на експертни и граждански мнения е скандално. Демокрациите не работят така - освен ако не желаят да престанат да бъдат такива. Това решение, прието от парламентарното мнозинство на 14 юни, не бива да бъде приемано от гражданстовото пасивно и без последствия. Необходим е   върху институциите на властта за преосмисляне и балансиране на промените, които са планирани в закона за партиите. Гражданският натиск при този случай е особено необходим, защото партиите нямат кураж да протестират срещу отмяната на тяхната субсидия. Отношението на мнозинството хора към получаване на държавни пари от политици е принципно негативно, което поражда и широко примитивно злорадство - ето, взеха им парите. Защитата на партийните субсидии не е популярна кауза в българското общество, затова трябва да бъде поета от независими експерти и организации, които да обяснят на хората какво реално се случва.", "date": "2019.06.16", "title": "Защо субсидията за партиите се диктува от едно чалга шоу?"}
{"url": "https://www.faktor.bg/bg/articles/temenuzhka-petkova-oborudvaneto-za-aets-belene-porachano-za-prez-2008-g-e-izklyuchitelno-dobro-i-kachestveno", "text": "Смятам, че АЕЦ Белене е един реалистичен проект. Първо, този проект има всички необходими разрешителни и лицензи за реализацията му. Оборудването, поръчано през 2008 г., бе произведено и доставено. То е изключително добро и качествено, а старото, поръчано за проекта АЕЦ Белене през 1989 г., бе продадено на руската страна обратно. Оборудването сега на АЕЦ Белене е трето поколение. До този момент разходите са малко над 3 милиарда за този проект. Това заяви в \"Беновска пита\" на Канал 3 енергийният министър Теменужка Петкова.   \"Има инвеститорски интерес, налице е много ясен интерес от страна на най-голямата китайска ядрена фирма, от \"Дженерал Илектрик\", от Росатом - смятам, че са налице всички предпоставки. Разработихме процедура, тя бе публикувана, срокът й е 12 месеца - до 16 август изтича срокът за подаване на заявленията за участие в проекта\", изброи Теменужка Петкова.   По думите й максимално отворената процедура ще даде възможност на всеки да намери мястото си - \"не вярвам да има обжалвания\". Относно изявения интерес от страна на Северна Македония, Теменужка Петкова подчерта, че тук няма никаква \"екзотика\", както намекна водещата Илиана Беновска. \"Процедурата дава възможност за участие под няколко форми - стратегически инвеститори са основата, но се дава и възможност за придобиване на миноритарен дял, както и възможност за дългосрочни договори за изкупуване на електрическа енергия.    Изявленията от Северна Македония бяха, че участието им би било много добро за икономиката на Република Северна Македония - става дума за 500 мегавата участие. Те в момента произвеждат голяма част от енергията си от въглища, ако искат да влязат в ЕС, с въглища за ел. енергия ще им се наложи да купуват емисии и сега анализират и едно тяхно участие ще е добро за тях\", изтъкна енергийният министър.   Теменужка Петкова подчерта, че вносът на втечнен природен газ от САЩ е изгоден в момента. \"Мога да кажа, че втечненият природен газ е по-евтин от тръбния за сегашния период от време от тръбния. Това е на практика реализация на друг наш управленски приоритет - либерализацията на доставките в страната.    Това бе много добра възможност за пръв път да направим доставка на втечнен природен газ и тя се оказа много успешна - 290 милиона куб. м втечнен газ, и няма да има причина за увеличаване на цената му през следващите 3 месеца. Колегите от \"Булгаргаз\" следят внимателно пазара на природен газ, вкл. и на втечнен газ, тенденциите са че цената му е конкурентна на тръбния газ\", подчерта Теменужка Петкова.", "date": "2019.06.16", "title": "Теменужка Петкова: Оборудването за АЕЦ Белене, поръчано през 2008 г., е изключително добро и качествено"}
{"url": "https://www.faktor.bg/bg/articles/novini/balgariya/lilyana-pavlova-na-kongresa-na-bsp-vidyahme-tsirk-parodiya", "text": "Вярвам, че в една държава - и лично аз, и като цяло ГЕРБ, всяка политическа система, тя е като човешкото тяло, трябва да има стабилно дясно и стабилно ляво, като десния и левия крак. И на държавата й трябва да е стъпила на здрав ляв крак, какъвто няма, както виждаме от случилото се в днешния ден. Така Лиляна Павлова от ГЕРБ коментира днешния 49-ти конгрес на БСП, на който лидерът Нинова оттегли оставката си в ефира на Канал 3. \"Много ми е трудно да съм анализатор, психолохог на г-жа Нинова - този цирк, пародия, това, което видяхме днес, е изключително странно, бих го нарекла. Това си е вътрешнопартиен проблем на БСП и не мисля, че трябва да им се бъркаме. Те сами се потапят. Но тъй като в тази държава трябва да имаме нормалност в политическия живот, не може да не ни тревожи, защото касае всички нас, участниците в политическия живот. Този политически водевил там, това, което се случи днес - не е изненадващо, цяла седмица се подгряваше, но и се търсеше как да се излезе от ситуацията: подавам оставка, но оставам, и т. н....\", добави Лиляна Павлова. За раздорите в малката коалиция Обединени патриоти, Лиляна Павлова отбеляза: \"Патриотите, в случая ВМРО, получиха много сериозен резултат на евроизборите. Смятам, че вътре в коалицията нямаме причина да я разваляме. Винаги в едно семейство има скандали, има препирни, винаги има разправии. Доброто, което се случва, е много повече от проблемите. Това е моето усещане, те са нашите коалиционни партньори, ние сме готови за диалог\". ", "date": "2019.06.16", "title": "Лиляна Павлова: На конгреса на БСП видяхме цирк, пародия"}
{"url": "https://www.faktor.bg/bg/articles/simeon-sakskoburgotski", "text": "Днес Симеон Сакскобурготски,  който е последният български цар и биш премиер, навършва 82 години.  Пред \"120 минути\" на Би Ти Ви той сподели, че се чувства щастлив, че все още е срещу живите и в говори за вярата си в Бог и България. Не скри смущението си от студения прием на папата от Светия Синод, макар и да завоалира всичко в типичните за него фрази. \"Видяхме в Румъния как беше посрещнат, в Македония също... Не обичам да се връщам към прецеденти, гледам глобалното. Спомням си срещите ми в Асизи, икономически такива, с всевъзможни други вероизповедания, беше нещо чудесно, защото най-накрая имаше молитва за мир, за разбирателство\", обасни той  Вярата е нещо много лично. За мен тя е такава силна опора, че бих се надявал повече хора да намерят този път, каза той. Според него трябва да има по-голямо обединение между християните по света. Членуваме в ЕС, нека се замислим от къде сме тръгнали и къде сме, въпреки проблемите. Страната ни има много дадености, толкова много качествени и способни хора, с които няма как да си песимист за бъдещето. Не питай какво може държавата да направи за теб, а какво можеш ти да направиш за родината си, тази мисъл на Джон Кенеди споделих преди много години с наши сънародници в Чикаго. Мисля, че ако тук можем да се задействаме като един отбор оптимистичния изход от настоящето е гарантиран, заяви Сакскобурготски. Задоха му и въпроса за решението на съда за отнемане на двореците и хижите той обясни, че е освободил тези, отнети му от съда, но до ден днешен никой не си е направил труда да ги приеме. \"Страхувам се, че ще имат съдбата на т.нар. Царски конюшни\", призна той.", "date": "2019.06.16", "title": "Симеон Сакскобурготски: Членуваме в ЕС, нека се замислим от къде сме тръгнали и къде сме, въпреки проблемите"}
{"url": "https://www.faktor.bg/bg/articles/novini/balgariya/rumen-hristov-dobre-e-za-desnitsata-che-korneliya-ninova-se-otkaza-ot-ostavkata-si", "text": "Поведението на г-жа Нинова винаги е било странно, тя въведе нова мода в обществение живот - на истеризирането, на ръба на истерията. На два избора подред се доказва, че това не работи - опитът да се създава революционна обстановка с говорене на границата на обидата, е смешен. Това, което се случи, е естественият завършек на този фарс - трагикомедия. Така Карлос Контрера от ВМРО обобщи в \"Беновска пита\" на Канал 3 случилото се на днешния 49-ти конгрес на БСП, на който подалата оставка Корнелия Нинова я оттегли.    \"Виждате, че след всички помпозни заявки за промяна - социалистите обичат да се занимават най-вече със себе си, няма индикация, че тази промяна ще стане. Ще им бъде много трудно да се върнат към нормалността.   Кой ще го направи? С риск да звучим трагично, отговорът на въпроса ви е - никой. БСП занимава със собствените си драми цялото общество, а това е контрапродуктивно\", посочи Карлос Контрера.   Председателят на СДС Румен Христов изтъкна, че на конгреса \"нищо не се случи - де факто не можах да разбера имаме ли или нямаме оставка\". И констатира, че сегашната ситуация в соцпартията устройва десните сили. Румен Христов в \"Беновска пита\"   \"От друга страна това е добре на десницата, защото лидерът на БСП е много шумен, много заядлив, който сплотява редиците. България има по-голяма нужда от дясно управление: нека не останат по-дълго в опозиция, това е добре за България!\", пожела си лидерът на СДС.   И той, и Карлос Контрера отбелязаха, че СДС и ВМРО, макар да нямат официално коалиционно споразумение, работят добре по места и имат много малко различия. \"В интерес на истината в столичния общински съвет със съветниците от СДС доста добре работим, имаме малко различия с тях\", каза Контрера. Румен Христов подкрепи думите му: \"И в по-малки общини имаме добри взаимоотношения, например с ВМРО сме били дори коалиция навремето\".   За задаващите се през есента местни избори СДС, който се яви в обща листа с ГЕРБ на майските евроизбори, Румен Христов заяви, че на петъчния Национален съвет \"обсъждахме как да се явим. Имаме решение, че нашите структури имат пълна автономия (за коалиране) по места, без БСП, ДПС и крайни националисти\". И предположи, че на много места СДС вероятно ще постигне съгласие за съвместни действия с ГЕРБ. \"Вероятно ще се търси обединение на десните срещу левите формации, блоково гласуване през есента вероятно ще се получи\", прогнозира лидерът на СДС.   Карлос Контрера твърдо обяви, че ВМРО ще издигне свой кандидат за кмет на София през есента. \"Със сигурност ще издигнем кандидат за кмет на София - не съществува коалиция ГЕРБ-ВМРО за кмет на София\", подчерта той.", "date": "2019.06.16", "title": "Румен Христов: Добре е за десницата, че Корнелия Нинова се отказа от оставката си"}
{"url": "https://www.faktor.bg/bg/articles/moreto-izhvarli-obezglaveno-delfinche-bebe-kray-plazh-koral", "text": "Mорето изхвърли обезглавено делфинчe-бебе край\"Корал\". Еколози смятат, че вероятно  е загинало в следствие на бракониерски улов на калкан. В екоинспекцията в Бургас до момента са постъпили 12 сигнала за изхвърлени от морето мъртви делфини. Всяко лято морето изхвърля десетки мъртви делфини. От сдружението \"Да запазим Корал\" през 2015 година правят международно разследване, което установява, че причината е заплитане в бракониерските мрежи за улов на калкан на турски рибари, съобщава Bulgaria ON AIR.", "date": "2019.06.16", "title": "Mорето изхвърли обезглавено делфинчe-бебе край плаж \"Корал\""}
{"url": "https://www.faktor.bg/bg/articles/novini/balgariya/desislava-atanasova-prezidentat-oshte-ne-e-otgovoril-na-nyakoi-vaprosi-za-finansiraneto-na-kampaniyata-mu-prez-2016-a", "text": "Депутатът от ГЕРБ Десислава Атанасова заяви пред БНР по повод изказването на президента Румен Радев, че управляващите партии се финансират от властта, а опозицията – от субсидиите: „БСП търпи 12-а поредна загуба при всякакви условия - при субсидия от 11 лв., при субсидия от 12 лв., при това, че е била управляваща партия през 2009-а. Ако помните, ГЕРБ се появи без никаква сериозна финансова подкрепа. Да се търси причина между намаляването на партийната субсидия и служебна победа за ГЕРБ – категорично не мога да се съглася. Надявам се президентът да е имал предвид всички партии във властта, без непременно това да означава към настоящия момент ГЕРБ, защото и президентът, и инициативният му комитет все още не са отговорили на някои въпроси по отношение на финансирането на неговата кампания през 2016-а. Имаше журналистически разследвания за това, че социално слаби граждани са правили дарения, за които те не знаят. По-късно имаше одит на Сметната палата и тя беше открила несъответствия. Изглежда има нужда и президентът да се включи в дебата за финансирането на кампании, но е редно да даде отговор и на тези въпроси“. \"ГЕРБ ще върне надвзетите пари от субсидиите\", заяви тя в предаването „Неделя 150“.  Атанасова припомни, че още през 2016-а година от ГЕРБ са предлагали партийната субсидия да бъде 1 лев след проведения в страната референдум: „В сегашно време отново смятаме, че това е правилно решение. Неслучайно е и решението на Министерския съвет, зад което стои и парламентарната група на ГЕРБ. Това беше и поводът в петъчния ден, когато получихме писмо от председателя на БСП в оставка - госпожа Нинова - за разговори по отношение на размера на партийната субсидия през следващата седмица, да отговорим категорично, че ние имаме решение на МС, което подкрепяме, и решение на нашата парламентарна група, че ГЕРБ ще гласува предложението, внесено и обсъдено на първо гласуване и в Комисията по бюджет и финанси и в пленарната зала. Разбира се, в момента тече срокът за предложения между първо и второ четене от различните политически партии. В нашата позиция няма промяна“. Дебатът за модела на финансиране на партиите е дълъг и е воден отдавна, коментира Атанасова предложението на ДПС: „Около 2000 г., ако не се лъжа, е воден такъв дебат. Тогава са променени субсидиите - именно по време на правителство с участието на Движението за права и свободи и НДСВ. Тогава субсидията променя своя размер. … Може би този дебат е необходим - дали трябва тотална промяна на модела и абсолютна забрана за финансиране от държавата, тоест от данъците на всички български граждани, и възможността да бъдат дарявани/набирани средства, ако съдим по модела, който функционира в САЩ, за определени политики, за определени каузи, за определени кандидати. Може би този дебат също трябва да започне\". \"Какви са разходите на партиите и кое се счита за партийна дейност\", попита Атанасова и даде за пример наличието на партийни телевизии.", "date": "2019.06.16", "title": "Д. Атанасова: Президентът още не е отговорил на някои въпроси за финансирането на кампанията му през 2016-а"}
{"url": "https://www.faktor.bg/bg/articles/protest-sreshtu-politseyskiya-proizvol-se-provede-v-moskva-video", "text": "На 16 юни, в 16 часа, в Младежкия дворец „Строител” в руския град Архангелск започна пореден протест срещу извозването в областта на милиони тонове боклук от Москва и строежа на депо за боклук на гара Шиес. В далаверата е замесен  синът на главния прокурор на Русия Юрий Чайка.   \"Ние ще защитаваме Шиес - ще отстоим Севера!\" е мотото. Организаторите, екип активисти от \"Чист север 29\", са уверени, че ще успеят, въпреки че официална Москва всячески се опитва да провали протеста. Те имат следните изисквания: 1. Да спре докарването на боклук от други региони и изграждане на нови депа за отпадъци в Архангелск. 2. Да спре строителството на депото за боклук на гарата Шиес, Ленски район . 3. Да се въведе  пълно разделно събиране на отпадъци. 4. Прекратяване на тормоза на активисти от името на държавата. 5. Изразява се недоверие към местните, регионалните и федералните власти във връзка с решенията по въпроса за потреблението и производствените отпадъци. Близо 1600 души се включиха в протест срещу полицейския произвол под мотото \"Справедливост за всички\" в подкрепа на свободата на медиите в столицата Москва. Днешната демонстрация бе провокирана от неотдавнашните действия на руската полиция срещу разследващия журналист Иван Голунов и арестуването на над 500 души на митингае в негова подкрепа. Проявата бе посветена на \"бъдещето на руското гражданско общество\", както заяви Владимир Соловьов, председател на Съюза на журналистите в Русия. Голунов не се присъедини към днешната демонстрация. По-рано той разкри връзките с мафията и корупция в московското кметство, структурите на полицията и разузнаването. Журналистът, работещ за сайта \"Медуза\", от месеци е получавал заплахи. ", "date": "2019.06.16", "title": "Архангелск предяви 5 искания към Кремъл, в  Москва протестират срещу полицейския произвол(НА ЖИВО)"}
{"url": "https://www.faktor.bg/bg/articles/obshtestvo/ulitsata/kambani-da-zamenyat-okupatora-s-shmayzer-v-raka-v-tsentara-na-sofiya", "text": "Идеята на председателя на Камарата на архитектите в България   безспорно заслужава не само внимание, а трябва да бъде приветствана и да се превърне от гражданското общество в символично начало за премахване на паметника на окупатора от центъра на София. В лицето на Борислав Игнатов Камарата на архитектите дава изключително добър и позитивен знак, че поне тази творческа и професионална организация е ясно проевропейска, за разлика от Съюза на писателите и Съюза на журналистите, чиито ръководства насаждат през последните години открито русоробство и путинофилство. Махането на позорния паметник на съветския окупатор трябва да се превърне в своеобразен  На „Московска”  33 трудно ще стъпи вече лице, което шикалкави и не постави като свой и обществен приоритет махането на мрачния монумент с шмайзера. Безспорно символичното начало на новото българско Възраждане може да започне с раздялата с този позорен паметник, символ на съветското и руското робство. Софиянци трябва да са горди и свободни, но това няма как да се случи дори и под символичните дула на окупатора. За идейната част на новия монумент! Едва ли въздигането герба на държавата на високия пиедестал е най-удачната идея. Гербът има своето специфично място и символика в институциите на Президентството, Министерски съвет и Народното събрание. Но като част от паметник стои тромаво и малко самоцелно. Доразвивам идеята на  арх. Игнатов – да се потърси комбинация между нови елементи и символи и някои от съществуващите, които да продължат да напомнят за позорните години. Вместо герба, на гранитния пиедестал да бъде поставена камбана или камбани, устремени към небесните висини.  а нейният звън ще бъде апотеоза на свободата над старото усещане за вечния съветски окупатор. Всеки неин звън ще напомня за новото Възраждане, но ще кънти и като предупреждение, че винаги можем да бъдем превърнати в мишени на нови окупатори! Централната композиция на войника с шмайзера в никакъв случай отново не трябва да попада в живата градска среда. Мястото й е единствено в двора на Музея на комунизма, задължително трябва да лежи на земята и никога да не бъде изправена. Посланието към бъдещите поколения е ясно. Основата на сегашния паметник, където са барелефите с композиции от ликуващи червеноармейци и прегръщащи се комунисти трябва да бъде запазена, като всички тези отлети от бронз сцени бъдат буквално опасани и оковани с вериги. Така символично ще заключим в миналото тази господствала в столицата ни почти 75 години. Напълно удачна и разумна е идеята само с граждански дарения, които могат да бъдат организирани рационално, да се съберат средства за преместването на фигурите със съветския войник и реализирането на новите идеи за трансформирането на монумента в символ на бъдещето. Част от въжделенията ни за свобода са и смелите идеи за новата визия на този потискащ днес монумент. Важното е, че дебатът бе възобновен с летящ старт и тежко ще бъде на всяка политическа, творческа и професионална формация, ако остане глуха и няма за този граждански вик и надежда!", "date": "2019.06.16", "title": "Камбани да заменят окупатора с шмайзер в ръка в центъра на София"}
{"url": "https://www.faktor.bg/bg/articles/kultura/art-faktor/dimitar-bochev-predstavya-samoubiystvoto-nachin-na-zlo-upotreba", "text": "На 17 юни в 18,30 ч. в Клуб 1 на НДК. Издателска къща „Жанет 45” ще  представи творбата на  писателя Димитър Бочев, „Самоубийството: начин на (зло)употреба”. Книгата на Бочев може да бъде окачествена като феноменология на самоубийството. Авторът проследява генезиса на идеята за самоубийство през вековете и хилядолетията – от антични времена до ден днешен. В хода на текста авторът не оставя и капка съмнение, че е   Изхождайки от светоусещането си на православен християнин, писателят обсъжда психологията на суицидния процес и демитологизира самоубийството, разкривайки неговата несъвместимост както с философията на християнското наследство, върху чиито фундаменти е изградена цялата ни цивилизация, така и с принципите на битието. „Самоубийството: начин на (зло)употреба” е литературно-философска и биографична изповед на себесъхранилия се, въпреки всички биофобни фактори, с неимоверни усилия човек, на човека,  избрал непоколебимо живота пред смъртта. Ето защо изследването на Димитър Бочев е своеборазна стратегия на оцеляването.", "date": "2019.06.16", "title": "Димитър Бочев представя „Самоубийството: начин на (зло)употреба”"}
{"url": "https://www.faktor.bg/bg/articles/prokuratura-vnese-iskane-za-zadarzhane-pod-strazha-na-zadarzhaniya-s-polovin-ton-nelegalen-tyutyun-sluzhitel-na-mvr", "text": "Специализираната прокуратура внесе в Специализирания наказателен съд искане за задържане под стража на задържания с половин тон нелегален тютюн служител на МВР, обвинен за участие в организирана престъпна група за прозводство и разпространение на акцизни стоки без бандерол. Това съобщиха от Апелативната специализирана прокуратура. Очаква се съдът да насрочи час за делото по мярката за неотклонение днес. При мащабна операция на ГДБОП и Специализираната прокуратура на 12 юни в областите Русе, Велико Търново, Смолян и Благоевград беше неутрализирана група за незаконно производство и разпространение на тютюневи изделия. На 15 юни като участник в групата е задържан и служител на МВР, в Дирекция „Жандармерия“ към ГД „Национална полиция“. Задържането му е било в момент на транспортиране с личния му автомобил на 30 чувала тютюн за пушене. Установено е, че в повечето случаи полицаят е транспортирал тютюна с униформа, за да не бъде забелязан и спиран от колегите си. Той дори е паркирал автомобила с тютюна на паркинга на жандармерията, докато е бил на работа.  11 са привлечените към наказателна отговорност.  Говорителят на Специализираната прокуратура прокурор Сийка Милева заяви, че групата е ощетила държавния бюджет с 3 млн. лева невнесен акциз. Има периоди, в които групата, е имала печалба от над 100 хил. лева. Действала е от началото на 2017 година на територията на цялата страна. Организирани са били три нелегални цеха с машини и съоръжения за омекотяване и ароматизиране на тютюна, както и за нарязването и опаковането му. Там е бил произвеждан средно по 1 тон тютюн за пушене седмично. Готовата продукция е била разпространявана в разфасовки по 1 кг – в пластмасови прозрачни кофички с надписи „Давидоф“, „Карелия“, Марлборо“ и „Кемъл“. По време на операцията по неутрализиране на групата са претърсени десетки адреси и автомобили.", "date": "2019.06.16", "title": "Прокуратурата внесе искане за задържане под стража на арестувания с половин тон нелегален тютюн служител на МВР"}
{"url": "https://www.faktor.bg/bg/articles/politika/na-vseki-kilometar/pamet-za-petima-balgarski-ofitseri-dori-i-martvi-byaha-vragove-na-sarbite", "text": "Петимата убити офицери са само част от стотиците избити български войници, офицери и мирни жители през лятото на 1913 година в Босилеградско Краище по време на Втората балканска война (Междусъюзническа). Съдбата им привлича вниманието на международната общественост и в частност участниците в известната международна Карнегиева анкета,  поради проявената  жестокост спрямо тях  в противоречие  с приетите морални правила за отношение към пленени офицери и войници по време на сражение и война. Петима пленени и обезоръжени български офицери биват убити като животни и заровени в общ гроб  край Босилеград при изтеглянето на сръбските войскови части. Драматичните събития се разиграват през лятото на 1913 година по време на Междусъюзническата война. В продължение на 20 дни - от 28 юни до 18 юли 1913 г в Босилеградско краище се водят жестоки боеве между сръбската и  българската армии.Този район се намира между заелите отбранителни позиции  Трета и Пета български армии и не е добре защитен. От това се възползуват сърбите и съсредоточават тук значителни военни сили, за да навлязат в територията на „Стара България” и при благоприятно развитие на нещата да развият настъплението си към столицата София. Предвиждайки това развитие на нещата, ген.Тошев начело на 5 армия изпраща в Босилеградско  6 конен полк на полковник Иларион Танев, за да следи и контролира положението  по българо-сръбската граница в района на Босилеградско. Българският полк се разполага в района на с.Радичевци (днес квартал на Босилеград). Но по своя инициатива полкът се изнася и по напред до село Становци, след което получава нареждане да се изтегли на изходни позиции. Това придвижване напред и назад в рамките на няколко дни, при убийствени летни жеги и безводие отнема  много от силата на войниците. При окончателното им установяване в Босилеград те са в състояние на крайна умора и веднага  устройват бивак в късните нощни часове. Още през нощта полковник Иларион Танев получава  достоверно съобщение за намиращи се в близост сръбски войскови части, които са в състояние да атакуват града. Полковник Танев недооценява тази информация и не взима съответните мерки за опазване на войниците си и града от евентуално сръбско нападение. Донякъде и заради смъртната умора налегнала войниците му. Но се случва точно това. Призори българската войска  и по улиците на Босилеград се завързват ожесточени престрелки и ръкопашни схватки. Кавалеристите влизат в пеши бой с карабини и „на нож” с нахлуващите многочислени сърби. Въпреки изненадата войниците ни се бият изключително смело и успяват да изтласкат сърбите, които се оттеглят към околните възвишения западно и югозападно от града. Но това е само временна победа. Никой  не оценява зловещата информация, че от към село Божица напредват нови, още по-големи сръбски сили. Проявено е отново нехайство пред надвисващата опасност. Полковник  Иларион Танев не взима мерки за организиране отбраната на града и населението му според възможностите на полка и особеностите на терена. Интересното е, че тези  сръбски части, напредващи от към село Божица не подозират, че в града има разположен български кавалерийски полк и навлизат спокойно в града в походен строй. Това щастливо обстоятелство спасява Шести полк от пълно обкръжение и унищожение. Когато биват забелязани и се започва стрелба по тях, сърбите бързо се разгръщат за бой. За наш лош късмет петимата офицери, представляващи фактически  ръководството на полка са отседнали отделно от войсковата част в единствения  хотел в града. Същият е обкръжен и офицерите ни са пленени. Сърбите оценяват бързо какви хора са попаднали в ръцете им и максимално ги използуват. В завързалата се ожесточена борба по улиците на Босилеград българските войници успешно се съпротивляват и практически спират настъплението на сръбската войска. Тогава по заповед на полковник Блазинац, стоящ начело на 10-ти сръбски пехотен полк,  полк.Иларион Танев е принуден да изпрати последователно две писма, призоваващи сражаващия се български полк да сложи оръжие и всички да се предадат. Воюващите български офицери не изпълняват написаните ултимативни послания и продължават да се съпротивляват. В условията на голямо неравенство в жива сила и липсваща организация в защита  българската войска  постепенно отстъпва  към околните села Ресен, Белут и Радичевци, където заемат нови отбранителни позиции. Виждайки всичко това, озверелите сръбски офицери решават да се разправят с пленените български офицери. Няма милост и пощада, няма международна конвенция за запазване живота на военноплениците, а има само  че не са успяли да избият до човек обкръжената българска войска. На 28 юни по личната заповед на капитан Арсениевич петимата пленени български офицери са разстреляни в тил от непосредствена близост със завързани ръце. Убити като кучета! Това се случва  край една тепавица до Босилеград. Свидетел на касапницата е баба Елена Митрева, останала скрита в близост и видяла всичко със собствените си очи. След това тепавичарят Сотир Божилов и мелничарят Мице Симеонов са принудени от сърбите да им изкопаят общ гроб в градината на тепавицата, в който ги и нахвърлят, като разбира се преди това  ги мародерствуват (ботуши, дрехи, пари и прочие). Какво се случва след тези драматични събития в Босилеград? Висшестоящото  българско командване оценява този път правилно цялостната ситуация в Босилеградския край и разгадава опитите на сърбите да развият настъплението си по посока Трекляно- Земен-София. Предприемат се  мерки да бъде разгромена сръбската армия и  очистено Краището до държавната ни граница. За целта е сформиран своеобразен сборен Босилеградски отряд с придадени дивизии от Пета и Трета български армии и Трънския отряд. Това формирование  се оглавява от легендарния български офицер полковник Александър Танев -  българин, родом от Велес. Същият по време на Първата Балканска война като командир на Втора конна бригада  воюва по долината на Марица от Димотика до Дедеагач срещу корпуса на Мехмед Явер паша. След поредица от успешни сражения и блестящи победи  разгромява турския корпус и принуждава Мехмед Явер да се предаде с цялата войскова част и принадлежащото и въоръжение. Става дума за около 9400 войници, 242 офицера, 18 жандармерийски офицера, включително  един генерал, трима полковника,  две планински батареи и 9000 пушки. Благодарение на тази ценна победа цяла Западна Тракия е освободена от турска власт и окончателно присъединена към България, която по този начин до 1920 година има излаз на Бяло море. Именно този македонски българин и талантлив военноначалник изпълнява и трудната задача да освободи Босилеградския край. В поредица от жестоки и кръвопролитни боеве в изключително тежкия планински терен на Босилеградския район край с. Извор, с. Груинци, Славчето, Милевска планина, връх Църноок, с. Божица, връх Кървави камък, Панжин гроб, Букова глава, връх Цветков гроб, връх Мечит, връх Стрешер бива спасен от откъсване този чуден български край.  Сраженията се водят ожесточено и с променлив успех за двете страни, но в крайна сметка под умелото ръководство на полковник Александър Танев и пословичния героизъм на българските войници Босилеградско е прочистено от сръбската войска и българската армия излиза на държавната ни граница. Там я и заварва сключеното примирие на 28 юли 1913 година. Когато Босилеград е окончателно освободен специално създадена комисия в състав от офицери, окръжен управител, лекар и свещеник ексхумира телата на убитите офицери и при направената аутопсия изяснява непосредствена причина за смъртта на всеки един от тях. След това Комисията взема решение телата на българските офицери да бъдат препогребани в градското гробище при църквата, което е и сторено. Но идват трагичните 1919-1920 години и след Ньойския договор Босилеградско е откъснато от България и окупирано от Сърбия.  И гаврата с убитите български офицери се подновява. Мъртвите им тела дори и в гробовете не дават покой на сърбите. Гробните им места с  паметници съзнателно са неподдържани, занемарени и осквернени, а с припокриване от нови гробове са били целенасочено подложени на забвение. Местните българи е трябвало да забравят отначало историята си, а след това и корените си. Дебългаризация е точната дума. Чест прави не шепата достойни и смели босилеградски българи и хора от България, че  пренебрегнаха заплахите от местните сръбски власти и техните еничари и възстановиха гробовете на офицерите, дали живота си за Майка България. Хвала, че се намират все още такива българи!", "date": "2019.06.16", "title": "Памет за петима български офицери - дори и мъртви бяха врагове на сърбите"}
{"url": "https://www.faktor.bg/bg/articles/dmitriy-gordon-izborat-na-putin-za-prezident-e-ogromna-greshka-na-berezovski-tragichna-za-rusiya-video", "text": "Изборът на Владимир Путин за президент е огромна грешка за този, който го е поставил. Моите разговори с покойния Борис Березовски ( олигархът помогнал на Путин да се добере до Кремъл, а после избягал от него в Англия и загинал при странни обстоятелства), го потвърждават.  Това е огромна трагична грешка за Русия, заявява украинският водещ Дмитрий Гордон.  През 2012 г. Березовски предрече, че Путин един ден ще го окачат някъде, може и с краката нагоре, но самия него ще обесят значително по-рано, защото ще кажат:\"Ти го доведе\" . Конфликтът между олигарха, собственик на телевизия ОРТ по онова време, и Путин става обществено достояние само седмици след встъпването в длъжност на Путин. На 8 май 2000 г. Березовски и Роман Абрамович са заедно на празненство по случай избирането на Владимир Путин. Но на 31 май Березовски остро критикува предложение на президента, което  дава на Кремъл правото да освобождава избрани губернатори.  През октомври, в интервю за вестник \"Фигаро\", Путин заявява, че няма да търпи критика към правителството от медии, контролирани от олигарси. Путин добавя, че ако е необходимо, ще унищожи средствата, които позволяват това изнудване.  В същия месец руски прокурори започват разследване за измами в  Аерофлот и Березовски е разпитан като свидетел.  На 7 ноември 2000 г. Березовски, който по това време пътува в чужбина, не се явява за допълнителни разпити и съобщава, че няма да се върне в Русия, защото има постоянно повишаване на натиска върху него от страна на властите и на президента Путин. Той казва, че е принуден да избира дали да се превърне в политически затворник, или в политически емигрант. Березовски добавя, че Путин го е посочил като заподозрян за случая с Аерофлот, просто защото ОРТ е „казала истината“ за потъването на подводницата КУрск. В Лондон Березовски предприема кампания по изобличение злодеянията на Владимир Путин от потискане на свободата на словото до извършване на военни престъпления в Чечня. Той обвинява Федералната служба за сигурност на Русия в постановка около взривовете в жилищни сгради от 1999 г., с цел да се помогне Путин да спечели президентския пост. На 23 март 2013 г. Березовски е намерен от телохранител мъртъв в дома си в Аскот в Бъркшир. Тялотото е в заключена баня, с превръзка около врата.", "date": "2019.06.16", "title": "Дмитрий Гордон: Изборът на Путин за президент е огромна грешка на Березовски, трагична за Русия  ( ВИДЕО)"}
{"url": "https://www.faktor.bg/bg/articles/kongresatna-bsp-ne-uspyahme-efektivno-da-protivodeystvame-na-vklyuchiliya-se-aktivno-v-kampaniyata-ministar-predsedatel", "text": "В страната не се реализира очакваният \"протестен вот\", се посочва в политическия доклад на БСП за резултатите от изборите за Европейски парламент и за задачите на предстоящия местен вот.  В момента делегатите на 49-ия Конгрес на БСП обсъждат изводите в документа, който беше представен от Валери Жаблянов - председател на изготвилата го работна група.  \"Не успяхме да превърнем изборите от \"европейски\" в \"национални\" - като своеобразен \"вот на недоверие\" срещу правителството на Бойко Борисов. Разположението на политическите сили в национален мащаб се запазва каквото беше след парламентарните избори след 2017 г. И двете водещи партии в страната намаляват своя резултат приблизително два пъти на сегашните избори. Разликата между нас и ГЕРБ и в процентно отношение практически е същата (5,5 процента през 2017 г. и 6,8 процента сега)\", посочват социалистите.  БСП не успя да постигне основната си цел - да спечели изборите за Европейски парламент и да предизвика предсрочни парламентарни избори, се казва още в доклада. От партията отчитат, че не са успели да мобилизират гласоподаватели извън твърдото си ядро, което на моменти дори било объркано между разнопосочните послания от различните кандидати. БСП пропусна възможността да предложи идеите си на българското общество и остана при ежедневния дебат за злоупотреби и за деформациите на нашето държавно управление, пише още в доклада. Този акцент на кампанията предизвика, от една страна спад на доверието в управляващата партия, но, от друга, консолидация на партийното ядро на ГЕРБ и демотивация за участие в изборите на т.нар. периферия на избирателите, сочи анализът.  Не успяхме ефективно да противодействаме на включилия се активно в кампанията министър-председател през последните две седмици, посочват още от БСП. Според социалистите ключов фактор в кампанията се е оказала и масовата злоупотреба с административен ресурс и бюджетни средства в полза на кампанията на ГЕРБ. На изборите за Европейски парламент БСП не са използвани пълноценно и възможностите на президента на ПЕС Сергей Станишев. \"Безспорно трябва да отбележим ръстът на подадените за БСП гласове, както и спечелените пет мандата, постигнатите първи места в Монтана и Ямбол и на областно ниво в Плевен и Добрич\", се казва още в доклада на БСП. В разпределението на гласовете за БСП по места може ясно да се открои потенциал за успешно представяне на местните избори в общините при издигане на подходящи кандидатури за кметове, партийно и политическо единство, ясни ангажименти към проблемите на местното самоуправление, смятат социалистите.  \"Ние, БСП, трябва да се утвърдим във всяка община като носители на друго качество на живот за хората, които не са облагодетелствани от общински пари и разходи, нямат достъп до невидимите користни стимули на местната власт и искат бъдеще за себе си и децата си\", посочват социалистите и отбелязват, че на предстоящите местни избори следва да обявят своите изцяло социални цели.  \"Трябва да намерим пътя към победата на БСП, той не е намерен\", коментира Валери Жаблянов в края на доклада. Той отбеляза, че социалистите са работили на европейските избори, но пътят на победата не се е разкрил пред тях.", "date": "2019.06.16", "title": "Конгресът на БСП: Не успяхме ефективно да противодействаме на включилия се активно в кампанията премиер"}
{"url": "https://www.faktor.bg/bg/articles/radev-brani-korneliya-ninova-s-pionerski-plam-otstranyavaneto-y-shtyalo-da-bade-pagubno-za-demokratsiyata", "text": "Много е важно България да не остава без политическа опозиция, защото това ще бъде пагубно за нашата демокрация. Това каза пред журналисти в село Труд президентът Румен Радев по повод оттеглената оставка на Корнелия Нинова на конгреса на БСП днес, предаде Радио \"Фокус\" - Пловдив.  \"Мисля, че Корнелия Нинова се е доказала като човек, който знае какво прави и носи отговорност за своите постъпки\", каза още Радев и допълни, че един лидер на партия не трябва да се води само от това как той лично се чувства, а как се чувства партията му, за да бъде силна. \"Мисля, че Нинова знае какво прави\", повтори президентът и уточни, че няма никаква информация за днешния конгрес на БСП. Държавният глава изрази очакването си България да има единна, сплотена политическа позиция, защото е важно за всяка една власт да не остава без опозиция. На въпрос как вижда развитието на БСП, Румен Радев отговори, че многократно е заявявал, че в партийни дела не се меси.  Президентът пристигна в село Труд по повод 150-годишнината на местната църква \"Света Троица\". \"За народа ни сигурният брод към нашата идентичност винаги е съществувал и това е вярата\", заяви президентът в словото си през жителите на селото. \"Убеден съм, че подкрепата на БПЦ има традиции и днес те са силни. Отстояването на нашата вяра изисква духовна сила\", добави Румен Радев. Президентът отбеляза, че не за първи път е в тази църква и че познава отец Кирил още от времето, когато е бил в Авиобазата в Граф Игнатиево.  Храм \"Света Троица\" в село Труд е създаден от майстор Минчо Богданов Стари през 1869 година. Честването на 150-годишнината и съвпада с един от най-големите православни празници Петдесетница. Тържествена литургия по случай празника отслужи пловдивският митрополит Николай.", "date": "2019.06.16", "title": "Радев брани Корнелия Нинова с пионерски плам, отстраняването й щяло да е пагубно за демокрацията"}
{"url": "https://www.faktor.bg/bg/articles/ekaterina-zaharieva-shte-vodi-balgarskata-delegatsiya-za-uchastie-v-savet-vanshni-raboti-v-lyuksemburg", "text": "Вицепремиерът и министър на външните работи Екатерина Захариева заминава за Люксембург, където на 17-и и 18-и юни ще води българската делегация за участие в Съвет „Външни работи“ (СВнР) и Съвет „Общи въпроси“ (СОВ). Това съобщи пресцентърът на МВнР. На 17-и юни министрите на външните работи на Европейския съюз ще дебатират актуални глобални въпроси, ще се състои и дискусия по Глобалната стратегия на ЕС, три години след нейното начало. В дебата ще се включат и министрите на отбраната на страните от ЕС. Ще бъде обсъдено и подобряване на Общата външна политика и политиката за сигурност с оглед на геополитическите предизвикателства пред ЕС. Накрая се предвижда дискусия по ситуацията в Судан. Външните министри ще проведат неформална дискусия по Близкия изток с йорданския си колега Айман Сафади в рамките на работен обяд, а след края на СВнР ще се проведе Съвет за асоцииране ЕС-Йордания. Съпредседателите Федерика Могерини и Айман Сафади ще подпишат рамково споразумение относно участието на Йордания в операциите на Е С по управление на кризи. На 18-и юни Съветът “Общи въпроси“ ще започне с ориентационен дебат по следващата Многогодишна финансова рамка. СОВ ще подготви също заседанието на Европейския съвет на 20-21 юни с обсъждане на проект за заключения. Министрите ще обсъдят и представения на 29-и май от Европейската комисия годишен доклад по разширяването на ЕС. България ще работи за заключения, с които да се подготви решение за започване на преговори за членство с Албания и Република Северна Македония. В същото време България подчертава хоризонталното значение на добросъседските отношения и регионалното сътрудничество, които следва да бъдат оценявани в целия период на предприсъединителния процес. От особено значение в този процес за България ще бъде цялостното изпълнение на буквата и духа на Договора за приятелство, добросъседство и сътрудничество с Република Северна Македония по начин, който да гарантира неговата необратимост. ", "date": "2019.06.16", "title": "Екатерина Захариева ще води българската делегация в Съвет „Външни работи\" в Люксембург"}
{"url": "https://www.faktor.bg/bg/articles/novini/balgariya/yazovir-cheshme-dere-prelya-za-vtori-pat-tazi-sedmitsa", "text": "Язовир \"Чешме дере\" в стражишкото село Камен за втори път преля тази седмица след снощния проливен дъжд, придружен с гръмотевична буря. Няма наводнени къщи и пострадали хора.  „Върви си спокойно, няма никакви проблеми. Къщи наводнени няма. По нивите има нарушения“.  Общинският водоем в село Камен е с проблемен изпускател и след снощния интензивен валеж, продължил около половин час, отново е прелял, но няма сериозни проблеми, посочи кметът на община Стражица Румен Павлов:  Все още се прави оценка на щетите, които нанесоха валежите и преливането на двата общински язовира в селата Нова Върбовка и Камен на 11 юни, поясни кметът Румен Павлов:  „Може би във Върбовка ще го бракуваме, тъй като няма да има средства да възстановим дигата. Другият е даден под наем, трябва да му се оправи изпускателят и няма да има проблеми“.  Поройният дъжд снощи е наводнил избени помещения в златаришкото село Горско Ново село и във великотърновското Ново село. Имотите са отводнени с помпи на противопожарната служба. Няма пострадали хора.", "date": "2019.06.16", "title": "Язовир \"Чешме дере\"  преля за втори път тази седмица"}
{"url": "https://www.faktor.bg/bg/articles/dvata-lagera-v-bsp-se-sblaskaha-chelno-na-zasedanieto-na-kongresa", "text": "БСП започна заседанието на 49-ия конгрес със сблъсък на двата лагера в партията още на старта му. Феновете на сегашното ръководство застанаха зад Корнелия Нинова и настояха тя да си остане лидер, а опонентите й настояха за нови текстове в устава при предсрочно оттегляне на председателя на  партията, негов приемник да с избира от конгреса, а не чрез пряк вот от цялата партия, предаде Канал 3. Първо делегат от София поиска соцлидерката да оттегли оставката си с аргумента, че такова било желанието на мнозинството социалисти и симпатизанти на партията.  \"Опозицията блокира работата за изготвяне на нов правилник. Партията няма готовност да проведе този пряк избор\", обвини делегатът от \"Младост\" Владимир Иванчев. Той посочи, че БСП няма още и електронен регистър. аз съм категорично против отново да си играем на иди ми, дойди ми, да се променя пак уставът. Стига толкова, това е волята на народа\", провикна се делегатът. Делегатите от Пазарджик излязоха с декларация в подкрепа на лидерката на БСП и поискаха да оттегли оставката си и втората точка от дневния ред на конгреса. Казанлъчани казаха \"не\", противопоставиха се на оставката и съпартийците им от града на розите. И казанлъшките социалисти декларираха подкрепа на Нинова с апела да си довърши битката и довода, че не е моментът партията да се хвърля в самоунищожение. Своята вярност към лидерката зисвидетелстваха и червените от Хасково. Присъединиха се и от Велико Търново. В реплика Велислава Дърева призова социалистите да се върнат към дневния ред, а не да изнасят емоционални слова, лични обяснения и декларации. \"Според устава, който сме приели преди три години, конгресът има право да разпусне партията, но няма право да избере председател, разбирате ли този абсурд?! Той е и юридически, и политически. И в един хубав момент цялата партия ще падне в този капан на това, което седи в нашия устав. Ако някой иска да чете всички декларации - ама моля ви, няма нужда, отворете си \"Епицентър\", възкликна Дърева. В остра полемика на тема кой в кой отбор е влязоха Димитър Дъбов и Георги Свиленски. \"Нека си кажем истината - кои хора ни я предлагат да отпадне и кои да я приемем и какво се случи, че тези хора за две години минаха от другата страна?\", попита Свиленски. Той обяви, че Мерджанов, Миков и Ваня Добреваса последователни в убеждението си срещу прекия избор на лидер от партията и не са си сменили позицията от две години насам. \"Но не мога да разбера поведението на другарите Дъбов, Гергов и Янков. Защото тогава това предложение обедини тези хора да изберат другарката Нинова, да я поставят в зависимост. Другарката Нинова през тези две години успя да се отърси от тези зависимости. И някои хора не са доволни\", констатира Георги Свиленски. \"Имаме ясно разписано в устава - има подадена оставка, конгресът я констатира и се стартира процедура по нов избор\", добави социалистът. Той нападна Дъбов, като му припомни противоположната позиция, заемана от него в подкрепа на прекия избор на лидера от партията преди две години. \"Аз не виждам нищо драматично в това, ако ние организираме прекия избор, нито някой ще се окопае, нито ще стане диктатор, защото партията е жива и има съответните органи\" - цитира Свиленски думите на Дъбов от миналия конгрес. Дъбов пък му върна жеста и му припомни, че е бил най-близкият до Михаил Миков, когато", "date": "2019.06.16", "title": "Двата лагера в БСП се сблъскаха челно още при старта на заседанието на Конгреса"}
{"url": "https://www.faktor.bg/bg/articles/korneliya-ninova-oshte-ne-sam-umryala-drugari-ne-vnasyam-pred-kongresa-svoyata-ostavka", "text": "Соцлидерката Корнелия Нинова направи очаквания завой и се отметна от подадената оставка. В емоционално слово пред заседанието на 49 конгрес на БСП тя обеща състезание за нов лидер, но догодина, когато предстои пълният цикъл отчети и избори в партията, прададе Канал 3. \"Другари, които тези дни се събирате по ресторанти, кафенета бизнес офиси, и се карахте как да разделите наследството на Корнелия Нинова - да ви кажа, още не съм умряла и наследството не е открито. Чакайте, ще имате възможност, другари, но не сега, не веднага и не тук на този конгрес\", обърна се тя към вътрешните си опоненти. \"Не внасям пред конгреса своята оставка. Като съм напълно наясно какво ще последва. Аз съм тук, върнах се\", каза Нинова. Залата я аплодира, а тя заяви, че го приема като вот на доверие.  И призова да бъде свален от дневния ред втората точка за констатирането на оставката й. \"Стягайте редиците за местните избори\", призова соцлидерката Зала 1 на НДК. Ходът й да оттегли оставката си, декларирана пред Националния съвет на партията преди седмици, бе разгадан и очакван от вътрешната опозиция в навечерието на конгреса. Самата Нинова влезе в директен сблъсък с опонентите си, като ги обвини, че още преди да е констатирана оставката й, вече раздават кабинети и постове на \"Позитано\" 20. Нарочи ги още, че са развързали кесиите да плащат преди конгреса. Тя призна, че е нейна вината за създалия се хаос в партията със заявката й за оставка. Не очаквах да се отприщи такъв бент\", разкая се соцлидерката преди да изтегли оставката си. Тя предложи да отпадне точката за констатирането на оставката й и предложението й бе прието от конгреса с 461 гласа срещу 186 делегати, подредили се в опозиционната редица. Отхвърлена беше и точката за промени в устава, поискани от вътрешнопартийната опозици", "date": "2019.06.16", "title": "Корнелия Нинова: Още не съм умряла, другари... Не внасям оставка"}
{"url": "https://www.faktor.bg/bg/articles/borisov-i-evrokomisar-mariya-gabriel-shte-obsadyat-izgrazhdaneto-na-superkompyutar-v-balgariya", "text": "Премиерът Бойко Борисов ще се срещне с европейския комисар по цифровата икономика и цифрово общество Мария Габриел и с ръководителя на Генерална дирекция „Свързаност“ към Европейската комисия (ЕК) Роберто Виола. Това съобщиха от правителствената информационна служба.  Основна тема на предстоящия им разговор в Министерския съвет ще бъде инициативата на Европейската комисия за изграждане на центрове за свръхбързи изчисления в Европейския съюз (ЕС). България ще бъде една от осемте държави, в които ще заработи европейски суперкомпютър на световно равнище.  Премиерът Борисов даде категоричната си подкрепа за този процес още в началната му фаза, когато в рамките на българското председателство на Съвета на ЕС беше организирана международна конференция за дигиталното бъдеще на Европа през април миналата година.  Министър-председателят приветства решението на ЕК да вложи 840 млн. евро в развитието на тази важна сфера и е категоричен, че България има сериозен потенциал да бъде регионален лидер в областта на суперкомпютрите.  Освен в България, центровете за европейски суперкомпютри, ще бъдат разположени в Чехия, Финландия, Италия, Люксембург, Португалия, Словения и Испания. Инициативата е давана като добър пример за сътрудничество между страните в ЕС, който стимулира иновациите и засилва конкурентоспособността. Осемте центъра ще работят в подкрепа на европейските научни работници, промишлеността и бизнеса и ще разработват нови приложения в редица области - от създаването на лекарства и нови материали до борбата с изменението на околната среда.", "date": "2019.06.16", "title": "Борисов и еврокомисар Мария Габриел ще обсъдят изграждането на суперкомпютър в България"}
{"url": "https://www.faktor.bg/bg/articles/novini/svyat/ruskata-ikonomika-e-v-bezpatitsa", "text": "В Русия има много малко хора, на които може да се има доверие, че ще предоставят надеждна картина за това накъде върви руската икономика. Един такъв човек е Райр Симониян, първият руски председател на американската инвестиционна банка Morgan Stanley, а по-късно и на UBS. През 14-годишната си кариера в Morgan Stanley Симонян донесе стотици милиарди долари в IPO, сливания и придобивания и преки чуждестранни инвестиции в Русия. Така че, когато Симониян говори, винаги си струва да го слушате, както в  . Разбира се, трябва да се има предвид, че абсолютната честност, например в критиките към Путин, може да бъде смъртоносна в Русия, независимо от това кой ги прави. Освен това, Симонян не е напълно искрен по отношение на резултатите от всички тези инвестиции в славните години преди 2008 г. Факт е, че почти всички, които са инвестирали пари в Русия, са  инвестирано. Говоря от опита си на човек, прекарал много време в Русия през тези години като консултант на голяма инвестиционна банка. Независимо от това, Симониян рисува една правдива картина на Русия, която икономически е в задънена улица, със среден растеж от 1% годишно. Страната е напълно откъсната от международните кредитни пазари и броят на новосъздадените предприятия в 140-милионната държава сега е по-малък от този в съседна Финландия с население от едва 5,6 милиона души. Това обяснява защо Morgan Stanley, последната голяма западна инвестиционна банка, която все още е в Русия, иска да се оттегли в началото на 2020 г. след 25 години в страната. Израснах, казва Симонян, с постоянни санкции в Съветския съюз и това е, което създава манталитета на обсадна крепост. Възможно е да оцелееш със санкции и да го правиш за много дълго време. Но  Това е Съветският съюз в края на 70-те години, когато беше ясно, че системата е обречена. Но за да се развиваш, да растеш, трябва да си част от световния процес на научно-технологично развитие, в противен случай никога няма да бъдеш нещо повече от играч от Третия свят. Huawei смяташе, че въпреки това правило може да стане глобален играч, но се оказа, че е гигант на крака от пластелин. От началото на санкциите руското правителство обича да повтаря, че санкциите ще позволят на Русия да развива своята индустрия, своите технологии в изолация. За съжаление, това е съветската реторика. Да, възможно е да се произведе нещо изолирано от света, но то ще е или с по-ниско качество или по-скъпо и потребителят ще трябва да плати за това. Също така е възможно да се отглеждат ананаси в гореща къща, но на каква цена? Същото е и с финансовите пазари. Без достъп до капиталовите ресурси на света можете да създадете нещо, но никога няма да бъдете световен играч. В Morgan Stanley структурата е плоска. Те ви наемат да печелите пари, но вие решавате какви сделки да направите и те ви помагат от Лондон или Ню Йорк, ако имате нужда от помощ. В Русия хората не вярват в институции, а в хора, които могат да нареждат  и да контролират. Това не са корпорации, а феодални княжества, които убиват инициативата. Ето защо Morgan Stanley беше сериозен доставчик на таланти за руските корпорации, а не обратното. В миналото сте критикували правителството за липсата на проекти, които са национални по обхват. Сега те са налице и гигантски суми ще бъдат изсипани в тях. Смятате ли, че това ще позволи да се постигнат темповете на растеж от 3%, за които говори Владимир Путин? По принцип, националните проекти не са лоши и не е съвсем лоша идеята да се харчат много пари за тях. Но аз   и да харчи ефективно. Някои държавни компании дори биха могли да бъдат по-ефективни от частните компании. Правителството може да подкрепи някои дружества, но основната му задача е да създаде бизнес среда, която дава възможност на хората да искат да инвестират и да създават стойност. Винаги когато говорим за правителствени пари, се създава илюзията, че властта знае какво иска и как да харчи парите. И все пак, при липсата на ясни стандарти и конкурентоспособна икономика, ефективността на изразходването на държавните пари е невъзможна. В Русия не виждам причини да се ускори темпът на икономически растеж. Нивото на икономическа активност на населението е много ниско. Ако не предприемем решителни мерки, за да променим това, ще продължим да живеем така, както правим сега.", "date": "2019.06.16", "title": "Руската икономика е в безпътица"}
{"url": "https://www.faktor.bg/bg/articles/maya-manolova-blagodarya-na-lambo-za-otsenkata-ne-me-angazhira-ideyata-mu-da-se-kandidatiram-za-kmet-na-sofiya", "text": "В момента, в който преценя, че инструментариума, с който разполагам като омбудсман не ми позволява адекватно да адвокатствам на българските граждани, че не съм ефективна в моята защита, със сигурност ще предприема други стъпки, може и да кандидатствам за други позиции, но с ясната цел да бъда полезна. Това каза омбудсманът Мая Манолова в отговор на въпрос няма ли да атакува някое кметско място, това в София например в предаването „Неделя 150“ по БНР.  Попитана как ще коментира думите на Стефан Данаилов, че трябва да се водят разговори с нея за кандидатура за кмет на София, Манолова посочи: „Благодаря на Ламбо за оценката. Наистина го ценя като талантлив актьор и творец. Той е богатство за България. Неговите или на когото и да било другиго политически идеи по никакъв начин не ме ангажират“. „Факт е, че появи ли се криза в някой сектор, започват въпросите няма ли да се кандидатирате за него, няма ли да станете лидер на БСП или на друг политически субект, няма ли да сте кмет на София.  Всъщност не са ме питали само за БФС, ако започнат да ми звънят спортните репортери от БНР предполагам, че това ще бъде подготовка за подобни въпроси“, каза омбудсманът. „Партийно издигане, кандидатиране ми изглеждат абсолютно неприемливи“, обяви тя. „Сигурна съм, че каквото и да правя, след като ми изтече мандата, то ще бъде свързано с правата на гражданите. Опция е да отида в адвокатската си кантора, където също ще се боря за права“, обясни Мая Манолова. „Ако преценя, че някоя публична позиция ще ми даде възможност да съм по- полезна и по- ефективна, може би ще взема такова решение“, обяви тя. В отговор на въпрос как ще коментира това, че се говори, че лидерът на ГЕРБ Бойко Борисов я харесва за кмет, Манолова каза: „Не думайте. Говоря си с много хора. Това че си говоря с вас не означава, че ме агитирате да ставам шеф на БНР. Не съм водила такива разговори“.  По повод дебата за размера на партийните субсидии, омбудсманът заяви: „Този дебат трябваше да се състои преди референдума или поне в разяснителната кампания. Припомням, че това беше в края на 2015 година. Малко закъснял е този дебат, реално е след като суверенът вече се произнесе. 2,5 млн. гласуваха за намаляване на партийната субсидия на 1 лев. Това е сигурно със 500 хил. повече от изобщо гласувалите на последните европейски избори“. „Сега би следвало да се обсъдят и други алтернативни форми за подкрепа на партиите, за равни условия в предизборни кампании. Ако бъде намалена субсидията, би следвало политическите партии да имат свободен достъп до обществените медии, целево финансиране за кампаниите“, обясни тя.  В отговор защо е застанала така самоотвержено на страната на протестиращите медицински специалисти, Мая Манолова заяви: „Протестите на медицинските сестри и специалисти са абсолютно справедливи. Това са протести не само за по-добри условия на труд и за достойно възнаграждение, в момента заплатите им са унизително ниски, а и за промени, за реформа в здравната система. Това е важно за нас като пациенти, за лекарите, за цялото общество. Този справедлив протест трябва да бъде подкрепен от всеки честен български гражданин, защото това е протест и за неговите права“. „Колкото до Министерството на здравеопазването- налице е пълен отказ на министъра да решава проблемите в здравната система, за изпълнява поетите ангажименти и да прави реформи“, каза още тя.", "date": "2019.06.16", "title": "Мая Манолова: Благодаря на Ламбо за оценката, не ме ангажира идеята му да се кандидатирам за кмет на София"}
{"url": "https://www.faktor.bg/bg/articles/novini/svyat/tramp-london-se-nuzhdae-ot-nov-kmet-nezabavno", "text": "Американският президент Доналд Тръмп отправи нови критики към кмета на Лондон Садик Хан, като заяви, че той е \"бедствие\" и \"ще става още по-лош\". Поводът е убийство на трима души в британската столица за по-малко от денонощие, съобщи БНР.  \"ЛОНДОН се нуждае от нов кмет НЕЗАБАВНО\", написа американският президент в \"Туитър\". Той изостри критиките си към Хан, който сравнява Тръмп с фашистите от миналия век и упреква британското правителство, че го е поканило на официално посещение този месец.", "date": "2019.06.16", "title": "Доналд Тръмп: ЛОНДОН се нуждае от нов кмет. НЕЗАБАВНО!"}
{"url": "https://www.faktor.bg/bg/articles/novini/balgariya/kalina-androlova-ninova-si-e-bash-za-bsp-olitsetvorenie-na-bezdarie-i-bezvkusitsa", "text": "Стефан Данаилов се чудел защо някакви мъже, наричани опозиция, мразели толкова много една жена, Нинова. Ами да му кажа: защото е патологична лъжкиня, напълно неуравновесена, първосигнална и недоговороспособна личност. \"Лидер\", на който не може да се има никакво доверие, ако бъде попитан дори за часа.  Това изтъква в свой коментар бившият главен редактор на спряното списание A-specto и познавач на лявото политическо пространство Калина Андролова. Думите й са реакция след традиционното предконгресно интервю със Стефан Данаилов.  Стратегиите на Нинова няма какво да ги обсъждам. Няма такива. Визиите й стигат до дължината на носа й. Всъщност в цялото интервю Данаилов обяснява колко е зле Нинова, как в парламентарната група няма силни юристи, борци и авторитети, как председателката е насътворила безброй грешки, но...като цяло я моли да си оттегли оставката. Ххахах! Абе Нинова им прилича! Баш си е за БСП, олицетворение на бездарие и безвкусица. Алчни, без да са умни и талантливи,  допълва с ирония Андролова.", "date": "2019.06.16", "title": "Калина Андролова: Нинова си е баш за БСП, олицетворение на бездарие и безвкусица"}
{"url": "https://www.faktor.bg/bg/articles/dnes-shte-e-slanchevo-i-goreshto-no-sledobed-idvat-i-gramotevitsi", "text": "Днес ще бъде предимно слънчево и горещо, но около и след обяд на много места в страната ще се развива купеста и купесто-дъждовна облачност. Ще има краткотрайни валежи и гръмотевици. Не са изключени и градушки. Ще духа слаб, в източните райони до умерен североизточен вятър. Максимални температури между 29 и 34 градуса, в София около 29 градуса. Над Черноморието ще бъде слънчево, след обяд с купеста облачност, но само на отделни места ще превали и прегърми. Ще духа до умерен североизточен вятър. Максимални температури на въздуха: 27-29 градуса. Температурата на морската вода е 23-25 градуса, само на север от нос Калиакра е около 21 градуса. Вълнението на морето ще бъде 2-3 бала. Над планините ще около и след обяд ще се развива купеста и купесто-дъждовна облачност и ще има краткотрайни валежи с гръмотевици. Ще духа до умерен североизточен вятър. Максимална температура на височина 1200 метра около 23 градуса, на 2000 метра - около 16 градуса. През следващите два дни температурите ще останат по-високи от обичайните за периода. В понеделник преобладаващите максимални ще бъдат между 30 и 35 градуса; във вторник съвсем слабо ще се понижат. Ще преобладава слънчево време, но с развитие на купеста и купесто-дъждовна облачност в следобедните часове. На места ще има и краткотрайни валежи, придружени и с гръмотевици. Малко по-интензивни ще бъдат явленията на места в Западна и Северна България. В югоизточната част от страната вероятността за валежи е малка.", "date": "2019.06.16", "title": "Днес ще е слънчево и горещо, но следобед идват и гръмотевици"}
{"url": "https://www.faktor.bg/bg/articles/kongresat-na-bsp-shte-umuva-dnes-za-ostavkata-na-korneliya-ninova", "text": "Петото заседание на 49-тия конгрес на БСП ще се проведе в зала 1 на НДК от 10.00 ч. То беше свикано с решение на Националния съвет на партията от 28 май 2019 г.  Петата сесията на най-висшия партиен форум се свиква по искане на лидера на БСП Корнелия Нинова, която уж пое цялата отговорност за резултатите от европейските избори и подаде оставка като председател на партията, която другарите днес вероятно ще отхвърлят. Според Устава на БСП конгресът е органът, който може да констатира оставката й. Това е и ключовата точка в дневния ред на заседанието.  После стартира процедура за пряк избор на лидер на БСП. И хоп-пак Корнелия Нинова, ни лук яла, ни лук мирисала, ако се вярва на анализаторите. Членовете на прартията винаги гласуват правилно. Основният партиен документ предвижда председателят на БСП да се избира чрез пряк вътрешнопартиен избор по ред и условия, определени от Националния съвет на партията. Вотът за лидерското място се счита за редовен, ако в него са участвали повече от половината от членовете на БСП. Прекият избор на председател на партията бе една от промените в Устава, които инициира самата Корнелия Нинова още след като оглави БСП.  Междувременно седмиците преди свикване на конгреса редица структури на партията от цялата страна подкрепиха Корнелия Нинова и изразиха несъгласие с нейната оставка. Сред тях са организациите на БСП в Стара Загора, Пазарджик и редица други.  Най-висшият партиен орган ще се занимае с Политически доклад на Националния съвет на БСП „За резултатите от преминалите избори за членове на Европейския парламент и готовността на БСП за предстоящите местни избори“. Ориентировъчната програма предвижда да се проведат и разисквания по доклада.", "date": "2019.06.16", "title": "Конгресът на БСП ще умува днес за оставката на Корнелия Нинова"}
{"url": "https://www.faktor.bg/bg/articles/gruevski-v-zhivota-si-ne-sam-vlizal-v-bagazhnik-s-kakvato-i-da-e-tsel", "text": "„Днес нашият премиер е съвсем ХАЙ .  Нашият човек само преди година, след като стартира семеен бизнес със засаждане на марихуана за медицински цели, ни обясняваше, че трябва да легализираме марихуана, така че да сме ХАЙ, както според него били в Амстердам ... Преди няколко дни, когато беше по-малко ХАЙ, по „ТВ 24“ каза: \"Мисля, че може би Груевски е влязъл в багажник на кола в мазето. \"В духа на това, което той каза миналия ноември, \"може би\" съм бил отвлечен. Няколко дни по-късно, за интервюто във FAZ (Frankfurte Allgemaine Zeitung –бел. прев.) в Берлин, му се е видяло ХАЙ, ако махне първите две думи, \"мисля\" и \"може би\". Знам, че в живота си не съм влизал в багажник с каквато и да е цел. Заев знае истината. Тръгнах, защото в Македония имаше политически мотивирани процеси срещу мен, в които постановените от него решения са известни предварително, въпреки че нямаше никакви правни аргументи, никакви престъпления и следователно доказателства. Тръгнах, защото в затвора ми подготвяха линч. Истината е, че заминах много лесно и просто, а той прекара една четвърт от емисията преди няколко дни в лъжа и фантазиране, в която говореше за мен и как съм заминал. Тогава той започна да лъже света чрез международните медии. Виждате ли, той си представи, че съм напуснал, както наскоро чух, че когато е бил в опозиция, те са били пренесени и тайно вкарани в съседна държава, \"на консултации\". Всеки започва от себе си. Така че вероятно си казал: \"Ако можех да вляза в багажника, за да сменя името, историята и идентичността, защо не той, защото не ги е смени ...\". Но \"ХАЙ\" трябва да знае, че идва време за „Гудбай“. Защото хората не са точно ХАЙ и разбират, че нашият \"ХАЙ\" веднага щом си отвори устата и лъже. Лъже по-лесно, отколкото диша.. Всъщност, не лъже само, когато мълчи. И най-вероятно тези, които го разбират и най-дълго го знаят - хората от Струмица, които казват, че „много му мели устата“.", "date": "2019.06.16", "title": "Груевски: В живота си не съм влизал в багажник с каквато и да е цел"}
{"url": "https://www.faktor.bg/bg/articles/sauditskiyat-prestolonaslednik-iran-izvarshi-napadeniyata-sreshtu-dvata-petrolni-tankera-v-omanskiya-zaliv", "text": "Престолонаследникът на Саудитска Арабия принц Мохамед бин Салман Ал Сауд заявява в интервю, че кралството не иска война в региона, но няма да се поколебае да се справи с всяка заплаха срещу своя народ и суверенитет, предаде Ройтерс, цитирвана от БТА. В интервю за панарабския вестник \"Аш Шарк ал Аусат\", цитирано от саудитската телевизия \"Ал Арабия\", принцът посочва Иран като извършител на нападенията в четвъртък срещу два петролни танкера в Оманския залив.  \"Иранският режим не уважи визитата на японския премиер в Техеран, докато той беше там, и отговори на неговите усилия с атаки срещу два танкера, единият от които беше японски\", казва Мохамед бин Салман пред вестника. По думите му поведението на Иран изисква решителна позиция от страна на международната общност. Атаките, за които САЩ обвиниха Иран, повишиха опасенията от задълбочаване на конфронтацията в региона. Иран отрече обвиненията, че е замесен в атаките южно от Ормузкия проток - главен транзитен път за транспортиране на петрол, припомни Ройтерс.  В интервюто престолонаследникът казва още, че заподозрените за убийството на журналиста Джамал Хашоги са правителствени служители и ще им бъде потърсена \"пълна отговорност\".  Мохамед бин Салман декларира, че стратегическите отношения между Рияд и Вашингтон няма за пострадат от никакви \"медийни кампании\". Саудитска Арабия е загрижена за сигурността и стабилността в Судан и ще продължи да подкрепя своите \"судански братя\", заявява принцът в интервю за вестник \"Аш Шарк ал Аусат\".", "date": "2019.06.16", "title": "Саудитският престолонаследник: Иран извърши нападенията срещу двата петролни танкера в Оманския залив"}
{"url": "https://www.faktor.bg/bg/articles/v-es-obmislyat-sreshtu-nikolas-maduro-i-chlenove-na-venetsuelskiya-rezhim", "text": "Водещи европейски страни обмислят да наложат санкции на Николас Мадуро и високопоставени членове на венецуалския режим, но между тях има разногласия кога да стане това, за да не се попречи на преговорите за излизане от кризата в латиноамериканската страна, предаде АП.  Според източници на агенцията пет държави - Великобритания, Германия, Испания, Холандия и Франция - готвят финансови и визови санкции. Предложението ще бъде внесено в Европейския съвет, но преди това трябва да се преодолеят разногласията.  Повече консенсус е налице по въпроса за санкционирането на висши военни и магистрати, които са отговорни за арестите на привърженици на опозиционния лидер Хуан Гуайдо. В евентуалния списък са министрите на отбраната и на комуникациите, както и шефът на регулаторния орган за комуникациите, който заглушава емисиите на испанското радио \"Антена 3\" и на Би Би Си.", "date": "2019.06.16", "title": "От ЕС обмислят санкции срещу Николас Мадуро и членове на венецуелския режим"}
{"url": "https://www.faktor.bg/bg/articles/georgi-parvanov", "text": "Левицата няма шанс с тази политика на изолация и противопоставяне на всичко и на всеки. Това заяви президентът Георги Първанов (2002-2012 г.) в студиото на \"Денят започва с Георги Любенов\" на БНТ. По думите му на БСП повече й приляга да подаде ръка на всичко опозиционно, но е доволен, че за първи път след подаването на оставката на Корнелия Нинова започва идеен дебат в столетницата. Нне е достатъчно да си силен опозиционер, а да дадеш заявка, че имаш идеи да управляваш, заяви той и уточни, че по негово време като председател на БСП не му е минавало през ума да изключва или да изолира някой. Той подчерта, че тогава е имало среда и атмосфера. В политика е добре да приобщаваш, а не да воюваш, подчерта Първанов. Аз съм скептик за работата на българо-македонската историческа комисия по една проста причина - тази комисия няма ясен мандат, заяви той. \"Направете сравнение между онова, което постигнаха Гърция и Северна Македония с договор, в който всичко е разписано до последния детайл в политическия договор, в дипломатическите документи. От там нататък и там има комисия, за която не сте чули нищо и няма и да чуете, защото тя просто си върши работата по книгите и учебниците\", отбеляза той. Първанов беше категоричен, че трябва \"на политико-дипломатическо ниво трябва ясно да се дефинира понятието \"обща история\", залегнало в договора за приятелство между България и Македония, подписан преди две години. \"Това със сигурност предполага анекс или друг договор, дипломатите да кажат какво трябва да бъде. Но ако това се случи, ще се отпуши работата на всички историци и така ще отговорим на големите въпроси\", допълни той. Според него \"комисията е обречена\".  \"Ще бъде много лошо, ако вината се хвърли върху няколко колеги историци, които почтено си вършат работата. Те просто нямат рамка, нямат хоризонт\", продължи с коментара си Георги Първанов.", "date": "2019.06.16", "title": "Георги Първанов: Левицата няма шанс с тази политика на изолация"}
