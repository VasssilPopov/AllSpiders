{"url": "https://www.faktor.bg/bg/articles/novini/balgariya/kiril-dobrev-izstrelya-v-efir-tsaryat-ubi-ideologiyata-borisov-varna-omrazata-i-ubi-politikata", "text": "Искаме смяна на модела, защото през целия Преход царят уби идеологията, Борисов върна омразата и след 10-годишно управление уби политиката. Това каза заместник-председателят на БСП по организационните въпроси Кирил Добрев в интервю за „Фокус“.  Добрев призна, че БСП е била част от този модел.  „Днес БСП има ново поколение политици, които предлагат на България нов модел за развитие. И с „Визия за България“, и с идейните ни платформи искаме да покажем, че България може да бъде по-справедливо, по-спокойно и по-добро място за живеене“, каза Добрев. Във връзка с напускането на БСП на парламента, Добрев заяви, че това е крайна мярка, с която опозицията казва, че повече не може така да продължава. „Чета и се забавлявам тези два дена, в които не сме в парламента, че без нас било супер. Да не се окаже, че на народа, ще му бъде по-добре без тези, които сега са вътре“, предупреди заместник-председателят на БСП.  Последната седмица сме последователни в отстояването на позициите си, а ГЕРБ - в правенето на грешка след грешка, отбеляза Добрев.  Той определи случващото се през изминалата седмица с една дума – „последователно“.  „Ние сме последователни в това да отстояваме позициите си и гражданските права на хората, защитаваме демокрацията на България. От друга страна ГЕРБ също са последователни. Изключително последователни в правенето на грешка след грешка. Няма как като добри политически играчи да не използваме тази високо вдигната топка: темата с отнемането на изборните права, темата с лобисткото законодателство. Апропо, не знам как все още ГЕРБ търпят Данаил Кирилов като шеф на Правната комисия“, коментира Добрев.  За евентуален следизборен партньор на БСП ще реши цялата партия на вътрешен референдум, каза още Добрев. Той уточни, че референдумът ще се проведе първата седмица след парламентарни избори.  „Готови сме да говорим с всички, които искат да върнем нормалността в политиката, които искат да сменим модела и които подкрепят нашата програма. Ние пазарлъци по листите не водим. Който иска да е евродепутат, може да се яви сам. Който иска да прави политика, добре дошъл при нас“, подчерта още Кирил Добрев. Заместник-председателят на БСП коментира и горчивия опит на партията със Земеделския съюз „Александър Стамболийски“.  „В политиката и в живота никой не е застрахован от горчиви партньорства. Да избереш Марешки пред Корнелия Нинова е политически фалит, дори този ход да е добре финансово обезпечен. Всеки има своята цена и някой я е получил“, допълни той.  По отношение на АБВ, Добрев посочи, че трудно се гради доверие с хора, които са те изоставили в тежък момент.  „Знам какво си мислят нашите слушатели, че част от тях не са били добре разбрани или нещо подобно. Много не бяхме разбрани от БСП в предишните години, но останахме верни на партията, верни на идеите. Ако пак трябва да цитирам класиците, лесно е да си тръгнеш, трудно е да се прибереш. На АБВ специално им предстои да покажат лоялност и коректност, за да бъдем отново заедно“, допълни Кирил Добрев.", "date": "2019.02.21", "title": "Кирил Добрев изстреля в ефир: Царят уби идеологията, Борисов - върна омразата и уби политиката"}
{"url": "https://www.faktor.bg/bg/articles/ninova-otnovo-zagovori-za-namalyavane-i-zamrazyavane-na-deputatskite-zaplati", "text": "Председателят на ПГ \"БСП за България\" Корнелия Нинова заявява в писмо до председателя на парламента Цвета Караянчева, че народните представители от левицата няма да ползват командировъчни средства от Народното събрание /НС/, както и служебни автомобили, разходи за гориво и нощувки в избирателните им райони. В писмото, цитирано от БТА, се посочва също, че Парламентарната група на \"БСП за България\" няма да получава и възнаграждение за периода на отсъствие от парламента. Нинова е отбелязала още, че организацията по промени в нормативните актове, регламентиращи възнагражденията на депутатите, е в правомощията на председателя на парламента. Лидерът на социалистите е поискала, когато се пристъпи към промени в Правилника за организацията и дейността на Народното събрание, да бъде разгледан и внесеният от група народни представители от \"БСП за България\" проект за намаляване и замразяване на заплатите на депутатите.  Необяснимо за мен той не се разглежда вече близо три месеца, е посочила Нинова и е допълнила, че е недопустимо в условията на нарастваща бедност и неравенства заплатите на депутатите да се увеличават автоматично на всеки три месеца с ръста на средната заплата на страната.", "date": "2019.02.21", "title": "След като отряза парите и колите на червените, Нинова отново поиска и намаляване на депутатските заплати"}
{"url": "https://www.faktor.bg/bg/articles/vartolomey-dava-zaden-za-davaneto-na-avtokefaliya-na-tsarkvite-v-makedoniya-i-cherna-gora", "text": "Константинополският патриарх Вартоломей заяви, че Цариградската патриаршия няма намерение да променя Устава на Сръбската православна църква (СПЦ) или нейните граници, независимо от това, че някои сравняват случаите на „Скопие и Черна гора“ с този в Украйна. Неотдавна Вселенският патриарх дадена автокефалия на определени местни църковни структури там,  въпреки съпротивата на Руската православна църква (РПЦ), предава електронното издание на македонския вестник „Денешен“. „За съжаление има много дезинформации по този въпрос. Някои приравняват случая на Украйна с този в Скопие и Черна гора и това е много умело, тъй като искат да обърнат СПЦ срещу Вселенската патриаршия“, заяви Вартоломей в публикувано в четвъртък интервю пред белградския ежедневник „Политика“, отговаряйки на въпрос дали има намерение да вземе решение „църквата в Македония да не бъде под юрисдикцията на СПЦ“. Предстоятелят на Константинополската патриаршия посочи, че много владици от СПЦ се страхуват, че това, което се е случило в Украйна, „ще се повтори с Черна гора и Охрид“. „Уверявам ви, че нещата не стоят така. Разликата с Украйна, канонически и еклесиологична, е, че Русия нахлу и окупира Киевската митрополия и че тя никога не й е била давана, докато всичко, което има Сърбия и принадлежи канонично и еклесиологично. Това означава, че Вселенската патриаршия няма намерение да променя Устава на СПЦ или нейните граници, освен ако това не е придружено с договор за сътрудничество“, обясни Вартоломей. Изданието припомня, че РПЦ обвини Константинополския патриарх в „нахлуване“ на нейната канонична територия в Украйна и че е дал автокефалия на разколническите църковни организации в тази страна в противоречие на каноничните правила. РПЦ съобщи, че за нея, а тази позиция споделя и СПЦ, единствената канонична църква в Украйна е Украинската православна църква (УПЦ), която има автономия в рамките на Московската патриаршия. В отговор на обвиненията, че се е поставил над другите поместни църкви, Вартоломей заяви, че „в съзнанието на Православната църква не съществува ‚източен папа‘, още по-малко в моите мисли и служба“. Той отбеляза, че през есента ще посети Белград на честванията по случай 800 години от ръкополагането на Свети Савам, по покана на сръбския патриарх Ириней", "date": "2019.02.21", "title": "Вартоломей дава заден за даването на автокефалия на църквите в Македония и Черна гора"}
{"url": "https://www.faktor.bg/bg/articles/novini/svyat/-tretiyat-ot-solsbari-e-svarzan-s-prevrata-v-cherna-gora-i-chvk-vagner", "text": "Bellingcat и The Insider разкриват нова информация за личността и операциите, в които е участвал \"третият от Солсбъри\" - офицерът от ГРУ Денис Сергеев, заподозрян в отравянето и на българския бизнесмен Емилиян Гебрев. Сергеев е завършил Екатеринургското военно училище, след това служи във вътрешни войски. Служил е в 108-ми парашутно-десантен полк, участвал е в операции в Дагестан и във втората Чеченска война. В началото на 2000 година постъпва във Военната академия, която подготвя офицери за ГРУ. Освен в Солсбъри и в България, \"Сергей Федотов\" е бил в Каталуния, непосредствено преди референдума за отделяне от Испания и във Великобритания преди референдума за Брекзит.  Денис Сергеев е свързан и с един от основните участници в преврата в Черна гора Едуард Шишмаков (Широков), засечени са най-малко 4 полета на двамата офицери от ГРУ. Сергеев и още един, засега неназован офицер от ГРУ редовно е летял до Краснодар заедно с наемници от ЧВК \"Вагнер\".  Някои от пътуванията на Денис Сергеев засега е трудно да бъдат обяснени, вкрючително в Таджикистан през 2013 година, в Чехия - 2014 година и Турция през 2015 година.  Според източник на Bellingcat и The Insider, те биха могли да ъдат свързани със сделки за продажба на оръжия в Сирия.  Превод: Faktor.bg", "date": "2019.02.21", "title": "\"Третият от Солсбъри\" е свързан с преврата в Черна гора и ЧВК \"Вагнер\""}
{"url": "https://www.faktor.bg/bg/articles/novini/svyat/28-dushi-postradaha-pri-bezreditsi-v-kataluniya", "text": "28 души са ранени при сблъсъци между протестиращи и местната полиция в Каталуния. Това съобщава БГНЕС, позовавайки се на информация от местните власти. Сред пострадалите има 12 служители на реда и журналист от каталунската телевизия TV3. Трима души пък са били задържани за оказване съпротива на полицейските органи. Привържениците на идеята за  независимост на региона започнаха стачка днес.Те блокираха  автомобилни и железопътни пътища, палиха и гуми. Осем от основните транспортни трасета са блокирани. В различни каталунски градове, включително и в Барселона, се проведоха митинги против т.нар. „каталунското съдебно дело“ във Върховния съд на Испания. Към безредиците се включиха и студенти, представители на висшия орган на самоуправление на областта. Протестите са подкрепени от три партии и две обществени организации. Припомняме, че на 12 февруари във Върховния съд на Испания започнаха изслушванията по т. нар. „каталунско дело“. На подсъдимата скамейка са 12 души, обвиняеми във връзка с проведения на 1 октомври 2017 г. референдум за независимост на региона и последващо обявяване на суверенитет. Конституционният съд и правителството в Мадрид обявиха допитването за незаконно.", "date": "2019.02.21", "title": "28 души пострадаха при безредици в Каталуния"}
{"url": "https://www.faktor.bg/bg/articles/novini/balgariya/advokat-emil-georgiev-ako-dokladvame-na-dans-se-prevrashtame-v-donosnitsi-i-karikaturi", "text": "Доносничеството и докладването е наследство от едно отминало време, което трябва да остане в миналото. Това заяви в предаването „Лице в лице” адвокатът Емил Георгиев относно предложението при нужда юристи да издават информация на свои клиенти на ДАНС, като мярка срещу прането на пари. „България е от малкото държави, където адвокатурата е уредена на конституционно равнище – правото на защита е основно човешко право. Това означава, че ако ние трябва да докладваме на ДАНС онова, което нашите клиенти ни доверяват в рамките на взаимоотношения адвокат-клиент – ние не само се превръщаме в посмешище, карикатура, а ние ставаме доносници”, заяви юристът. Според управляващите, така националното законодателство ще се синхронизира с европейското. „Това е чест аргумент, който не е в състояние да прикрие факта, че тази директива, която те твърдят, че предвижда специфични правила за адвокатурата, които не се намират в нашия закон срещу изпиране на пари. Ние искаме да знаем какво е направил Висшият адвокатски съвет, когато се е приемал този закон”, посочи Георгиев. По думите му, 79 становища са постъпили от различни юристи и неправителствени организации до Висшия адвокатски съвет, но тези документи не могат да бъдат открити. „Ние си задаваме въпроса какво прави този орган, защо го има. Ако не се бяхме вдигнали на протест и не им бяхме поискали сметка, те какво щяха да направят”, допълни адвокатът. Георгиев заяви, че в Германия този проблем е уреден, като задълженията за разкриване на информация отпадат по линия адвокат-клиент. Задължението е на лице, само когато адвокатът активно съучаства в престъплението. „Ние не искаме да застъпваме права за адвокати, които нарушават законите, ние искаме да се спазват законите. Ние действаме така, че да защитим интересите на хората и бизнеса”, допълни адвокатът. Юристът заяви, че протестът им продължава и утре. Демонстрацията ще се проведе пред Висшия адвокатски съвет.", "date": "2019.02.21", "title": "Адвокат Емил Георгиев: Ако докладваме на ДАНС – се превръщаме в доносници и карикатури"}
{"url": "https://www.faktor.bg/bg/articles/novini/svyat/bulkite-na-islyamska-darzhava-iskat-da-badat-sadeni-spravedlivo-a-ne-kato-zhivotni", "text": "Те са избягали от групата \"Ислямска държава\", която агонизира в източната част на Сирия, подтиквани по-скоро от глада, отколкото от угризенията: Клое и Шаима, две французойки, с които се срещна АФП, са готови да се върнат в страната си, но без да се отказват от консервативната си версия на исляма и за да бъдат съдени справедливо, а не \"като животни\". Зад телената ограда на огромния лагер за разселени Ал Хол в североизточната провинция Хасака младите затворнички, чиито имена са променени, са покрити с дълъг никаб, който позволява да се видят само очите им, и са заобиколени от три мърляви дечица. Подобно на останалите 500 други чужденки, пристигнали в лагера през последните месеци, те са зорко следени от членовете на кюрдските сили. Пленени в последните контролирани от Ислямска държава селища по течението на р. Ефрат, те са заподозрени, че не са се отказали от радикалната и яростна антизападна идеология на групировката. Те предупреждават още от начало екипа на АФП, че няма да споделят никакви подробности, позволяващи идентифицирането им, за да избегнат разкриването на имената им и заклеймяването на семействата им във Франция. По-словоохотливата, 29-годишната Клое от района на Лион, държи да изпрати послание, вперила ярките си сини очи в интервюиращите: \"Ние не сме животни. Ние сме човешки същества. Имаме сърца, имаме души!\" Репортер на АФП вече я беше срещнал преди седмица, когато тя напускаше село Багуз, където \"Ислямска държава\" все още държи последния си бастион. Всички знаят, че френското правителство се колебае да репатрира съпругите и децата на джихадисти - чувствителна тема в страна, която все още е белязана дълбоко от атентатите, извършени от 2015 година насам. С още по-голямо подозрение се гледа на тези, които са следвали \"Ислямска държава\" до последния й бастион. \"Не бяхме съгласни\" с бойците на ИД, твърди трийсетинагодишната Шаима, избягала преди петнайсетина дни със съпруга и децата си, за да се предаде на кюрдските сили. \"Но не можехме да кажем нищо, трябваше да мълчим\", добавя тя с лек акцент от Южна Франция. Клое добавя в унисон: \"Бойците на ИД ни заплашваха, те ни казваха \"Ще ви прережем гърлата, ще ви изнасилим\". Тя казва, че е избягала с помощта на каналджия, срещу 50 долара. След последните седмици на притеснения дали ще избегне бомбардировките, намираща се в обръча на кюрдските сили и без да има храна за трите си деца, Шаима казва, че иска да се върне във Франция, предимно заради семейството си. Клое желае същото, но при едно условие: да може \"да живее свободно според предписанията на (своя) ислям и близо до децата си\". Гласът й внезапно става по-уморен, когато разказва как преди година и половина е загубила при бомбардировки две дъщери - на две години и половина и на шест. Но тя уверява, че не изпитва никакво желание за отмъщение и смята, че преживените страдания не й го позволяват. \"Убиха ми децата, но аз няма да отида да убия някого\". Доколко може да се вярва на разказаното от двете французойки? Те съобщават непроверими подробности за пътуванията си, браковете, живота си, който описват като мирен, със съпрузи, работещи в частния сектор - класика за затворничките на \"Ислямска държава\". Разказът им е противоречив. Те изразяват разочарованието си от ИД, която първоначално са смятали за идеална, за да \"живеят свободно своя ислям\", но накрая започнала да \"екзекутира много хора за нищо, без доказателства, дори и мюсюлмани\", казва Клое. Но и двете се въздържат да осъдят атентатите в Париж през 2015 година. \"Хората, направили това, са искали да си отмъстят\" за извършваните от Франция бомбардировки в Сирия, обяснява Клое. Те твърдят, че днес са движени от две неща: запазващата се привързаност към строга версия на исляма и защитата на децата си. И те вече изпитват опасения какво очаква децата на джихадисти след връщането им във Франция. Те ще бъдат разделени от родителите си, които ще бъдат арестувани заради принадлежността си към \"Ислямска държава\". \"Те ще ни отнемат децата, ще ги настанят в домове или в приемни семейства. Те ще бъдат разделени едни от други и ще израснат (по начин), противоречащ на възпитанието, което искаме да им дадем\", опасява се Хлое. \"И във Франция има много неща, които противоречат на нашата религия, например хомосексуализма, който е забранен от религията\". Те се надяват също, че ако се върнат във Франция, може да получат леки присъди. \"Очаквам да бъдем съдени справедливо, поотделно за всеки случай, а не за всичко, което групата е направила\", казва Клое. Шаима би искала \"затворническа присъда, която не е прекалено дълга и може да бъде заменена с алтернативен начин за изтърпяване на наказанието\", която би й позволила \"да се радва на децата си\", защото \"само те ми останаха\". Съпругът й също е бил арестуван. Без съмнение това е самозалъгване: миналата година французойка, която беше съдена в Париж за това, че през пролетта на 2015 г. е живяла в Сирия с трите си деца и се е омъжила за член на Ислямска държава, получи седем години затвор.    /БТА/", "date": "2019.02.21", "title": "Булките на \"Ислямска държава\" искат да бъдат съдени справедливо, а не \"като животни\""}
{"url": "https://www.faktor.bg/bg/articles/bear-grils-zaplashen-ot-globa-za-ekonarusheniya-v-rila", "text": "Установени са нарушения при заснемането на един от филмите на пътешественика Беър Грилс в Рила. Това съобщиха от Министерството на околната среда и водите. Министър Нено Димов разпореди проверка по случая. В един от епизодите на поредицата за оцеляване на Беър Грилс се вижда как той е плувал в Каракашевото езеро, палил е огън и е умъртвявал животни. Всичко това е в нарушение на нормите, установени от Дирекция \"Национален парк \"Рила\". При проверка станало ясно, че българска фирма е организирала снимките на филма. Глобата срещу нея може да стигне 10 000 лв. В отговор от \"Дискавъри Ченъл\", където се излъчва поредицата на Беър Грилс, съобщиха, че при заснемането на епизода в България, снимачният екип е придружаван от служители на Национален парк \"Рила\" и всяко заснето действие е съгласувано със съответните отговорни лица.", "date": "2019.02.21", "title": "Санкции за Беър Грилс, плувал в защитено езеро в Рила"}
{"url": "https://www.faktor.bg/bg/articles/borisov-prez-yuli-balgariya-shte-vleze-v-chakalnyata-na-evrozonata", "text": "През юли България ще влезе в чакалнята на Еврозоната. Това обяви премиерът Бойко Борисов на форум за 25 години от дейността на фондация \"Конрад Аденауер\" в България, цитиран от БНТ. Министър-председателят изтъкна, че България е в отлична икономическа форма. Пред цялото ръководство на политическа партия ГЕРБ и фондация \"Конрад Аденауер\", пред бивши и настоящи министри, както и дипломати, Бойко Борисов посочи доброто политическо и икономическо състояние на страната, и заяви че България изпълнява стриктно Маастрихтските критерии за влизане в Еврозоната. Бойко Борисов, министър-председател: Тази година, ако сме живи и здрави, ние ще финишираме с над 120 лрд. лв Брутен вътрешен продукт. И понеже днес говорихме, чакаме няколко големи инвестиции. На финала сме, но нека да видим да станат и тогава ще ги кажем. Това са фактите. Това дава Евростат. Бюджетите са ни на излишък, ръстът на контрабандата е под 5%, безработицата под 5%, всъщност само тези, които не искат да работят, не работят. Внасяме работна ръка. Огромен фискален резерв, златен резерв. Защита на външните граници. Една държава има за пример в Европа, защитила външните граници и Шенгенското пространство на ЕС, и тя се казва България. Нула миграция, всичко през официалните КПП-та. Всичко, което правим по газовия хъб \"Балкан\" го съгласувам, за да няма изненади после за нашите решения. Всъщност, продължението на \"Турски поток\" се казва \"Газов хъб Балкан\" и тук вече става \"Балкански поток\". Премиерът направи и прогноза за предстоящите евроизбори, като очаква популистите да нямат успех. По думите му обаче, съжаление, светът все още остава под опасността от военен конфликт.", "date": "2019.02.21", "title": "Борисов: През юли България ще влезе в чакалнята на Еврозоната"}
{"url": "https://www.faktor.bg/bg/articles/novini/svyat/germaniya-osveti-ruska-shema-za-prane-na-pari-konfiskuva-sobstvenost-za-40-miliona-evro", "text": "Германските власти конфискуваха собственост на стойност 40 милиона евро и още милиони в наличност в рамките на разследване на голяма руска схема за пране на пари, информира БНТ. Имотите са в Централна и Южна Германия, а разследването е продължило три години срещу трима души, уточнява прокуратурата в Мюнхен. Самоличността на тримата не се съобщава. Според германското обвинение евентуалните постъпленията от руската схема за пране на пари са инвестирани в скъпи недвижимости в Германия. Схемата предвиждала трансфер на 22 милиарда долара от Русия в Европа през банки в Молдова и Латвия чрез фиктивни компании. В центъра на скандал за пране на пари е и най-голямата банка в Дания, която вече е в полезрението и на американската Комисия по ценните книжа и борсите. Финансовата институция се разследва и от американското министерство на правосъдието. Дейността на \"Данске банк\" се проверява в Дания, Естония, Франция и Великобритания във връзка с плащания на стойност 200 милиарда евро. Сумите са преминали през естонския ѝ филиал от Русия, бивши съветски републики и други страни. Естонският финансов регулатор нареди затваряне на филиала на \"Данске банк\" в страната и изплащане на депозитите на клиентите в рамките на осем месеца.  Килвар Кеслер, финансов надзор на Естония: Тази банка, нейният филиал, са заблудили естонската държава със серия доклади за подозрителни транзакции, но не подадени навреме. Това е причинило на Естония и нейната финансова система значителни щети. Сринаха се и акциите на шведската \"Суедбанк\" след като журналистическо разследване откри евентуална нейна балтийска връзка за пране на пари. Шведската телевизия подозира изпиране на 4 милиарда долара в продължение на осем години.Скандалът вероятно е свързан с действията на \"Данске банк\", схемите и в двата случая са минавали през филиалите в Естония.", "date": "2019.02.21", "title": "Германия освети руска схема за пране на пари, конфискува собственост за 40 милиона евро"}
{"url": "https://www.faktor.bg/bg/articles/chlenove-na-visshiya-advokatski-savet-shte-se-sreshtnat-s-tsveta-karayancheva-i-tsvetan-tsvetanov", "text": "Членове на Висшия адвокатски съвет ще се срещнат с председателя на Народното събрание Цвета Караянчева и председателя на комисията по вътрешен ред и сигурност Цветан Цветанов. Това заяви пред журналисти в Народното събрание председателят на правната комисия в парламента Данаил Кирилов. Той коментира протеста на адвокатите  срещу Закона за мерките срещу изпирането на пари. Според приетите нормативни правила защитниците са длъжни да докладват на ДАНС за съмнителни финансови операции.  Кирилов, който е адвокат и член на Софийската адвокатска колегия, коментира, че има положителна воля от страна на ДАНС да се приложат гъвкави механизми спрямо съответните професии. Той посочи, че е  обсъждано мерките да се осъществяват тогава, когато е налице завишен риск от извършване на сделки или операции, с които да се финансира тероризъм или да се перат пари.  Според Кирилов адвокатите не би следвало да се изравняват по задължения в рамките на този закон с финансовите институции, лицензирани за осъществяване на тази дейност. \"Разбрах, че има разбиране в ДАНС за това и ще се намери подходящ регламент в правилника за прилагане на закона и, ако е необходимо, в законовата рамка\", коментира още той.", "date": "2019.02.21", "title": "Членове на Висшия адвокатски съвет ще се срещнат с Цвета Караянчева и Цветан Цветанов"}
{"url": "https://www.faktor.bg/bg/articles/ikonomika/biznes/emil-harsev-bankerkata-v-nova-zagora-e-tochila-smetki-na-klienti-koito-ne-sa-gi-proveryavali-dalgo-vreme", "text": "„Банковите служители могат да проследят движението на сметките. Ако някой реши да злоупотреби, логично няма да пипа такава, от която през ден се теглят пари и се следи. Клиентът няма задължение да си проверява сметка. Той си е поверил парите на банката и се е доверил“. Това каза пред БТВ финансистът Емил Хърсев по повод последния случай с източените пари от служителка в Нова Загора. „Всяка една сделка трябва да се контролира поне от два служители. Извършителката в Нова Загора вероятно е знаела паролите и на своите колеги и не е било проблем да източва пари. При всички положение служителите са си разменяли паролите и нарушението в технологичен план не е само на един човек. Банката сега ще поеме разноските към клиентите си, за да не я съдят“, каза още Хърсев.  „Няма вечни записи на камерите на банкоматите и ние не знаем кога служителката е теглила сумите. Случаите на измами от банкови служители не са много, каквато е и световната тенденция. Понякога се правят и грешки при транзакциите, когато банкерите са сбъркали цифра. Трябва да проверяваме сметките си по-често“, посъветва финансистът.", "date": "2019.02.21", "title": "Емил Хърсев: Банкерката в Нова Загора е точила сметки на клиенти, които не са ги проверявали дълго време"}
{"url": "https://www.faktor.bg/bg/articles/kultura/rok-faktor/ariana-grande-vleze-v-muzikalnata-istoriya-naravno-s-biytals", "text": "25-годишната попизпълнителка Ариана Гранде влезе в музикалната история наравно с „Бийтълс”. В момента три нейни песни заемат първите три места в класацията на списание \"Билборд\". Единствено Ливърпулската четворка е постигала това преди 45 години. Изпълненията на Ариана Гранде са в челната тройка вече четвърта поредна седмица. Тя публикува в социалните мрежи благодарности към всички, които я подкрепят. На първата позиция е безспорният и хит \"7 Rings\".", "date": "2019.02.21", "title": "Ариана Гранде влезе в музикалната история наравно с „Бийтълс”"}
{"url": "https://www.faktor.bg/bg/articles/sport/kurioz-nikoy-ne-iska-da-se-bie-s-kobrata-v-sasht-oshte-ne-znae-koy-e-sapernikat-mu", "text": "Вицепрезидентът на промоутърската агенция Top Rank Карл Морети потвърди, че следващият мач на претендента за световната титла Кубрат Пулев ще се състои на 23 март. Американският дебют на Кобрата със сигурност ще се проведе в Калифорния като вариантите за зала са два - The Hangar в Коста Меса или казиното Pechanga в Темесула. Все още обаче не е ясно, кой боксьор ще се изправи срещу Пулев. Първо се провалиха преговорите с Роберт Хелениус (28 победи, 17 с нокаут и 2 загуби), а в сряда сутринта същото се случи и с румънеца Богдан Дину (18 победи, 14 с нокаут и 1 загуба), който загуби от Джарел Милър през ноември. Промоутърът на Дину Грег Коен сподели пред ESPN, че преговори е имало, но в крайна сметка не се е стигнало до споразумение и той е отхвърлил предложението на президента на Top Bank Боб Арум. Пулев се присъедини към отбора на Top Rank през декември и това ще бъде неговият първи мач, организиран от мениджърската компания. ESPN отбелязва, че след поражението от тогавашния световен шампион Владимир Кличко през 2014 година, Пулев е спечелил шест поредни битки.", "date": "2019.02.21", "title": "Куриоз: Никой не иска да се бие с Кобрата в САЩ, още не знае кой е съперникът му"}
{"url": "https://www.faktor.bg/bg/articles/petrichev-za-lyubo-penev-kak-da-go-pokanim-kato-shte-treperim-dali-ne-go-e-podgonila-banka-kreditor-ili-nap", "text": "\"Чета, че Любослав Пенев е казал, че никога не би работил за „Лудогорец“. По принцип, за да работиш на едно място, първо трябва да те поканят. На нас даже и през ум не ни е минавало да каним за треньор Любослав Пенев\", написа във Фейсбук и зпълнителният директор на \"Лудогорец\" Ангел Петричев. Острият пост е по повод атаката на треньора на ЦСКА-София Любослав Пенев. Бившият футболист заяви, че част от титлите на \"орлите\" не са заслужени и че не би работил в \"Лудогорец\". Ето какво още пише Ангел Петричев: Достатъчно грижи си имаме, че да треперим кога няма да го пуснат да мине границата, защото го е подгонила някоя банка, кредитор или НАП\". А  „Лудогорец“ пътува много, защото играе редовно в Шампионска лига или Лига Европа. Казвам го за сведение на г-н Пенев, защото от изказванията му оставам с впечатление, че пропуска този важен детайл. Когато в един сезон си победил Хофенхайм и Брага изглежда логично да станеш шампион на България. Говоря само за последния шампионски сезон. Статистиката ни иначе е дълга.  Но явно цифрите не са силната страна на г-н Любослав Пенев. Когато опонентът ти за президент на БФС е спечелил 463 гласа на конгреса, а ти само 36, коментарите са излишни. Явно футболната общественост ти е казала: „Абе, не ставаш за тази работа!!!“.  Сега сме в очакване на поредното оплюващо интервю. Явно се гони някаква норма.\"", "date": "2019.02.21", "title": "Петричев за Любо Пенев: Как да го поканим, като ще треперим дали не го е подгонила банка, кредитор или НАП"}
{"url": "https://www.faktor.bg/bg/articles/mihaela-fileva-li-e-poslednata-trapka-na-grigor-dimitrov", "text": "Михаела Филева е новата любовна тръпка на Григор Димитров, твърди сайтът Sportal.bg. Първата ни ракета не играе тенис след Откритото първенство на Австралия и пропусна два турнира заради контузия в рамото, но за сметка на това около личния му живот почти всеки ден излизат пикантни вести. Първо, според британски таблоиди Гришо и Никол Шерцингер са скъсали. В началото се твърдеше, че си \"дали почивка\". После Димитров бе свързан със стара своя тръпка - чаровната френска тенисистка Ализе Лим. Двамата публикуваха в социалните мрежи снимки от един и същи зимен курорт, което събуди подозрения. Най-добрият ни тенисист е имал отношения с Лим в миналото. Сега обаче излиза предположение за връзка с Михаела Филева. Към момента никой от замесените в тези спекулации не е коментирал официално.  Дългокраката певица и Гришо се срещат от около два месеца, а няколко подробности от снимките им в социалните мрежи ги издадоха, пише още Sportal. В интерес на истината обща снимка нямат още, нито пък някакви белези като отбелязвания и т.н. В края на миналата година бившият № 3 в света разпространи видео от тренировка във фитнес зала, от което пролича, че слуша песен на хубавицата - \"Цяла нощ\". \"Най-доброто от България - Михаела Филева\", написа Гришо тогава. Твърди се, че двамата са се виждали наскоро на родна земя - тенисистът изкара повече от седмица тук - беше си в Хасково, на Рилския манастир и т.н. Преди да окупира сърцето на Димитров, Михаела изживя връзка с рап певеца Павел от дуета \"Павел & Венци Венц\". Двойката се разделя и събира на няколко пъти, но в крайна сметка не успя да съхрани връзката си. Гришо пък се радваше на любовта си с певицата Никол Шерцингер. Той изкара повече от три години с 40-годишната секси брюнетка след романса с Мария Шарапова.", "date": "2019.02.21", "title": "Михаела Филева ли е последната тръпка на Гришо?"}
{"url": "https://www.faktor.bg/bg/articles/dve-super-zvezdi-na-kinoto-i-sporta-shte-predstavyat-nominiranite-za-oskar-filmi", "text": "Звездата на тениса Серина Уилямс и двукратната носителка на \"Оскар\" Барбра Стрейзанд са сред \"уникалните таланти\", които ще представят номинираните филми на предстоящата церемония за наградите на американската киноакадемия. Освен Уилямс и Стрейзанд, на сцената в театър \"Долби\" на 24 февруари ще излязат също Хосе Андрес, Дейна Карви, Куин Латифа, конгресмен Джон Луис, Диего Луна, Том Морело, Майк Майърс, Тревър Ноа и Амандла Стенбърг. Според изявление на продуцентката на церемонията Дона Джилиоти и съпродуцента и режисьор Глен Вайс, всички те ще представят номинираните продукции във водещата категория за най-добър филм. \"Филмите ни свързват. Те ни вълнуват, пораждат моментни преживявания и създават спомени, които ни обединяват. Развълнувани сме, че успяхме да съберем известни почитатели на киното, които да представят номинираните филми и да споделят размишленията си за тях\", се посочва в изявлението на Джилиоти и Вайс, цитирано от БТА.", "date": "2019.02.21", "title": "Две супер звезди на киното и спорта ще представят номинираните за \"Оскар\" филми"}
{"url": "https://www.faktor.bg/bg/articles/iztochvat-sedemte-rilski-ezera", "text": "Чрез специална технология ще бъде изсмукана тинята от красивите планински водоеми, съобщава bgdnes.bg, позовавайки се на информация от Национален парк \"Рила\". Процедурата се налага, тъй като през последните години се наблюдават процеси на заблатяване. Според експерти това ще доведе до намаляването на нивото на водата в езерата. Мнозина се питат как това ще се отрази на флората и фауната в региона, като не е ясно дали няма да има негативен ефект върху организмите, живеещи във водата. Източването на езерата е само една от мерките в мащабен проект, който има за цел да спаси природния феномен от пълно унищожаване. През последните години езерата се превърнаха в един от най-посещаваните туристически обекти в цялата страна. Най-натоварено е през август, когато стотици автомобили и хиляди туристи се събират в подножието на лифта, който отвежда туристите до хижа \"Рилски езера\". Опашките са по няколкостотин метра, а изчакване за качването на съоръжението отнема часове. През един от уикендите на август 2018 г. езерата са били посетени от над 2000 души, посочи директорът на Национален парк \"Рила\" Красимир Андонов. През месеца в планината се събират и последователите на Петър Дънов (виж карето), които с коне качват багажа си по чукарите и това допълнително увеличава \"трафика\" над хижата. Струпването на много хора около водоемите довежда до постоянни проблеми. В района на Седемте рилски езера има регламентирани само три пътеки, но туристите използват около двадесет маршрута. Това води до ерозия на почвата, от която се образува кал в езерата. Затова туристите ще трябва да се движат по предварително маркирана тясна линия. Изграждането на новите маршрути е включено в проекта, който е на стойност 12 млн. лева и предстои да бъде реализиран в рамките на 4 години. Заради новите мерки предстои ограничаването на достъпа на хора до забележителностите. \"България Днес\" запита природния парк как ще ограничи придвижването на хората, но до редакционното приключване на броя от там не предоставиха отговор. Проектът предвижда изсмуканата тиня да не бъде изхвърлена, а да бъде използвана с друга цел. \"Съдържанието й е високо на минерали и ще го наслагваме там, където са ерозирали пътеките, и тези, които сме затворили за туристи\", обясни Андонов. Целта е да се възстанови естественият вид на околната среда край езерата, а човешки крак да не стъпва там. Друго нововъведение предвижда монтирането на модерна техника, с която ще се засичат и залавят бракониерите, тъй като ловът в защитените зони е забранен. Тя ще показва локацията там, от където произлиза изстрелът. Това ще позволи директно насочване на парковата охрана и реагиране точно на място. За последните десет години в парка са станали 12 големи пожара, затова ще бъде изградено и противопожарно депо с техника за гасене. \"Специализирано оборудване, радиоуправляема техника, ще бъдат обучени служители по тази дейност, доставка на моторни превозни средства, с които много бързо да се достигне до пожара\", каза още Андонов. Друг сериозен проблем на природния парк са съхнещите гори, като има засегнати 100-годишни дървесни видове. И се планира мащабна акция срещу вредителите, за да бъдат спасени дърветата. \"Ще се съберем на управителния съвет и ще решим какво да правим. Новината за ограничаването на хора около Рилските езера достигна до нас, но все още нямаме решение как ще постъпим оттук нататък\". Това коментираха пред \"България Днес\" от Бялото братство, чиито последователи разговорно са наричани дъновисти.  \"Сериозна опасност има Рилските езера да изчезнат, ако продължи да се увеличава присъствието на недобросъвестни хора край тях.\" Това предупреди и екологът Борислав Сандов. \"Площите около езерата се утъпкват все повече, разнася се кал и те се заблатяват.  Хранителните отпадъци, които се изхвърлят, и човешката урина са допълнителни неблагоприятни фактори. Около езерата трябва да се изградят дървени пътеки, по които туристите да се разхождат и да не създават проблеми\", казва още Сандов.\"", "date": "2019.02.21", "title": "Източват Седемте рилски езера"}
{"url": "https://www.faktor.bg/bg/articles/pechalbata-na-etsb-skochi-do-1-6-miliarda-evro", "text": "Печалбата на Европейската централна банка нарасна с почти една четвърт през миналата година, достигайки 1,6 милиарда евро благодарение на по-високите приходи от нейния огромен по размер потрфейл от еврооблигации, съобщава \"Уолстрийт джърнъл\". Това е най-високата годишна печалба на ЕЦБ от 2009-а година насам и четвъртата най-висока печалба откакто тя съществува. Нетната печалба от програмата на банката за закупуване на еврооблигации, известна като \"количествени улеснения\" (Quantitative easing или QE), се увеличи през миналата година с цели 43% до 820 млн. евро в резултат на нови покупки на дългови книжа и на по-висока доходност, се посочва в официалното съобщение на ЕЦБ в четвъртък. Централната банка също така е спечели през 2018-а година 384 млн. евро от предходната си програма за закупуване на облигации, известна като Securities Markets Program, която имаше за цел покупки на държавни дългови книжа на страни от т.нар. \"периферия\" на еврозоната, включително Гърция. Финансовият баланс на ЕЦБ и на съставляващите я централни банки от еврозоната се утрои от 2007-а година насам в резултат на програмата за \"количествени улеснения\" и на представяните дългосрочните заеми на търговските банки в региона (известни като TLTRO). През миналата седмица финансовият баланс на ЕЦБ беше в размер на цели 4,7 трлн. евро (около 4,16 трлн. долара) в сравнениe с финансова баланс за 4,0 трлн. долара на Федералния резерв на САЩ. През 2018-а година ЕЦБ спечели 862 млн. евро от притежаваните от нея чуждестранни финансови активи поради нарастващите приходи от доларовия потрфейл на банката. Тя също така налагаше по-високи такси на търговските банки от еврозоната за провеждания от нея надзор. Тези такси нараснаха през миналата година до 518 млн. евро от 437 млн. евро през 2017-а годна, което отразява и свършената от централната банка работа във връзка с проведените банкови стрес-тестове, отбеляза ЕЦБ.", "date": "2019.02.21", "title": "ЕЦБ с най-висока печалба от 10 години насам"}
{"url": "https://www.faktor.bg/bg/articles/proizvoditelyat-na-f-16-tarsyat-vazmozhnost-da-namali-razhodite-na-balgariya-za-iztrebitelite", "text": "Компанията, производител на Ф-16, продължава да търси възможности за намаляване на разходите за изтребителите, които България ще купи. Съобщението дойде от компанията. Подробности не се споменават. Евентуалната сделка е на стойност милиард и 800 милиона лева за до 8 изтребителя.  Съобщението на компанията идва на фона на очакванията българското министерство на отбраната да изпрати предложението си по евентуален договор.  Представители на компанията са обсъдили с Българската академия на науките възможностите за партньорство в сферите на отбраната, сигурността и космоса.", "date": "2019.02.21", "title": "Производителят на Ф-16 търси възможност да намали разходите на България за изтребителите"}
{"url": "https://www.faktor.bg/bg/articles/tsenite-na-gorivata-otnovo-tragnaha-nagore", "text": "За по-малко от месец средните цените на литър от най-масовия бензин (А95) и обикновения дизел са се повишили с 8 стотинки, а на пропан-бутана с 5 стотинки, показва справка в специализирания сайт fuelo.net. След като от ноември те поевтиняваха, за да стигнат нива от 1.95 лв/л за бензина, 2.15 лв/л за дизела и 92 ст. за газта в края на декември, те се задържаха на тези нива до края на януари. Оттогава се забелязва плавно поскъпване и към днешната дата средните цени са 2.03 лв/л за бензина, 2.23 лв/л за дизела и 0.97 лв/л за газта. Обяснението може да се търси в движението на цената на петрола, който от около 50 долара за барел в края на декември, стигна 67.17 долара за барел тази сутрин. Движението на световните цени нагоре вероятно ще продължи, заради несигурността идваща основно от ситуацията във Венецуела. Поглед към средните цените на горивата на големите вериги днес показва пълно изравняване за пет от най-големите търговци. Става дума за 2.04 лв/л за бензина, 2.24 лв/л за дизела и 0.97 лв/л за пропан-бутана, пише econ.bg. През 2016 година Комисията за защита от конкуренция (КЗК) започна разследване, с което да установи съгласуват ли търговците цените на дребно. Доказателства за споделяне на такава информация бяха открити, но не беше установено да има картел на пазара на горива. През март миналата 2017 година Комисията за защита на конкуренцията постанови шестте най-големи търговци на горива да гарантират, че са предприели мерки срещу споделяне на търговска информация с конкуренцията. След протестите срещу цените на горивата през лятото и есента КЗК започна проверка дали това е направено през ноември миналата година, но резултат все още няма. Управляващите пък решиха да променят касовите бележки, които всеки водач получава при зареждане, като от 1 април на тях трябва да има разбивка каква част от сумата идва от цената на горивото, ДДС, акциз и надценка. Според управляващите така ще има повече яснота на потребителите за ценообразуването в сектора и няма всички критики да са към правителството. Финансовият министър Владислав Горанов е на мнение, че това ще е в полза и на конкуренцията на пазара на горива.", "date": "2019.02.21", "title": "Цените на горивата отново тръгнаха нагоре"}
{"url": "https://www.faktor.bg/bg/articles/v-skopie-arestuvaha-bivsh-shef-na-parlamenta-i-ministri-za-teroristichen-zagovor-sreshtu-stranata", "text": "Полицията в Северна Македония арестува бившият председател на парламента и двама министри от предходното правителство, съобщи радио „Свободна Европа“. Полицейската акция е извършена по подозрения, че задържаните са свързани с нахлуването в македонския парламент през 2017 г. Според прокуратурата тези действия представляват терористичен заговор за подкопаване на конституционните ред и сигурност. Сред арестуваните е бившият председател на македонския парламент Трайко Валяновски. Задържани още са бившият министър на образованието Спиро Ристовски и бившият транспортен министър Миле Янакиески. Те са обвинени в организиране на нахлуването в парламента на привърженици на бившото правителство преди 2 години, Веляновски е настоящ депутат и има имунитет. Той е бил освободен часове след задържането му. Той отхвърля обвиненията срещу себе си, като в парламента все още не е пристигнало искане за премахването на неговия имунитет.", "date": "2019.02.21", "title": "Арестуваха бивши македонски политици, заподозрени в терористичен заговор срещу страната"}
{"url": "https://www.faktor.bg/bg/articles/albanskata-opozitsiya-se-otkaza-ot-mandata-si-izlizame-ot-kriminalniya-parlament", "text": "Парламентът на Албания от четвъртък официално е без опозиция, след като лидерът на Демократическата партия Лулзим Баша предаде на председателството на Народното събрание подписаните изявления, с които народните представители се отказват от депутатските си мандати, предават скопското електронно издание „24 Инфо“ и \"Фокус\".  Баша подаде заявленията след края на протеста пред парламента, на който бе поискана оставката на премиера Еди Рама и насрочване на предсрочни парламентарни избори.  Участниците в протеста, водени от лидерите на опозиционните партии, тръгнаха към сградата на правителството, която се намира в непосредствена близост от законодателния дом.  „Днес официално се отказахме от криминалния парламент. От днес сме обикновени граждани. Продължаваме битката до свалянето на престъпника Рама – Мадуро на Балканите“, заяви Баша.  „Рама, тръгвай си заедно с твоята престъпна група. Албания заслужава по-добро бъдеще, което ще дойде, когато гражданите изразят свободно своята воля на европейски избори. Искаме в Албания да бъде като в цяла Европа. Свобода, демокрация, победа. Бог да благослови Албания“, каза лидерът на опозицията пред хилядите протестиращи.  По-рано на протеста на обединената албанска опозиция, който започна в 11 часа българско време, последни се изказаха лидерите на Социалистическото движение за интеграция Моника Круемади и на Демократическата партия Лулзим Баша.  Двамата подчертаха, че няма връщане назад и че никога няма да признаят премиер, който е купувал гласове. Баша изпрати послание и до „чуждестранните дипломати и приятели“, че опозицията не иска насилие. Той поиска след оставката му, премиерът Рама да бъде изправен пред съда и поиска от правозащитните органи да не позволяват на „престъпника Рама да напусне страната“.  За разлика от състоялия се в събота протест, в четвъртък край парламента имаше много силно полицейско присъствие, като бяха изпратени подкрепления от Националната гвардия и специалните части на полицията.  Около парламента имаше седем полицейски кордона, три от които с членове на звеното за бързо реагиране и специалните части „Шкипония“.  Тези мерки са били предприети заради постъпила информация, че се планира нападение срещу парламента.  Организаторите пък поставиха пред първия полицейски кордон охранители с бели ленти на лявата ръка.", "date": "2019.02.21", "title": "Албанската опозиция се отказа от мандата си: Излизаме от криминалния парламент"}
{"url": "https://www.faktor.bg/bg/articles/begletsat-gruevski-progovori-vav-feysbuk-oshte-me-presledvat-men-i-vmro-dpmne", "text": "Бившият министър-председател на Македония Никола Груевски публикува в социалната мрежа Фейсбук коментар на последните арести във връзка с разследването на щурма на парламента в Скопие от 27 април 2017 г., известен като „кървавия четвъртък“.  Eто целия пост на Груевски, публикуван във \"Фокус\":  Продължава политическото преследване срещу мен и срещу мнозина други от ВМРО-ДПМНЕ.  Малко им е обвинението и незаконната, политически поръчана присъда за затвор за това, че съм повлиял за придобиването на блиндиран автомобил заради това, че като премиер и аз съм използвал тази кола освен чуждестранните гости.  Малко им е и абсурдното обвинение, че съм искал пътят Кичево-Охрид да бъде завършен по-бързо, защото съм искал гражданите да ме възнаградят, като гласуват за мен на следващите избори.  Малко са им обвиненията, че съм поръчвал шамари, които никога никому не са удряни.  Малко им е обвинението, че съм злоупотребил със служебното си положение за това, че Общината разруши незавършена постройка, за която и самият инвеститор призна, че е незаконна, като отправя искане към общината да промени разрешението за строеж и да се съобрази с вече започнатото незаконно строителство.  Малко им е и обвинението, в което без нито едно доказателство срещу мен, или без мой подпис, ме обвиняват за финансирането на партията, защото някой е дал пари и след това е направил изявление, че не е дарявал средства или че не си е спомнял дали е дал 500 или 1000 евро на партията.  За всички тези лъжливи обвинения, за които все още нямам присъда, поръчителите на прогонването ми вече поискаха от съда да ми наложи максимална присъда за затвор.  Малко им е това.  Сега те решиха да ме подозират и след това да ме обвинят в несъществуващ тероризъм.  Очевидно е, че това неспособно и марионетно правителство няма друг начин да прикрие своята несъстоятелност и своите стъпки, които са в ущърб на държавните и националните интереси на Македония, своята престъпност, непотизъм и корупция, а иска да постоянно да прави това чрез несправедливи подозрения, обвинения, процеси и вкарването в затвора на политически инакомислещите. Фалшивите спектакли и процеси, които някой ден ще бъдат техен срам и техен страх от наказание за злото им, сега са наша Голгота.  Кой знае за кой път го повтаря.  Нито съм организирал, нито съм дал съгласие някой да организира нападение в парламента и физическа саморазправа с депутати. Напротив, първи от всички политици поисках помирение, веднага, след като разбрах, тъй като предходния ден бях във Виена.  Призовавам Прокуратурата да обяви публично доказателствата срещу мен.  Нека видим материалните доказателства или каквито там има, пък макар и фалшиви, без значение дали изтръгнати с изнудване от свидетели, със заплашвания или обвинения.  Много бих искал да видя доказателствата за нещо, което не само не съм направил, но и гледайки как властта дразни хората, а цялата вина и цялата негативност пада върху раменете на ВМРО-ДПМНЕ и нейните членове и служители.  Искам публично да чуя как от позицията на лидер на ВМРО-ДПМНЕ мога да повлияя на министър Нухиу (когото според мен лично аз не съм срещал - като министър първоначално отговарях за мира и реда в страната, в която основното събитие бяха протестите и напрежението в и пред парламента), или на който и да било друг служител в МВР.  Призовавам Прокуратурата да представи надлежните доказателства срещу мен пред целия народ, пред цялото общество. Доказателство за нещо, което не е извършено.  Хайде, не си купувайте време, не вадете бисери от типа „разследването е в ход“, или „разследването е тайно“ – едни и същи празни приказки. Това не е обикновен процес, а такъв, който се следи от цялата наша и международна общност, и не е възможно доказателствата да са само във вашите чекмеджета.  За мен знам, че ги нямате. Вярвам също, че и за останалите нямате нищо, което би могло да бъде наречено доказателство. Ако стига да обвините някого, само защото е подкрепил мирни протести, тогава имате причина да арестувате всички политици в страната, защото всеки един от тях е подкрепял мирен протест, но и целия народ, който в различни моменти е подкрепял едни или друг протест.  Но, ако обвинявате някого за организиране на нападение в парламента и за физическа саморазправа с депутатите, при това като определяте това като тероризъм и искате наказание от най-малко 10 г. лишаване от свобода, тогава са ви нужни ясни, недвусмислени и силни доказателства и тяхното публично обявяване.", "date": "2019.02.21", "title": "Беглецът Груевски проговори във Фейсбук: Още ни преследват - мен и ВМРО-ДПМНЕ"}
{"url": "https://www.faktor.bg/bg/articles/novini/svyat/es-rusiya-e-osnovnata-zaplaha-za-evroizorite", "text": "Европейският съюз смята, че Русия е основната заплаха за дезинформация и намеса в изборите за Европейски парламент, съобщава El Pais. \"Пред лицето на нарастващата заплаха, надвисваща над гласуването Съветат на министрите на външните работи на страните от ЕС, съгласува засилване на систумата за предотвратяването на дезинформационни кампании, за активизиране на информационни кампаниии и признаване на кибератаките за заплахи за националната сигурност\", пише изданието. ЕС се опитва да защити предизборната кампания, като се опасява че хакерска намеса или вирусна атака с фалшифицирана или изкривена информация ще поставят под заплаха сигурността и легитимността на изборите. В съответствие с изводите, направени от членовете на Съвета, рискът е в това, че подобни атаки, че окажат дълбоко въздействие върху демократичния процес.  В документа ясно се посочва, че главната заплаха е Русия, която всеки път използва стратегии за дезинформация.", "date": "2019.02.21", "title": "ЕС: Русия е основната заплаха за евроизборите"}
{"url": "https://www.faktor.bg/bg/articles/moldova-mozhe-da-otvori-vtori-front-na-pridnestrovskieto", "text": "Молдовското ръководство заяви, че променя формулата за диалог с Приднестровието да се обсъжда политическият му статут при едни преговори, съобщава \"Ехото на Москва\". Лидерът на Приднестровието Вадим Красноселски заяви, че обсъждането на статута е изключено, както и обединението на непризнатата република с Молдова. Кишинев, знаейки настроенията в Приднестровието, съзнателно им предложи неизпълнима формула за преговори. Немският политолог Александър Рар не изключва възобновяването на конфликта в Приднестровието с участието на румънците. Въпреки това, докато Румъния е председателстваща ЕС, отбеляза Рар, Букурещ няма да си позволи резки движения. Форматът на преговорите „5 + 2“ (Молдова, Приднестровието + Русия, Украйна, ОССЕ - посредници, ЕС и САЩ - наблюдатели), за успехите на които много напоследък говориха ОССЕ и ЕС , вече не само че приключи, но и може да бъде последван от нов конфликт на Днестър. Това беше добре разбрано в Кишинев, когато обяви новата си формула за преговорния диалог между страните. Всичко, което беше постигнато по-рано, беше отчетено като положително и беше свързано с подобряването на живота на населението на двата бряга на Днестър. Факт е обаче, че ситуацията на Днестър днес е сложна, отбелязва Александър Рар. Той подчертава, че в случай на провокация в Приднестровието румънските войски могат да се появят на Днестър. Днес обаче, отново изтъква, че Румъния е председател на ЕС и се държи много внимателно. Затова е малко вероятно на този етап да се намеси в ситуацията на Днестър.", "date": "2019.02.21", "title": "Молдова може да отвори втори приднестровски фронт"}
{"url": "https://www.faktor.bg/bg/articles/novini/balgariya/balgariya-i-severna-makedoniya-shte-chestvat-zaedno-tsar-samuil-sveti-naum-i-sveti-kliment", "text": "Постигнато е съгласие за съвместно отбелязване на цар Самуил, Свети Климент и Свети Наум. Това е станало на двудневна среща на съвместната комисия по исторически и образователни въпроси между Република Северна Македония и Република България, която приключи в Скопие, съобщава вестник \"Нова Македония\". След дълги дебати съвместната комисия постигна съгласие да даде препоръка на правителствата, че съществуват достатъчно елементи за общо отбелязване на Св. Климент, Св. Наум и цар Самуил като мост за изграждане на взаимни приятелски отношения в духа на Договора за приятелство и добросъседство, се казва в съобщение на Института за национална история. На срещата била разгледана възможността за съвместно отбелязване на някои исторически личности, които са значими и за двете държави, а дискусията за учебниците по история е отложена за следващата среща. Това бе четвъртата среща на общата комисия по исторически и образователни въпроси, която бе формирана съгласно Договора за добросъседство между двете страни, отбелязва изданието.", "date": "2019.02.21", "title": "България и Северна Македония ще честват заедно цар Самуил, Свети Наум и Свети Климент"}
{"url": "https://www.faktor.bg/bg/articles/kiev-otkrito-obvini-moskva-v-namesa-v-ukrainskite-izbori", "text": "Службата за сигурност на Украйна (ССУ) обвини днес Русия, че се намесва в украинския изборен процес, като създава незаконни структури, които да осигурят победата на определен кандидат, предаде Ройтерс, цитирана от БТА. Директорът на ССУ Виктор Кононенко каза пред репортери, че група руски граждани и сътрудничещи с тях украинци използват парични подкупи, за да създадат мрежа от хора, готови да гласуват за определен кандидат и да въздействат върху общественото мнение. \"Тази дейност е незаконна и оказва въздействие върху изборите резултати\", каза Кононенко. По думите му в заговора са замесени \"граждани на Украйна, които отдавна сътрудничат с руски структури\". В края на март в Украйна ще се състои първият тур от президентските избори. Шефът на украинското контраразузнаване не посочи кого от 44-те регистрирани кандидати за държавен глава трябва да облагодетелства заговорът. Кононенко допълни, че в схемата участват и граждани на други държави, но украинските власти са се съсредоточили върху руската връзка.", "date": "2019.02.21", "title": "Киев открито обвини Москва в намеса в украинските избори"}
{"url": "https://www.faktor.bg/bg/articles/novini/svyat/ek-pochete-pametta-i-godishninata-ot-ubiystvoto-na-zhurnalista-yan-kutsiak", "text": "Европейската комисия почете днес с минута мълчание първата годишнина от убийството на словашкия разследващ журналист Ян Куциак и неговата годеница. Комисията призова за бързо приключване на разследването на убийството и за изправяне на виновниците пред правосъдието. ЕК не е забравила това престъпление, което осъжда възможно най-решително.  Европа е световното средище на демокрацията и върховенството на закона. Журналистите са носеща стена на нашето общество. Всички държави трябва да направят всичко по силите си, за да ги защитят, заяви говорител на комисията.  Убийството на Куциак се свързва с незавършеното му разследване за корупция в словашкото правителство. Според събраните от Куциак приживе данни е установена връзка между правителствените среди и италианската мафия, злоупотребявали със средства от ЕС за земеделие.", "date": "2019.02.21", "title": "ЕК почете паметта и годишнината от убийството на журналиста Ян Куциак"}
{"url": "https://www.faktor.bg/bg/articles/dps-v-rolyata-na-spasitel", "text": "Не ни изненадва решението на ГЕРБ за Изборния кодекс, виждали сме и преди много случаи – на принципа \"проба - грешка\", или както е във футбола, въртеливо движение с рязка чупка в кръста. Така коментира пред Би Ти Ви дебатите по Изборния кодекс и решението на ГЕРБ да върнат преференцията зам.-председателят на ПГ на ДПС Хамид Хамид. Това е с цел да заблудите противниците, не е насочено срещу тези, които помагат в трудни моменти. Ние помагаме в трудни моменти за спасяване на държавността. Когато има такива гласувания, за нас няма проблем да помогнем на вносителя. Има обаче разлика между спасяване на държавността и спасяване на властта. Когато става въпрос за спасяване на властта, няма да помогнем, може да сте сигурни, заяви Хамид. Депутатът изтъкна, че сами по себе си нещата около Изборния кодекс не са толкова безнадеждни, но слабостта на тези, които вземат решенията, ги прави такива.  Истеризацията с префенциалното гласуване измести истинските въпроси в Изборния кодекс. Този праг на префенрециите през годините се превърна в средство за корпоративен вот, затова нашата позиция остава непроменена, посочи депутатът от ДПС. Хамид изтъкна, че ДПС има огромна полза от електронното гласуване. Това е бъдещето, но докато не се намери сигурна технология, не бива да бъде въвеждано. Дори най-развитите технологично държави не могат да си позволят това, заяви той. На въпрос на водещата биха ли подкрепяли управляващите и в бъдеще, Хамид бе лаконичен: Подкрепа се дава на този, който я търси. Подкрепа се дава на този, който иска да бъде спасен. Мисля, че вече е късно да даваме подкрепа на когото и да било, каза на финала Хамид Хамид.", "date": "2019.02.21", "title": "ДПС в ролята на спасител - ще помага винаги за спасяването на държавността, но не и на властта"}
{"url": "https://www.faktor.bg/bg/articles/novini/svyat/komersant-putin-nikoga-ne-e-stigal-tolkova-dalech-v-zaplahite-kam-zapada", "text": "Руските издания коментират посланието на руския президент Владимир Путин пред Федералното събрание. \"Комерсант\" го определя като \"послание към Конгреса\" на САЩ. Документът съдържаше необикновен (дори в сравнение с предишното послание) милитаризъм и заплахи по адрес на Съединените щати, каквито Путин досега не си позволяваше, отбелязва вестникът. Русия ще бъде принудена да създаде и разположи оръжия, които може да бъдат използвани не само срещу територии, откъдето ще идва пряка заплаха, но и срещу територии, където се намират центрове за вземане на решения да се използват ракети, застрашаващи федерацията, заяви вчера Путин. Това бе \"главният смисъл на посланието\" - \"всичко останало, кажи-речи, спря да съществува\", коментира \"Комерсант\". Казаното от руския президент \"бе именно заплаха. Нямаше начин да се нарече другояче\", подчертава изданието и обяснява: Путин \"говореше така, че да го чуят\". \"Никой не е заплашвал Запада така, дори и Никита Хрушчов\" - съветски лидер от времето на студената война, пише всекидневникът, според който Путин \"още никога не бе стигал толкова далеч\". НАТО отхвърля като недопустими заплахите на руския президент да насочи оръжия към ключови центрове на западния алианс, цитира печатът вчерашна реакция на пакта. \"Путин пак наплаши НАТО с посланието си към Федералното събрание\", констатира онлайн изданието \"НСН\". \"НАТО е възмутена от посланието на Путин\", пише в заглавие \"Газета\", цитирана от БТА. \"Да не би да са си мислили, че ще си правим селфита с тях след разширяването на НАТО, излизането на САЩ от (договора за) ПРО, увеличаването на американския контингент в Европа и неспирната намеса на колективния Запад във вътрешните работи на суверенни държави\", се казва в публикация в социалните мрежи на Мария Захарова, говорителката на руската дипломация, цитирана от \"РБК\". Няколко ракети \"Циркон\" могат за 5 минути да ликвидират изцяло \"мозъчните центрове\" на САЩ, които управляват ракетните системи, уверява руски аналитик пред електронния вестник \"Ура\".", "date": "2019.02.21", "title": "Комерсант: Путин никога не е стигал толкова далеч в заплахите към Запада"}
{"url": "https://www.faktor.bg/bg/articles/sadat-ostavi-v-aresta-dimitar-zhelyazkov", "text": "Апелативният специализиран съд остави в ареста Димитър Желязков - Митьо Очите. Магистратите не уважиха исканията на защитата на Желязков за домашен арест и изготвяне на съдебно-медицинска експертиза за точното му здравословно състояние. Пред съда Желязков поиска да бъде пуснат под домашен арест или да бъде прегледан и заяви: „Аз не искам да ме пускате, а да ме прегледате“. Той допълни, че наистина има здравословни проблеми и, че властите в Турция са се грижили по-добре за него, отколкото тук. Искането на адвоката му Илиян Василев бе мярката на Желязков да бъде заменена с по-лека - домашен арест, или ако най-тежката „задържане под стража“ бъде потвърдена, то тя да бъде изтърпявана в болницата към Централния софийски затвор или друго лечебно заведение. „Димитър Желязков е всенароден любимец и винаги преди избори започва дело срещу него“, подчерта адв. Василев. „Не отива на добре правосъдието, щом по този начин се третират правата на гражданите“, коментира той и подчерта, че Желязков никога не е правил и минимални опити да се укрива при предишните дела срещу него и няма реална опасност да извърши престъпление. Според прокурора по делото Николай Христов наличните документи за здравословното състояние на Димитър Желязков сочат, че то е задоволително и не предполага спешно приемане или лечение в болница. По думите му никой не му е отнел правото да се изследва и експертиза може да бъде направена, когато започне разследващата част по делото, но няма спешна необходимост за изготвянето ѝ. Съдът счете, че обвиненията към Желязков са за тежки престъпления и има опасност той да извърши други, ако бъде пуснат от ареста. Въззивният състав не се съгласи с възражението на защитата, че Димитър Желязков е обвинен само за подбудителство и помагачество на база на свидетелски показания, които се основават само на чутото от други лица. Според съда не е на лице опасност Желязков да се укрие, но има риск да извърши ново престъпление. Според магистратите няма пречка да му бъде оказвана медицинска помощ в условията на ареста. Именно затова Апелативният съд постанови, че не сезира основание за отмяна на мярката на Специализирания съд от 16 февруари 2019 г. Решението на съда е окончателно и не подлежи на обжалване.", "date": "2019.02.21", "title": "Съдът остави в ареста Митьо - Очите"}
{"url": "https://www.faktor.bg/bg/articles/obshtestvo/raboteshtite-v-gradskiya-transport-v-sofiya-iskat-po-visoki-zaplati", "text": "Увеличение на заплатите иска Федерацията на транспортните работници \"Подкрепа\" в София. В декларация до кмета на София Йорданка Фандъкова и зам.-кмета по транспорта Дончо Барбалов от столичния авто- и електротранспорт настояват за \"разумен социален диалог\" върху приложена от тях стратегия с искания. Сред тях са допълнително заплащане за допълнително пропътувани километри, формиране на основните заплати чрез коефициенти към минималната работна заплата, премахване на нощния транспорт, обособяване на бус ленти и въвеждане на система за управление на трафика, получаване на заплати за периода на обучение. Шофьорите на градския транспорт в София периодично протестират срещу лошите условия на труд, ниското заплащане и недостиг на водачи.", "date": "2019.02.21", "title": "Работещите в градския транспорт в София искат по-високи заплати"}
{"url": "https://www.faktor.bg/bg/articles/fandakova-chrez-digitalnite-tehnologii-uchenitsite-mozhe-da-se-obuchavat-po-dobre", "text": "Дигиталните технологии са още един инструмент, с помощта на който учениците могат да се обучават по-добре. Това каза на конференция за дигиталното образование кметът на София Йорданка Фандъкова.  Според нея с помощта на дигиталните технологии уроците стават по-интересни, а знанията - по-разбираеми и достъпни за децата. Най-важният фактор в образованието са учителите. Обучението на учителите и увличането им в процеса за използване на дигиталните продукти и технологиите в час е задача, която Министерството на образованието реализира, заяви Фандъкова. Тя поздрави министъра на образованието и науката Красимир Вълчев, който присъства на форума, и неговия екип за това, че правят истинската реформа в образованието.  В София IT секторът се развива много активно през последните години, каза кметът Йорданка Фандъкова. Тя отбеляза, че секторът на информационните технологии се е развил и е създал добра среда за работа на програмистите и специалистите в информационните технологии. Заедно с това успяхме да привлечем и инвеститори в иновативните високотехнологични производства, които носят висока добавена стойност. Това е шанс за младите хора да развият своите умения и да намерят добра работа в града, заяви столичният кмет.", "date": "2019.02.21", "title": "Фандъкова: В София IT секторът се развива много активно"}
{"url": "https://www.faktor.bg/bg/articles/sadat-othvarli-zhalbite-na-ginka-varbakova-sreshtu-spiraneto-na-sdelkata-za-chez", "text": "Административния съд в София отхвърли и двете жалби на Гинка Върбакова. Те са срещу спирането от страна на КЗК на сделката между „Инерком“ и ЧЕЗ за българските активи на чешкото енергийно дружество. КЗК първо не разреши сливане, защото така щяло да има предпоставки за монпол на соларния пазар. След това КЗК отказа да образува производство при подадена втора жалба от \"Инерком\", защото компанията на Върбакова вече беше подала жалба във ВАС заради спирането на сделката, а КЗК счете, че това означава, че не може да има ново производство, щом съдът по същество трябва да се произнесе по същия въпрос по вече подадена друга жалба.  Сега според АССО КЗК правилно е счела, че може да има монопол на соларния пазар, като съдът не приема за аргумент против тази оценка продажбата на ВЕИ активите на \"Инерком\".", "date": "2019.02.21", "title": "Административният съд отхвърли жалбите на Гинка Върбакова срещу КЗК"}
{"url": "https://www.faktor.bg/bg/articles/kmetski-sin-e-arestuvan-za-lihvarstvo-v-shumen", "text": "Кметски син бе арестуван за лихварство в Шумен. При претърсване в имота на 33-годишния Адил Ахмедов в село Лятно, където баща му е кмет, са открити над 30 банкови карти с пин кодовете, 11 чужди лични карти, както и нотариални актове на имоти. В три тефтера са били вписани имена на лица и различни суми. Намерени са и мобилни телефони, различни златни накити, оръжия и превозни средства. В жилището полицаите намерили и близо 30 000 лева. 33-годишния мъж е задържан за 24 часа в полицейското управление в Шумен. „Скоро такава мащабна лихварска дейност на територията на област Шумен не е имало. Лицето, за която е била информацията, че извършва банковите сделки, е съдействало на досъдебното производство. Като е признал и ги е насочил към определени факти и обстоятелства”, заяви окръжният прокурор Маргарита Георгиева.", "date": "2019.02.21", "title": "Кметски син е арестуван за лихварство в Шумен"}
{"url": "https://www.faktor.bg/bg/articles/bankata-obeshta-da-varne-na-klientite-parite-otmaknati-ot-tyahna-sluzhitelka", "text": "Присвоените пари от банковата служителка в Нова Загора ще бъдат възстановени на клиентите на банката, съобщи днес Георги Султанов, регионален банков мениджър. Той коментира, че тече вътрешна проверка и се издирват пострадалите клиенти. До момента е установено, че парите са източвани чрез дебитни и кредитни карти. Бившата вече директорка на финансовия център Биляна Манчева, обвинена в присвояването на над 400 хиляди лева от понеделник е в следствения арест в Сливен, а вчера Окръжния съд и наложи постоянна мярка „задържане под стража.“ Султанов обяви, че банката ще направи всичко възможно да възстанови парите на пострадалите, но не посочи срок, в който това ще бъде направено. „Правим всичко възможно и ще направим, така че ще си получат сумите“, каза той и съобщи, че „в най-близко време“ ще бъдат казани сроковете. Султанов отрече слуховете, че присвоените суми са много над обявените 400 хиляди лева. „Това, което и вие официално показвате в новините, това е сумата. Около 400 хиляди“, обяви той пред БНР. Той бе категоричен, че служителката е действала сама и няма друг замесен в случая. Днес клиентът, от който започна разплитането на случая, разказа, че е всичко е започнало, когато е направил опит да си плати семестъра в клона на същата банка във Велико Търново. „Поисках извлечение от сметката. Беше ми предоставено. Разгледахме я с мениджър продажби и установихме, че са теглени парите ми от дебитна карта, която аз нямам такава 49 пъти. Ами някъде над 22-23 хиляди лева имах, но реално налични имах около 167 лева“, каза клиентът, който пожела да остане анонимен.", "date": "2019.02.21", "title": "Банката обеща да върне на клиентите парите, отмъкнати от служителка в новозагорския й клон"}
{"url": "https://www.faktor.bg/bg/articles/obshtestvo/zakon-i-red/losh-kasmet-za-telefonni-izmamnitsi-obadiha-se-vav-varnenskata-prokuratura", "text": "Районната прокуратура във Варна задържа 80-годишна жена, участвала в опит за телефонна измама на прокурор. Веселинка Р. отишла да прибере поискани пари от телефонни измамници, които позвънили на стационарен телефон на Районната прокуратура, съобщиха от прокурорската пресслужба. Схемата за измамата е класическа. Лекар поискал пари от майка на пострадало в катастрофа момиче, при животоспасяващата операция на което били поставени златни пирони. Мнимият лекар звънял от румънски мобилен номер и заплашвал, че ако не получи 30 000 евро за златните пирони, ще прати на майката банда от 15 души.  Другият участник в схемата, чиято роля е на „доброто ченге“, е мним полицейски инспектор, представил се като Красимир Николов от общинска полиция. Той обещал съдействие на заплашената, която по случайност е прокурор в Районната прокуратура.  Телефонната епопея започнала в 10,05 часа на стационарния телефон в Районната прокуратура във Варна, взет за домашен телефон от измамниците, продължила на мобилния телефон на нарочената за жертва и завършила около 18,30 часа на 20 февруари със задържането на 80-годишната Веселинка. Възрастната жена била изпратена да прибере парите, които по заповед на измамниците жертвата на телефонната измама трябвало да изхвърли от терасата на жилищен блок, в който уж живеела. След десетки уговорки, заплахи и искания да бъдат изтеглени всички налични пари от банковата сметка на „жертвата“, за които измамниците уж имали информация от банкова служителка, сумата за златните пирони била намалена до 6830 лева.  В торбичка бил поставен плик с банкови брошури, имитиращ пачка с пари. На адреса се появила възрастната жена, която непрекъснато говорела по мобилен телефон с измамниците. Те я насочвали къде да търси торбичката с изхвърлената сума. Тогава 80-годишната Веселинка Р. била задържана от полицейски служители, които очаквали на място пристигането на човека на телефонните измамници.   След образуване на досъдебното производство по случая и последвалото претърсване на адреса на задържаната Веселинка Р. полицията намерила в дома й 500 лева и вещи от друга телефонна измама, извършена на територията на Районната прокуратура в Девня с нейно участие. Веселинка Р. е задържана за 72 часа с прокурорско постановление. Това е поредната телефонна измама на територията на Варна за последните три седмици. Установени са петима телефонни измамници, като трима от тях вече са задържани. От ноември до края на януари тази година престъпната дейност на телефонни измамници се разследва по 16 досъдебни производства. Общата сума на измамите е над 80 000 лева.", "date": "2019.02.21", "title": "Лош късмет за телефонни измамници - обадиха се във варненската прокуратура"}
{"url": "https://www.faktor.bg/bg/articles/razsledvat-srabska-vrazka-na-bankerkata-otmaknala-400-000-ot-novozagorski-klon", "text": "Полиция и прокуратура проверяват сръбска следа по случая с обвинената за отклоняване на пари в особено големи размери управителка на банков клон в Нова Загора. Днес се оказа, че има и нова сюжетна линия съобщава Би Ти Ви. От профила в „Инстаграм” на Биляна Манчева, вече бившата шефка на банковия клон, става ясно, че тя е предлагала услуги като личен банкер, както и различни видове заеми в Сърбия. От прокуратурата и полицията потвърдиха, че работят по тази следа. На този етап разследващите органи отказват всякакви подробности. Уточняват обаче, че работят и по други версии. Човекът, от който започва разплитането на измамата, е студент и иска да запази самоличността си в тайна. От банковата му сметка липсват пари, когато отива до банка в голям град, за да си плати таксата за семестъра. В сметката му имало над 23 000 лева. Оказва се обаче, че сумата липсва:. Теглени са пари от дебитна карта на младеж, който е студент. След като разбира, че сметката му е източена, младежът се свързва с вече бившата директорка на банковия клон. Мистериозно, в сметката му отново се оказват по-голямата част от парите. Сумата обаче е преведена от авоарите на друг клиент на банката, става ясно от извлечението по сметката. Младежът успял да се свърже с наредителя, който с изумление научил, че е „правил” 49 транзакции. Според потърпевшия от измамата студент шефката на банковия клон не е действала сама в неправомерното отклоняване на повече от 400 000 лева. Регионалният мениджър Георги Султанов обаче е категоричен – няма данни за съучастници. И днес в банковия клон в Нова Загора продължава вътрешната проверка. Всички ощетени клиенти вероятно ще трябва да изчакат приключването ѝ, за да си получат парите. От финансовата институция днес за пореден път увериха, че всички пострадали клиенти ще получат парите си - след приключването на вътрешната проверка на банката. Не е ясно обаче колко дълго ще продължи тя.", "date": "2019.02.21", "title": "Разследват сръбска връзка по случая с банкерката, отмъкнала 400 000 от новозагорски клон"}
{"url": "https://www.faktor.bg/bg/articles/obshtestvo/zakon-i-red/do-3000-lv-globa-za-havliya-ili-palatka-varhu-dyuni", "text": "Забрана за плажуването върху дюни предвиждат одобрените от кабинета промени в Закона за Черноморското крайбрежие, които влязоха за гласуване в парламента. Строги санкции ще се налагат за къмпингуване върху дюни и поставяне на преместваеми обекти на неохраняеми плажове. Камчийски пясъци е част от най-дългата плажна ивица у нас. В нея попадат плажовете от Шкорпиловци до Камчия. Всяко лято върху дюните стотици хора разполагат хавлии, палатки и каравани. Част от караваните са оставени за зимата. Вече обаче ще се налагат санкции – от 1000 до 5000 лв. за автомобилите. Поставянето на плажни принадлежности или палатка вече ще се наказва от 1000 до 3000 лв. Спирането на кола върху дюни ще се санкционира от 3000 до 5000 лв. Ограничаването на достъпа до пясъка – до 10 000. Поставянето на преместваеми обекти на неохраняем плаж ще се наказва до 50 000, а ако са върху дюни до 10 000 лв. Аргументите на Министерството на туризма:  \"Нарушава се флората, растенията, които са също защитени видове, с поставянето на плажни принадлежности, палатки и преминаването на превозни средства\", каза Радиана Йонова от отдел \"Управление на морските плажове\" към Mинистерството на туризма. Промените трябва да одобри парламентът. Право да налагат санкции за различните нарушения ще имат Министерството на туризма, общините, полицията и районните екоинспекции.", "date": "2019.02.21", "title": "До 3000 лв. глоба за хавлия или палатка върху дюни"}
{"url": "https://www.faktor.bg/bg/articles/politika/hlyab-i-pasti/ako-gotse-delchev-e-i-balgarin-i-makedonets-mozhe-li-da-bade-i-turchin-i-grak", "text": "До, Проф. д-р Ангел Симеонов Димитров, член на Научния съвет на Института по история на БАН и на Общото събрание на БАН. Председател на Общото събрание на учените в Института по история. Член на Съвета за българските читалища към Министерството на културата. Уважаеми г-н Димитров,  Познаваме се повече от 25 години, още от времето на Вашия пръв дипломатически мандат в Скопие. Винаги със задоволство изтъквам, че взаимните ни отношения бяха изпълнени с респект и уважение, а разговорите с Вас бяха приятно и поучително преживяване. Затова и Ви пиша, за да изкажа моето недоумение и неразбиране около Вашата работа в Смесената македонско-българска комисия за преодоляване на разногласията по факти от общата история на нашия/те народ/и.  Изненадан съм от бездействието и стерилността в работата и, но най-много съм изненадан от липсата на информация за работата на тази \"проблематична научно-идеологическа, но и политическа\" институция, както наричат някои македонски журналисти комисията. Някои от нас изпитват чувство на сериозна загриженост от позициите на македонските членове на комисията, че Гоце Делчев е \"българин\" колкото и \"македонец\", че цар Самуил \"не е имал национално съзнание\", затова царството му е колкото българско, толкова и македонско и подобни някакви недомислици, каквито няма и в букварите на малките деца.  Какво прави Вашата комисия, къде сте, има ли \"светлина в края на тунела\" или пак си  дали още смятаме да се съобразяваме с политическите и разузнавателните интереси на \"големия брат\"!? Преминаваме през един сериозен момент от общата ни история, по-точно, през \"кризисен\" момент, когато трябва да реагираме смирено, но целенасочено за осъществяването на идеалите на нашите предци, идеали пълни с творчество, но и напоени с кръв през последните 150 години.  Не знам как реагират учените в такива моменти, виждам, че реакцията Ви е слаба и неадекватна, и се сещам за една малка история, за това как обикновените, не толкова образовани хора реагират в подобни ситуации. Някъде през пролетта на 2005 година, аз и тогава вече бившият председател на МПО (Македонската патриотична организация в САЩ и Канада)  Георги Лебамов, заминахме на няколкодневна обиколка из Костурския край от където е семейството на Лебамов. Георги Лебамов е човек от американския елит, сътрудник на полковник Донован и личен приятел на Роналд Рейгън и Буш-баща. Той много държеше, може би за последен път, да посети гробищата в с. Вишени и в с. Блаца Българска, където са погребани неговите дядо и баба, както по бащина, така и по майчина линия, борци от Илинденско-Преображенското въстание и негови жертви. На връщане, на ГКПП-Евзони, гръцкият полицай взе документите ни, отиде в полицейския пункт и след около 20 минути се върна заедно с добре възпитан цивилен, авно агент на гръцката ДС. Цивилния държеше документите ни и започна на английски, с учтив тон: \"Извинете, но вие двамата сте много интересни пътници. Единият има американски паспорт, а другият (гледайки мен)пътува с български паспорт. На едния баща му се казва Аргир (на Лебамов) а на другия - Хараламби…обаче, и на двамата майките имат едно и също име - Елена…как обяснявате това нещо?\"  Останах изненадан, че гръцкият полицай знае имената на майките ни, затова мълчах, но Лебамов се обади:  \"Това с имената на майките е съвпадение, аз и Владо сме стари приятели и отиваме да посетим родните места на моите предци\".  \"Аха, рече полицаят, значи сте грък\".  Лебамов го погледна и студено му каза: \"Не, аз съм роден в Америка, аз съм американец\".  \"Да, отговори полицаят, но Вашият баща Аргир е от тук, значи той е бил грък\". \"Не, студено му отговори Лебамов, моят баща беше турчин\". Полицаят с ужасен поглед, пълен с неверие изгледа Лебамов, после въпросително погледна и мен, а накрая Лебамов, все така спокойно продължи:  \"Знаете ли, баща ми отишъл в Америка когато е бил на 15 години, в далечната 1905 година. Тогава това е било част от Турската империя и неговият паспорт е бил турски, той е бил дете без родители, носел е името Аргирис Султанис, поданик на султана, значи, е бил турчин\".  Полицят ядосано махна с ръка, върна ни паспортите и даде знак да се вдигне бариерата на границата. След това, в продължение на много дни слушах размишленията на Лебамов за проклятието на името, документите, властта и парещото желание да има своята националност в една свободна страна като Америка. Между другото, Аргир Лебамов беше един от основателите на МПО и твърд българин, до последния си дъх привърженик на Тодор Александров и Иван Михаилов.  Сега, когато слушам изявленията на македонските членове на общата комисия и когато   оставам с впечатлението, че нещата може да се проблематизират на по-високо ниво.   Питам се, ако гръцката страна извади кръщелните на Никола и Султана (родителите на Гоце), кръстени в патриаршеската църква и каже, че според това и Гоце Делчев е грък... Напълно вероятно е из турските тефтери и архиви да се намерят документи, че и самият Гоце Делчев след като е пътувал с турски документи е бил ...турчин… Дали и тогава ще мълчите, доли и товага академичният мир и миролюбивост ще бъдат позиция за действията на Вашата комисия? Неведнъж съм казвал, че ние, македонците имаме илюзии за нашата роля в историята. Мнозина си мислят, че македонците са началото и края на времето, че първият човек е бил македонец, и, следователно, и последният човек пак ще бъде македонец. Имаме и други илюзии, но за тях частично вина имат и България, и \"вечната българо-съветска дружба\". Именно, тази дружба подхранваше илюзията, че ние, македонците сме победителите в две световни войни, а Бугария губеща в двете войни, плюс и една балканска. Някой, знаем кой, притискаше България цели 50 години да не надига глас в защита на своя народ в Македония. Така беше създадена илюзията за \"победителите македонци\" и \"победените българи\". Същите тези, заедно със сръбските националисти, комунисти, възпитаници на Белградския университет ни натрапиха \"македонската азбука, нация и език\".  Да, ама никой не казваше и все още не казва, че нямаше македонци, а победители бяха сърбите-югославяни като съюзници на победителите, а България не е изгубила войната, а стана жертва на своето съюзничество с Германия.  Денес вече я няма Югославия, Тито отдавна е умрял, само разголените сръбски певици по българските стадиони продават сръбския \"културен\" империализъм... СССР се разпадна, а Русия, с цялата си военна сила е само бледа имитация, както на СССР, така и на империята на Романови.  Членовете на македонската част от комисията говорят от позициите на още живия югославизъм, говорят с обиден за българския народ и история тон, а българската страна, конкретно Вашата комисия мълчи, както по времето на съветската окупация на България, времето на димитровския период или живковизма.  Да Ви информирам, това време отмина... Господин Димитров, това е Вашето време, време, за което ще съди или ще ВИ осъди историята. На Вас се е паднала честта да възобновявате и отстоявате традициите за  Ако Гоце и Самуил са и македонци, и българи, тогава Вие отваряте път, един ден те да бъдат и гърци, и турци. Не, аз нямам нищо против гърците, нито против турците, освен отова, което казва за тях историята...но все пак, нека всеки си държи на неговото. След петдесет години никой в България нема да помни имената на някакви новоизпечени банкери или мошеници с милиони евро, застреляни на софийските улици. Те никога не са били част от българската идентичност.  Историята и съдбата са показали благопазположение към Вас и са Ви натоварили с най-сериозната задача, която е получавал български учен през последните 50 години.  Да, историята е имала милост към Вас, но историята може да биде и безмилостна, ужасно безмилостна… Лъвът от българския герб е изправен пред Вас, във Ваша подкрепа. Внимавайте, да не го убиете!  Накрая, ето го \"нашият\" и \"вашият\" Вапцаров…аз съм там някъде между \"неизвестните хора\". Вие трябва да намерите своето място…", "date": "2019.02.21", "title": "Ако Гоце Делчев е и българин, и македонец, може ли да бъде и турчин, и грък!"}
{"url": "https://www.faktor.bg/bg/articles/maduro-naredi-mestnite-kompanii-da-otkrivat-smetki-v-rusiya-turtsiya-kitay-i-indiya", "text": "Представители на венецуелското правителство на Николас Мадуро са поръчали на около 50 директори на местни компании за потребителски изделия да открият банкови сметки в Русия, Турция, Китай и Индия и да започнат да развиват отношения с тези страни, предаде агенция \"Блумбърг\", като се позова на източници, запознати със състоялата се среща. Финансовото министерство ще организира семинари, за да се научат шефовете на компаниите да откриват чуждестранни сметки, посочи един от източниците. Компаниите също така са предупредени, че опитите да се наруши производственият ритъм, за да се дестабилизира правителството, ще доведат до ответни мерки. На срещата, организирана от вицепрезидента по икономическите въпроси Тарек Ел Аисами и министъра на вътрешната търговия Уилям Контрерас в президентския дворец в Каракас в понеделник, ръководителите на компании са получили инструкции да не повишават цените на продукцията си. Около петдесет страни, включително САЩ и 23 страни - членки на ЕС, признаха или подкрепят председателя на венецуелския парламент Хуан Гуайдо, който се самопровъзгласи за временен президент на 23 януари. Мадуро определи случилото се като опит за преврат и заяви, че къса дипломатическите отношения със САЩ. В негова подкрепа се обявиха Русия, Беларус, Боливия, Иран, Китай, Куба, Никарагуа, Салвадор, Сирия и Турция.", "date": "2019.02.21", "title": "Нареждат на венецуелски компании да откриват сметки в Русия, Турция, Китай и Индия"}
{"url": "https://www.faktor.bg/bg/articles/shefat-na-dans-promeni-v-zakona-sreshtu-prane-na-pari", "text": "Постигнахме съгласие да може да се направи Законът срещу изпирането на пари по-гъвкав и да се създаде работна група, за да направим промени. Това каза председателят на ДАНС Димитър Георгиев по време на брифинг в Народното събрание след среща с Висшия адвокатски съвет, предаде репортер на Агенция „Фокус“. Георгиев уточни, че в работната група ще участват и представители на Висшия адвокатски съвет, която да бъде в рамките на Вътрешна комисия.  „За да можем съвместно да направим необходимите изменения, които да създадат по-голяма ефективност по прилагането на закона“, каза още Георгиев.", "date": "2019.02.21", "title": "Шефът на ДАНС: Законът срещу пране на пари се нуждае от промени, за да стане по-гъвкав"}
{"url": "https://www.faktor.bg/bg/articles/rumanskata-spetsprokuratura-vze-na-mushka-evrokomisarite-timersman-i-yourova-razsledva-gi", "text": "В създадения съвсем наскоро Специалния отдел за разследване на престъпленията в съдебната система в Румъния е образувано производство срещу първия зам.председател на Еврокомсията Франс Тимерманс, съобщи изданието Romania Insider. На мушка са също така еврокомисарката по правосъдието Вера Йоурова, румънският главен прокурор Аугустин Лазар и оглавяващата постоянното представителство на ЕС в Букурещ Анджела Кристя. Жалбите са подадени от специализирания сайт Luju.ro. Той подкрепя дневен ред в обществото, близък до този на управляващата в страната Социалдемократическа партия (СДП). И четиримата набелязани са работили по последния доклад за Румъния, изготвен по Механизма за сътрудничество и проверка (МСП). Предполагаемите обвинения са създаване на организирана престъпна група, злоупотреба със служебно положение, измама и поднасяне на фалшива информация, твърди сайтът Digi24.ro. От Luju.ro депозирали жалбите на 30 януари. Според сайта Специалният отдел може да разследва еврочиновниците, тъй като румънският Наказателен кодекс се отнася и за престъпления срещу румънската държава, румънски гражданин или румънско юридическо лице, извършени извън нейната територия от чуждестранни граждани.  Не е ясно дали завеждането на тази жалба означава също така, че Специалният отдел ще започне разследване срещу четиримата официални представители. От Luju.ro обаче твърдят, че представителите на ЕС ще трябва да се явят пред тази съдебна институция. Последният доклад по МСП бе огласен през ноември 2018 г. В него Румъния бе критикувана, че миналата година е направила отстъпление в съдебните реформи и борбата с корупцията. Тогава официални представители на ЕС, сред които Франс Тимерманс, изразиха безпокойство заради новите закони в сферата на правосъдието, приети от парламента в Букурещ. По силата на един от тези закони бе създаден Специалния отдел за разследване на престъпленията в съдебната система. През юли 2018 г. Венецианската комисия (Комисия за демокрация чрез право, б.р.) излезе с предварително становище, според което промените вероятно ще подкопаят независимостта на съдебната система в Румъния. Съвсем наскоро Специалният отдел започна разследване и срещу Лаура Кодруца Кьовеши – уволнената шефка на прокуратурата за борба с корупцията (ДНА). Това започна в момента, в който тя стана фаворит да заеме поста главен прокурор на ЕС. На 19 февруари румънското правителство прие нови две спешни изменения в правосъдието, което даде още по-голяма независимост на споменатия Отдел. А главният прокурор вече не може да спира разследване на колегите си от тази институция. „Все пак бихме искали да припомним на румънските власти, че докато изпълняват задълженията си, всички официални лица от Еврокомисията отговарят пред Съда на ЕС и националните власти нямат юрисдикция в тези случаи“, коментира днес ставащото в Румъния говорителят на ЕК Маргаритис Схинас. „Всички те са защитени от протоколите за имунитет и привилегии, които са прикрепени към европейските договори, а те са подписани от всички страни-членки, включително от Румъния. Нека ви припомня, че вчера изразихме дълбока загриженост за върховенството на закона в Румъния като цяло“, допълни той. Вчера от ЕК разкритикуваха последните изменения в съдебната система, за които стана дума по-горе.", "date": "2019.02.21", "title": "Румънската спецпрокуратура взе на мушка еврокомисарите Тимерманс и Йоурова"}
{"url": "https://www.faktor.bg/bg/articles/patnicheski-boing-premina-svrahzvukovata-bariera", "text": "Самолет на британската компания Virgin Atlantic, изпълняващ редовен полет от Лос Анджелис до Лондон, премина свръхзвуковата бариера. Самолетът Boeing 787 Dreamliner развил скорост от 801 мили в час (1289 км), превишавайки скоростта на звука (767 мили или 1234,8 км/час). Това е станало възможно заради силен въздушен поток, съобщиха  CBS News и Fox News. Командирът на самолета Питър Джеймс написа в „Туитър“, че никога досега не е виждал толкова силен попътен вятър. „Боинг“-ът е минал свръхзвуковата бариера над Пенсилвания на височина 11 километра, попадайки в силно въздушно течение.", "date": "2019.02.21", "title": "Пътнически \"Боинг\" премина свръхзвуковата бариера"}
{"url": "https://www.faktor.bg/bg/articles/i-lyuben-gotsev-izpluva-ot-privatizatsionnite-fondove", "text": "Бившият зам.-началник на Първо главно управление на ДС под дипломатическо прикритие о. р. ген. Любен Гоцев също се е изкушил, както много други високопоставени служители на Държавна сигурност, да участва в приватизацията чрез един от приватизационните фондове в средата на 90-те години на ХХ век, пише сайтът . Това стана ясно от проверките на няколко приватизационни фондове за принадлежност на ръководствата им към тоталитарните комунистически служби, които Комисията по досиетата обяви. Любен Гоцев, който е зам.-министър на вътрешните работи в началото на 1990 г., а след това и ръководи предизборния щаб на БКП/БСП за първите свободни избори през юни същата година, е бил член на Надзорния съвет на  Освен главната фигура в приятелския кръг „Монтерей”, в ПФ „Свети Никола\" са проверени общо 16 души (решение №2-1559 от 12 февруари 2019 г.).  С установена принадлежност към ДС са 8 души, но Комисията е обявила данните само за петима, тъй като трима са починали и по закон информацията за тях не е публична. Разкрити са: Ангел Найденов Ангелов, Член на контролен орган /Надзорен съвет/ от 25.11.1996 г. до 30.01.1998 г.; Иван Лазаров Стоянов, Член на управителен орган /Управителен съвет/ от 25.11.1996 г. до 30.01.1998 г.; Йордан Милков Вятров, Член на управителен орган /Управителен съвет/ от 25.11.1996 г. до 30.01.1998 г.; Любен Стоянов Гоцев, Член на контролен орган /Надзорен съвет/ от 25.11.1996 г. до 30.01.1998 г.; Стоян Мишев Мишев, Член на управителен орган /Управителен съвет/ от 25.11.1996 г. до 30.01.1998 г. В  са проверени 16 лица на ръководни постове (решение №2-1560 от 12 февруари 2019 г.). От тях с принадлежност към комунистическите служби са две лица: Атанас Кънчев Рупчев, Член на управителен орган /Управителен съвет/ от 11.11.1996 г. до 30.12.1997 г.; Петър Нейчев Нейчев, Член на контролен орган /Надзорен съвет/ от 11.11.1996 г. до 30.12.1997 г. В Национален приватизационен фонд „Тракия” АД проверката е обхванала 12 лица (решение №2-1561 от 12 февруари 2019 г.). От тях с принадлежност са установени двама души, но е обявен само единият, защото другият е починал. Разкритият сътрудник е Никола Иванов Добрев, Член на контролен орган /Надзорен съвет/ до 10.09.1997 г. В   са проверени 17 души на ръководни постове в него (решение №2-1562 от 19 февруари 2019 г.).  От тях сътрудници на ДС са: Владимир Иванов Москов, член на контролен орган /Надзорен съвет/ от 22.01.1998 г. до 09.11.1998 г.; Георги Стефанов Симов, член на управителен орган /Управителен съвет/ от 28.11.1996 г. до 12.02.1997 г.; Иван Атанасов Димов, член на управителен орган /Управителен съвет/ от 28.11.1996 г. до 02.09.1997 г., член на контролен орган /Надзорен съвет/ от 22.01.1998 г. до 09.11.1998 г. Проверката в   е засегнала 15 лица на ръководни постове. От тях с принадлежност са двама души (решение №2-1563 от 19 февруари 2019 г.). Това са: Андрей Любенов Георгиев, Член на контролен орган /Надзорен съвет/ от 12.11.1996 г. до 29.01.1998 г.; Радосвет Крумов Радев, Член на контролен орган /Надзорен съвет/ от 12.11.1996 г. до 29.01.1998 г.", "date": "2019.02.21", "title": "И Любен Гоцев изплува от приватизационните фондове"}
{"url": "https://www.faktor.bg/bg/articles/novini/svyat/poroshenko-bie-trevoga-kremal-e-pratil-blizo-500-tanka-v-donbas", "text": "Президентът на Украйна Петро Порошенко заяви, че руските въоръжени сили имат най-малко 496 танка на Донбас.  Това е обявил Порошенко заяви по време на реч в дебата на Общото събрание на ООН за ситуацията в временно окупираните територии на Украйна, съобщава кореспондент на UNIAN.  „В Донбас руските въоръжени сили имат 496 танка. За ваша информация: тази танкове са повече, отколкото има Германия или Франция, Испания или Италия ”, отбеляза държавният глава на Украйна.", "date": "2019.02.21", "title": "Порошенко бие тревога: Кремъл е пратил близо 500 танка в Донбас"}
{"url": "https://www.faktor.bg/bg/articles/es-priklyuchva-s-turtsiya", "text": "Комисията по външни работи към Европейския парламент гласува решение, с което призова ЕС да прекрати преговорите с Турция за еврочленство, съобщи ДПА. Турция определи решението на комисията като неприемливо. Страните от ЕС бяха посъветвани да прекратят предприсъединителните преговори с Турция, заради нарушаване на правата на човека в страната. Страната е обвинена още в оказване на политическо влияние над правосъдната система и териториални спорове с Кипър и балкански съседи. „Абсолютно неприемливо е, че един необвързващ и консултативен проектодоклад призова за прекратяване на преговорите ни за присъединяване в ЕС. Очакваме да бъдат направени корекции и следващият доклад да бъде по-точен и безпристрастен. Само такъв доклад ще бъде взет под внимание от наша страна. Нужна е повече безпристрастност“, заяви говорителят на външното турско министерство Хамий Аксой.", "date": "2019.02.21", "title": "EС приключи с Турция"}
{"url": "https://www.faktor.bg/bg/articles/tsvetanov-kam-ninova-falshiva-novina-e-che-plashim-kmetove-da-ne-se-sreshtat-s-vas", "text": "Г-жо Нинова, моля ви, недейте да противопоставяте хората и вашите членове с представители на местната власт, които са законно избрани от жителите на съответните общини.   Това каза председателят на ПГ на ГЕРБ Цветан Цветанов на брифинг в Народното събрание във връзка с твърденията на Корнелия Нинова, че ГЕРБ са се опитали да попречат на срещата й със Сдружението на кметове на малки общини във Видин, предаде Агенция „Фокус“.  „За да бъда съвсем коректен и да избегна поредните фалшиви новини, които някои създават, аз само ще прочета какви са темите и въпросите, които е задала г-жа Нинова. Много държа тяхната телевизия да отрази тази пресконференция“, каза Цветанов.  Във връзка с твърдението на Нинова, че е отказана зала на БСП за среща със сдружението на кметове на малки общини във Видин, Цветанов заяви:  „В Община Видин няма официално постъпило искане от сдружението на кметовете на кметства за ползване на залата, искане за ползване на залата до Общинския съвет – Видин е постъпило на 20 февруари от областния председател на БСП – Видин Димитър Велков. На това искане е отказано веднага на 20 февруари 2019 г., защото залата е заета за планирано обучение на общински служители за работа с лични данни. Въпросното обучение е планирано още на 18 февруари 2019 г. и в същия ден е запазена залата на Общинския съвет във Видин.\"  \"Срещата на Корнелия Нинова се провежда в зала на общинската симфониета – Видин. Разрешението за ползването на залата е издадено от директора на симфониетата, който е служител на общината. Залата е платена с фактура на общинския съвет на БСП на стойност 100 лв\", обясни Цветанов.  Фалшивата новина от Корнелия Нинова, че плашим кметове да не се срещат с нея, само ще отблъсне членовете и симпатизантите на БСП, заяви още Цветанов.  „Кметовете на общини са кметове на всички граждани и живеещи във всяка една община и всяко едно населено място. Недейте по този начин, омразата и противопоставянето да ви дават някакви шансове да получавате някаква обществена подкрепа. Това е пореден опит, в който вие ежедневно искате да тиражирате или лъжи, или фалшиви новини, с които смятате, че ще си повишите политическия рейтинг или този на вашата партия. Има много достойни членове и симпатизанти и на БСП, има много достойни членове и симпатизанти на всички политически сили, които са регистрирани по Закона за политическите партии. Имаме 136 политически партии, които в момента са действащи и всеки един от избирателите може да направи своя цивилизован, информиран избор във връзка с предстоящите избори. По начина, по който го правите, може само да отблъсне вашите симпатизанти и членове, защото и те самите не искат да живеят в тази конфронтационна среда“, обясни още Цветанов. Според него всеки един иска в диалог и с политическия опонент да бъдат чути и различните мнения.  По думите му всеки ден ще има подобни въпроси и ГЕРБ ще търси формата и начина да отговаря.  „При системния подход на произнасянето на много фалшиви новини, надявам се, че и журналистическият интерес ще намалява и БСП ще осъзнаят, че има лидер, който ги води към пропастта, но не лидер, който може да даде алтернатива на днешното управление или на бъдещето алтернативно парламентарно мнозинство“, подчерта Цветанов.  „Понеже чуваме, че отново се тиражира една новина, че във връзка с темата, която обсъждахме само преди минути с адвокатурата, че имало вече изискване и детските градини да подавали документи, за да може да се представят в ДАНС и да може и директорите да се превръщат като доносници. Моля ви, когато говорите подобни неща, все пак имайте предвид, че народните представители от БСП са участвали активно в законодателната дейност и приемането на всеки един закон до вчера. От вчера действително БСП не участват в законодателната дейност, те предпочитат да си правят своите екскурзии или партийни срещи в работното време“, допълни Цветанов.   Съжалявам за това, което преживяват в момента народните представители от БСП – бъдете силни, искрени и кажете истината на вашите Пленуми, каза още Цветан Цветанов.  Той се обърна още към депутатите от БСП с думите: „Вие сте достойни хора, но за съжаление имате лидер, който може само единствено да ви изведе от парламента. Сега го прави по един административен начин. Въпросът е да не ви извади като бъдеща парламентарна група в избори за парламент, които ще се проведат през 2021 г. С подобен подход само ерозира, макар и не чак толкова голямо доверие, което има в БСП. Все пак ние сме длъжни да защитаваме интересите на всички членове и симпатизанти, на всички български граждани, гласуващи и негласуващи“.  „Направиха се много внушения в последните няколко дни. Едва ли не съглашателство между ГЕРБ и други политически сили. Искам да изразя моето уважение и респект към всяка една политическа сила, парламентарно представена. Аз като председател на парламентарна група съм длъжен да водя диалог с всички и търсене възможност за формиране на парламентарни мнозинства, с които да даваме устойчивост на законодателната дейност, а не да търсим само противопоставяне“, заяви Цветанов.", "date": "2019.02.21", "title": "Цветанов към Нинова: С фалшивите новини противопоставяте хората на местната власт"}
{"url": "https://www.faktor.bg/bg/articles/lavrov-rusofobi-v-es-prevarnaha-v-zalozhnik-sigurnostta-v-evropa", "text": "Мирът и сигурността в Европа станаха заложници на малка, но агресивна група русофоби, каза външният министър на Москва Сергей Лавров, предаде ТАСС. Първият дипломат на страната на два континента говори пред представители на руския бизнес. \"Фактът, че европейските народи бяха превърнати в заложници и същото стана с мира и сигурността на Стария континент, буди съжаление. За всичко това е виновна една малка, но агресивна клика русофоби. А зад всичко това стои деструктивната политика на Вашингтон\", категоричен бе той. Лавров обвини и НАТО в създаване на напрежение. \"Алиансът увеличава военното присъствие край границите на нашата страна. Пактът се опитва чрез изнудване да прилепче и настрои срещу Русия Македония, Грузия и Украйна\", посочи още външният министър на Москва.", "date": "2019.02.21", "title": "Лавров отново нападна Запада: Русофоби в ЕС превърнаха в заложник сигурността в Европа"}
{"url": "https://www.faktor.bg/bg/articles/novini/svyat/istoricheski-argumenti-sreshtu-kremalskiya-mit-krim-vinagi-e-bil-ruski", "text": "През февруари 2014 г. Москва за първи път в следвоенната история на Европа, завзе част от територията на друга суверенна държава, като по този начин дестабилизира европейската и глобалната система за сигурност. Тогава светът практически единодушно осъди анексирането на Крим от Русия и оттогава не промени позицията си, въпреки че   както и Грузия през 2008 г. Всички адекватни политици, анализатори и юристи са съгласни, че Москва е нарушила грубо  международното право, никой не се съмнява, че от правна гледна точка Крим принадлежи на Украйна. И това, разбира се, е много добре. Но в същото време много хора по света вярват, че „чисто човешки“  постъпката на Путин може да бъде разбрана, защото, както са чували някъде, „Крим винаги е бил руски“. Трудно е да се намери един по-абсурден и по-малко обоснован мит, но колкото и да е странно, той пусна дълбоки корени по целия свят и успя да проникне в международното масово съзнание. Причината, очевидно, е в това, че руската пропаганда започва бавно да пуска тази дезинформация веднага след мирния разпад на СССР, когато за войната изобщо не ставаше дума. Но когато войната дойде, „неофициалното“ международно мнение вече беше обработено. В тази статия бих искал да представя исторически факти, които опровергават този мит и истинност, истинността на които можете да проверите в Уикипедия или в други обективни източници. Автохтонният народ в Крим са кримските татари, които са имали своята собствена държава Кримско ханство. Нещо повече, това е била силна и висококултурна мюсюлманска държава. Що се отнася до руснаците, тях просто не ги е имало на полуострова, ако не се броят военнопленниците. В началото на XVIII век благодарение на реформите на Петър Първи, Московия се превръща в Руска империя, набира сила и завладява съседни европейски страни. Естония и Латвия е превзета от нея през 1721 г., Литва и част от Полша, включително Варшава през 1795 г., Финландия - през 1809 г. Днес всички те са суверенни национални държави, членове на ООН, Европейския съюз и НАТО (с изключение на Финландия). И едва някой ще се осмели да каже, че те „винаги са били руски“. Кримското ханство е включено в списъка на завладените от Москва държави през 1783 г., т.е. от историческа гледна точка, сравнително скоро. Така че да се говори за изконната принадлежност на Крим към Русия е чист абсурд. Това просто е една от страните, един от народите, който Руската империя в онези времена е поробила със сила на оръжието. Единствената разлика между Крим и другите споменати по-горе държави е, че след разпадането на Руската империя през 1917 г. татарите не успяват да защитят собствената си независимост. Крим, както и Украйна, е превзет от болшевиките и остава в състава на същата руска империя, но вече под названието СССР. Но в Съветския съюз Крим е имал по-малък „късмет“ от Украйна. Украйна се превърна в „съюзна република“ с формални признаци на държавния суверенитет, а на Крим през 1921 г. болшевишката Москва предостави само статута на автономия, при това в състава на Руската, а не на Украинската съюзна република. Такова решение на Кремъл откровено противоречи на обективната действителност, защото географски Кримският полуостров е част от Украйна, а с Русия той няма териториална връзка. Административната принадлежност към Русия при териториалната привързаност към Украйна значително усложнява икономическото развитие на полуострова, чието снабдяване на практика изцяло се извършва от Украйна. Ситуацията е коригирана от самата Москва, която най-накрая бе принудена да признае географските и геоикономическите реалии. През 1954 г. Кремъл инициира прехвърлянето на Крим от Русия в Украинската република. (В Кремъл не са могли и да си представят, че Украйна някога ще стане независима, затова за ръководството на СССР Крим, както и цяла Украйна, фактически остават руски). Отделно бих искал да подчертая: прехвърлянето на Крим е извършено при пълното спазване на законите и процедурите на СССР. Руският мини-мит за това, че Крим на Украйна е самоволно подарен от глупавият Хрушчов е вулгарна измислица. През 1954 г. Хрушчов все още не е имал достатъчна власт за такава самодейност. Ето че стигнахме до разбирането на това, какво всъщност означава заклинанието „Крим винаги е бил руски“. Оказва се, че става дума дори не за сто и петдесет години в плен на Руската империя (1783 - 1917), защото тогава такива твърдения биха се отнасяли и за останалите бивши колонии, а сега независими държави. Решаващо тук е пребиваването в състава на Руската съветска република от 1921 до 1954 г., т.е. само 33 години от новата история! Изглежда, че от момента на разпадането на Съветския съюз руските лидери са се страхували от мисълта, че ако не беше 1954 г., Крим щеше да остане в Русия. В същото време те не бяха смутени от факта, че ако не беше 1921 г., той щеще да остане в състава на Украйна, а ако не беше 1783 г., той изобщо щеше да бъде    И ето през 2014 г. имперската подлост победи и Кремъл започна откровено бандитско завладяване на Крим, без да обръща внимание на международното право, историческата логика и справедливост. Като виц ще дам  пример с още един руски мини-мит за Крим, който през 2014 г. стартира лично руският президент. Той заяви, че „за Русия Крим има сакрално значение и че точно там се намира духовният източник за формирането на руската нация и държава“, тъй като именно в Крим християнството приема княз Володимир, който след това кръщава цяла Рус. Княз Володимир наистина бил кръстен през 988-та година в Крим (поне така е посочено в летопис) и през същата година той кръщава държавата си. Но той бил киевски, а не московски княз, и покръстил Киевска Рус, а не Русия. Що се отнася до Москва, Русия и самата руска етническа група, то по това време те просто все още не съществуват. В горите на мястото на Москва, тогава доминирали угро-финските племена, които само след няколко века били асимилирани от славяните и станали ядрото на съвременната руска нация. Така че пак абсурд! Но дори и такова очевадно историческо фалшифициране в момента се пуска в международното информационно пространство. Очевидно, както винаги, се разчита на това, че никой няма да погледне в Уикипедия. Но митът за „руския Крим“, за съжаление, е   и абсурдни изкривявания на историята. През май 1944 г. Москва извърши мащабна престъпна операция, насочена към пълното изчистване на Крим от коренното население и неговото заместване с етнически руснаци. Сталинският режим обвинява в колаборационизъм с хитлеристи, които окупират Крим през 1941-1944 г., целият кримскотатарски народ и всичките 191 хиляди кримски татари, включително бебетата, са откарани в отдалечени азиатски райони на СССР за два дни. За това, че на Кремъл му е било необходимо точно етническо прочистване, а обвинение в предателство е само повод, свидетелства фактът, че семействата на 9 000 татари,  които по това време са воювали на фронта с фашистите, са били изпратени в изгнание, а след това и самите тези воини. Освен това след татарите са пратени в изгнание и други етнически групи - гърци, българи и арменци, които живеят на полуострова от векове и които като че ли никой не ги е обвинявал в предателство. На полуострова остават само славяни, т.е. местните руснаци и украинци. След това започва масово преселване в Крим на хора от руските провинции. Те се заселват в 80 хил. празни къщи, останали от изселените коренни народи. Именно потомците на тези руски колонисти днес са в основата на частта от кримското население, която подкрепя руското анексиране на Крим и на чиято воля Кремъл много обича да се позовава. Москва до последно пречеше на кримските татари да се завърнат в родината си. Масовото им репатриране започна вече по време на независима Украйна. Самата Украйна пое всички разходи и грижи за приемането на целия народ. До 2013 г. в родината си се завръщат 266 хил. татари, което представлява 13.7% от населението на полуострова. Руската окупация през 2014 г. стана за кримските татари истинска   Те бягат от ГУЛАГ, но ГУЛАГ-ът отново идва при тях в родната им земя. Затова почти целия кримскотатарски народ е в опозиция на руските нашественици и остава верен на Украйна. Именно заради това днес кримските татари стават основните жертви на преследване и репресии от страна на окупаторите. До 25 хиляди татари са принудени отново да напуснат Крим и да емигрират в континентална Украйна. Кремъл забранява Меджлиса –националния кримско-татарски парламент, татарските медии, образованието, културата и религията, десетки патриоти са хвърлени в затвора. Така през декември 2018 г., при влизането в Крим окупаторите  арестуват татарския обществен деец Едем Бекиров, който искаше да посети 78-годишната си майка. Бекиров е лице с сериозни увреждания, има тежък диабет, ампутиран крак и 4 байпаса на сърцето след миналогодишния инфаркт. Пребиваването в ареста без необходимите медикаменти и медицински грижи за него всъщност е смъртна присъда. Въпреки това руското „правосъдие“ го задържа под арест. И го обвиняват в това, че като че ли трябваше да предаде на някого торба с 15 килограма експлозиви, въпреки че здравето му не му позволява да вдига повече от два килограма. Откровената абсурдност на обвиненията, нахалното кичене с юридическо своеволие показва, че руската репресивна машина се опитва да сплаши и деморализира кримските татари. Ще отбележа, че жертвите на репресиите не са само кримски татари. Целият свят вече знае името на незаконно арестувания филмов режисьор, етнически руснак и истински патриот на Украйна – Олег Сенцов, който открито протестира срещу анексирането на Крим. Символът на смелост за нас е и етническият украинец Володимир Балух, хвърлен зад решетките за издигане на украинския флаг над дома му в окупирания Крим. Както виждаме, срещу бруталното завземане на своята земя  от руски окупатори протестират и се борят честните и смели хора от Крим независимо от тяхната националност. Нарушенията на човешките и национални права на полуострова от страна на Москва са многократно осъждани от ООН и други международни организации. Убеден съм, че международната общност трябва да утрои усилията си за незабавното освобождаване на политическите затворници. Както виждаме, днешното престъпление срещу кримско-татарския народ е пряко продължение на престъплението от 1944 г., което влезе в световната история под името „депортиране“, точно това определение и днес се използва от всички учени, политици и журналисти. Но и този, сам по себе си ужасен термин всъщност е политическият евфемизъм, който дава погрешна, омекотена картина на действителността. Фактите показват, че само през първите 4 години в изгнание поради изключително трудните условия на живот загиват 46,2% от кримските татари. А това вече не е само депортиране, а    Благодарение на подмяна на понятията кримско-татарският геноцид, както някога и украинският Гладомор, изпадна от историческата памет на човечеството, и трябва да признаем, че това е още една черна победа на съветско-руската пропаганда.  Следователно митът „Крим винаги е бил руски“ е необходим на Москва и за да запази резултатите от геноцида на кримските татари и заселването на тяхно място на руските колонисти. Това е и една от основните цели на сегашното анексиране на Крим. По този начин деокупацията на Крим и връщането му под суверенитета на Украйна, освен политическите и правните аспекти, има силен морален императив. Международната общност няма право да допусне поне един геноцид да „се оправдае“ и извършителите да постигнат целта дори много десетилетия след това.", "date": "2019.02.21", "title": "Исторически аргументи срещу кремълския мит - „Крим винаги е бил руски“"}
{"url": "https://www.faktor.bg/bg/articles/obshtestvo/zakon-i-red/dvamata-siriytsi-obvineni-v-izdavane-na-falshivi-telk-resheniya-ostavat-pod-domashen-arest", "text": "Специализираният наказателен съд не уважи искането на прокуратурата и не задържа под стража шестимата обвинени за участие в организирана престъпна група за издаване на фалшиви решения на ТЕЛК във Варна. Четирима от тях бяха освободени незабавно, а двама остават под домашен арест. Решението може да бъде обжалвано. След два часа пледоарии на страните, съдът изложи доводите си в продължение на час и половина. Съставът анализира показанията на всички свидетели и определи, че има  \"доказателствен дефицит\" за участие в организирана престъпна група. Съдът не откри доказателства, че който и да е свидетел е давал пари на двамата посредници в схемата – сирийците Райян Шахуд и Уафик Шахуд, и лекарите Петко Ников, Юлиян Крумов, Ваня Петкова и Мима Великова. „Няма основание за повдигане на обвиненията на лекари, тъй като има, в случая за извършено престъпление по член 301, тъй като тези лекари не се водят длъжностни лица, съгласно тълкувателно дело на ВКС. И тяхното становище е, че трябва да са на ръководни длъжности”, каза Мариана Тодорова, адвокат на обвинената Ваня Петкова. „Обърнете внимание, от петима лекари само двама бяха членове на ТЕЛК, а другите двама не са, и моята подзащитна д-р Великова беше освободена без никаква мярка”, заяви Емил Георгиев, адвокат на обвиняемата Мима Великова. Обвинението ще обжалва. „Не сме съгласни с изводите на съда, поради което ще протестираме. Съображенията ще изложим в протеста. Ние считаме, че има организирана престъпна група и прочитът на доказателствата, който ние сме направили, е наистина диаметрално различен”, съобщи Лидия Манолова. Според обвинението двамата сирийци са насочвали клиентите към определени лекари, за да им се издават фалшиви решения за инвалидни пенсии. В банкова каса на Уафик Шахут например са открити 1 милион и 600 хиляди лева, обясниха още от прокуратурата. Няма доказателства, че сумата е от престъпна дейност, обясни в мотивите си съдът.", "date": "2019.02.21", "title": "Двамата сирийци, обвинени в издаване на фалшиви ТЕЛК решения, остават под домашен арест"}
{"url": "https://www.faktor.bg/bg/articles/obshtestvo/ulitsata/ivaylo-spiridonov-gdbop-nyama-danni-za-zameseni-polititsi-v-grupata-na-mityo-ochite", "text": "„Убеден съм, че прокуратурата ще даде всичко от себе си, за да даде всички доказателства, които сме събрали“. Това заяви пред БТВ шефът на ГДБОП Ивайло Спиридонов по повод арестуваните шестима души за издаване на фалшив ТЕЛК. Припомняме, че двама от тях със сирийско гражданство бяха задържани под домашен арест, а останалите четирима бяха освободени.  „Най-големите суми в схемата бяха намерени в посредниците – двама братя със сирийско и българско гражданство. Те са предлагали чрез свои хора на други фалшив ТЕЛК“, обясни Спиридонов схемата на принципа на пирамидите.  „Убеден съм, че обвиняемите няма да са само тези двама братя. В касите на сирийците са открити общо 1,67 млн. лв. Имало е решения на ТЕЛК, при които хората дори не са ходили на лекар. В други случаи пък рентгенолози са казвали в каква поза да се застане за снимка, за да се покаже гръбначно изкривяване“, коментира директорът на ГДБОП.  „Димитър Желязков е лице, което влияе на оперативната обстановка в цялата страна. Досъдебното производство е образувано по материали на ГДБОП. По време на нашата работа не сме установили да са замесени политици, включително и Бенчо Бенчев. Нямаме данни Желязков да е въздействал на групата си от Турция“, каза още Спиридонов.", "date": "2019.02.21", "title": "Ивайло Спиридонов: ГДБОП няма данни за замесени политици в групата на Митьо - Очите"}
{"url": "https://www.faktor.bg/bg/articles/ministar-valchev-za-skandalnata-anketa-na-ek-za-seksualnata-orientatsiya-na-detsata", "text": "Инструментът SELFIE е проведен в 900 училища в страната, неговата цел не е да определи половата принадлежност. Това каза пред журналисти министърът на образованието и науката Красимир Вълчев. Коментарът на министъра е по повод появилата се  информация, че ученици над 9-годишна възраст у нас попълват анкета от платформата SELFIE, в която трябва да отбележат и пола си. Вариантите са 4 - момче, момиче, друго и предпочитам да не казвам. „Инструментът SELFIE съдържа еднакви елементи за всички страни в ЕС, разработен е от ЕК. Ние сме разпространили инструмента, над 900 училища са участвали в тази самооценка в ерата на дигиталността. „Тя е много важна за политиките, които провеждаме в системата, за самите училища. Целта на инструмента не е да определи половата принадлежност. Първоначалната информация, която имаме, е, че причината да има и такъв отговор е, че някои страни са възприели допълнителни нормативни решения. Има такава възможност“, обясни Вълчев. „Аз винаги съм казвал, че не подкрепям проповядването на джендър идеологията в училище“, заяви министърът. На въпрос дали може да бъде премахнат инструментът от програмите на тези училища, той отговори: „Не можем да го махнем, дори не е преведен от нас. Ако има обществено напрежение, би се поставило на обсъждане, а аз не съм усетил - не сме получавали никакви сигнали от тези 900 училища, в които е въведен“.", "date": "2019.02.21", "title": "Министър Вълчев за скандалната анкета на ЕК: Нямаме нито един сигнал от училищата"}
{"url": "https://www.faktor.bg/bg/articles/ninova-se-oplakva-na-feysbuk", "text": "„Ще ви разкажа какво ми се случи днес. Ще ви покажа нагледно как управлява режимът „Борисов“, написа във Фейсбук лидерът на БСП Корнелия Нинова. „Поканена съм от сдружението на кметове на малки общини на среща във Видин. Приех поканата. Уговорено е срещата да се проведе в залата на общината. Участие са заявили кметове от цялата страна от различни партии. Разбира се, режимът взема мерки. Уведомена съм от сдружението, че вчера залата е отказана. Пусната е заповед до кметовете да не участват в работно време в срещи извън работните им места. Кметовете на ГЕРБ са заплашени, че ако се срещнат с мен, ще носят тежки последици (това го знам от някои от тях, които въпреки това ще дойдат). Странно звучи, нали? ГЕРБ плаши кметове на ГЕРБ да не се срещат с председателя на БСП. Спешно по същото време им е организирано обучение (разбира се в работно време извън работното място). Не ви се оплаквам. Аз работата ще си я свърша. Както ми казаха от сдружението - пет души да сме е важно да си до нас, защото така не може повече да се живее. Среща ще има заради тежкия живот на българите, живеещи в малките населени места. Ще намерим и решение на проблемите им. Но решението е ще се противопоставим ли на този режим на управление със заплахи, държане в подчинение и всяване на страх е ваше“, написа Нинова във Фейсбук. . Кой ли ти вярва вече?НИКОЙ!!! От проведени частични избори за кмет през 2018 г. в 21 села твоето БСП има само едно кметско място, а ГЕРБ ДЕВЕТ. НАй-после народа разбра, че не трябва да се гласува за БСП, за да върви България напред. Колкото повече ревете, толкова по-добре се развива България. Смешен плач е вашият. . Не звучи странно. Снощи при Ризова Вие звучахте странно. Хората са Ви избрали за депутати, не да се шиткате из страната и да се срещате с кметове. За това си имате дни от седмицата. мързи Ви да работите, тогава за какво се натискате да управлявате и за избори нови? За да ги загубите отново и отново да сне ходите на работа? айде стига толкова.  Госпожо Нинова дойдат се пише, а не \"доидат\", жал ми е за Вас.  Цяла България се радва като ревете.Щом за БСП е зле значи България върви по прав път.Когато изчезнете и България ще се оправи напълно.  Оооо, а кметове на бсп заключват чешми и само в определени от тях часове пускат водата.  Най-изявената авторитарна власт в българската история беше така наречената - Диктатура на пролетариата. Тя беше наложена от една Ваша предтеча, която преди да дойде на Власт, на дулата на съвеЦките танкове, по същия начин беше обявила Война на България и българските институции. Напускайки парламента на една демократична държава, членка на ЕС и НАТО, Вие сами се поставяте извън нейните закони ... !!!", "date": "2019.02.21", "title": "Нинова се жалва във Фейсбук: Плашат кметовете с мен!"}
{"url": "https://www.faktor.bg/bg/articles/samnenie-za-seksualno-nasilie-nad-dete-v-priemno-semeystvo-skara-sotsialnite-sluzhbi", "text": "Съмнения за сексуално насилие над дете от приемно семейство в Ямбол скара социалните служби. Въпреки подозренията и становището на съда, приемно семейство е все още в списъка за приемна грижа, а сред директорите на социалните служби има напрежение. Бившата вече директорка на дирекция „Социално подпомагане” в Ямбол Мария Славова твърди, че е уволнена, след като извела друго дете, настанено при въпросното семейство. В края на миналата година адвокат Дарена Миткова е защитник на 6-годишно дете по дело за разсиновяване в Добрич. Причините осиновителката да се откаже от детето за нея са шокиращи – по думите й имало утвърдена хомосексуалност. Съдебно-психиатричната експертиза е подписана от психолог и психиатър. Според тях следите водят до приемното семейство в Ямбол, където детето е живяло преди да бъде осиновено. \"Разбрах, че от мъжа в приемното семейство спрямо детето са извършвани действия със сексуален оттенък. Детето е жертва с вече деформирана психика”, обясни адвокат Миткова пред БТВ. В решението на добричкия съд е записано, че \"по време на настаняването на детето в приемно семейство приемният родител \"Чичо Гошо\" и детето са имали съвместни забавления със сексуален оттенък, което е довело до нарушаване на сексуалната му идентичност\". Експертизата и решението са изпратени до дирекция „Социално подпомагане” в Ямбол за проверка на приемния родител. Два месеца по-късно, обаче, социалните не са извадили семейството от списъка с приемна грижа. Трябвало да има конкретни доказателства. Според социалните при семейството не живее друго дете.  След като осиновителката се отказва от детето, момченцето е настанено в социален дом в Добрич. Заради травмите от преживяното с детето ще работят психолози, а шансът да бъде осиновено отново е минимален. „Забележката по повод моята работа дойде, когато през месец декември постъпи сигнал за насилие от страна на приемен родител над дете, което е вече осиновено. Към този момент там имаше настанено второ дете. Сигнализирахме Районната прокуратура. На свикана от мен среща не присъства представител на Регионалната дирекция за социално подпомагане в Ямбол. Тяхното присъствие беше ключово, защото при тях се води регистърът за приемни родители и от тях зависи кое семейство ще бъде заличено от него”, обясни в „Тази сутрин” Мария Славова. По думите й взетото от нея решение детето да бъде изведено от приемното семейство не е в противовес със закона. „Считам, че при такъв сигнал то незабавно трябва да бъде изведено и го направих. Фрапиращото е, че когато съобщих на приемното семейство, те ме попитаха – Милена Янъкова и кметът на общината знаят ли. В телефонен разговор с Милена Янъкова (бел.р. директор на Регионалната дирекция за социално подпомагане) тя също ме предупреди да внимавам, защото братът на жената от приемното семейство е „голям човек”, разказа още Славова. Тя допълни, че има съмнения в поведението и на второто дете, но в момента се води разследване и не може да бъде дадена повече информация. Според нея се упражнява слаб контрол върху приемната грижа у нас.", "date": "2019.02.21", "title": "Съмнение за сексуално насилие над дете в приемно семейство скара социалните служби"}
{"url": "https://www.faktor.bg/bg/articles/ungariya-e-priela-stotitsi-venetsuelski-bezhantsi-ot-ungarski-proizhod", "text": "Унгария е приела стотици бежанци от унгарски произход, пристигнали от изпадналата в криза Венецуела. Това е станало по правителствена програма с участието на местна благотворителна организация, съобщи днес уебсайтът index.hu, цитиран от БТА. Според електронната медия Унгария е започнала програмата преди около година с помощта на унгарска фондация към Малтийския орден. Фондацията е организирала прехвърлянето на кандидатите за убежище от Венецуела до Унгария. Говорител на Малтийския орден в Унгария отказа коментар с оглед сигурността на бежанците. Представител на правителството увери, че няма противоречие между твърдата антиимигрантска политика на премиера Виктор Орбан и венецуелската програма. \"Те, както всички други унгарци, имат правото да се върнат у дома\", казва началникът на правителствената канцелария Гергей Дюлаш. Той добавя, че първитехора, обхванати от програмата, са пристигнали през миналата година. Според index.hu правителството в Будапеща е платило самолетните билети, жилищното настаняване, културните и езиковите курсове за интеграцията на бежанците и им е предоставило разрешителни за работа. Досега от Венецуела са пристигнали около триста човека с унгарско потекло. По данни на index.hu около 5000 унгарци се емигрирали във Венецуела, предимно след Втората световна война, отбелязва Ройтерс.", "date": "2019.02.21", "title": "Унгария е приела стотици венецуелски бежанци от унгарски произход"}
{"url": "https://www.faktor.bg/bg/articles/danail-kirilov-ochakvam-da-se-poyavyat-izvinitelni-belezhki-ot-bsp", "text": "Всяка една промяна на Изборния кодекс се използва за ескалация на напрежение и политическа битка. Това заяви народният представител от ПГ на ГЕРБ и председател на Правна комисия Данаил Кирилов пред журналисти в кулоарите на Народното събрание. Кирилов поясни, че управляващите се стремят да действат в рамките на Изборния кодекс на Мая Манолова. „Всяка една промяна се използва за ескалация на напрежение и за политическа битка“, каза още депутатът от ГЕРБ. Кирилов обърна внимание, че се конструира нова ЦИК точно преди да се знае кои ще бъдат новите представители в ЕП. ,,В един момент ще имаме чисто нова формирана ЦИК, но неадекватност спрямо представителите в ЕП'', обясни Данаил Кирилов. Според него би следвало да има правна възможност партиите, избрани в новия ЕП, да подадат заявление до президента за излъчване на техен представител в новата ЦИК. Кирилов коментира, че има кандидати, които биха могли да кандидатстват. „Не искам да влизам в коментар на това, че правим избори само и само БСП да си актуализират представителите, съобразно политическата лоялност към ръководителката г-жа Нинова, но в крайна сметка ще видим какво ще се случи като персонален състав на ЦИК“, допълни Кирилов. По думите му остават два месеца за подготовка за евроизборите. Той посочи, че ако съставът на ЦИК е нов би било трудно на членовете да се стиковат толкова бързо. Кирилов допълни, че по неофициална информация сегашният ЦИК е готов с хронограмата. По повод отсъствията на депутатите от БСП и техните възнаграждения, Кирилов заяви, че очаква да се появят извинителни бележки от ръководството на парламентарната група. ,,Редно е голяма част от разходите да не бъдат покрити и санкциите да бъдат пределно ясни и да се знае. Ние като бяхме извън парламента юни и юли месец 2013 г. не получавахме абсолютно нищо от Народното събрание'', поясни Кирилов.", "date": "2019.02.21", "title": "Данаил Кирилов: Очаквам да се появят извинителни бележки от БСП"}
{"url": "https://www.faktor.bg/bg/articles/strelba-v-myunhen-dvama-zaginaha", "text": "Двама души загинаха след стрелба в Мюнхен, предаде Ройтерс. Инцидентът стана днес на строителна площадка в баварската столица. Местната полиция съобщи, че престъплението не е свързано с тероризъм. \"Става дума за спор, предизвикан от неуредени трудовоправни отношения. Няма други пострадали\", посочиха още от силите за сигурност в южната германска провинция.", "date": "2019.02.21", "title": "Двама убити след стрелба на строителна площадка в Мюнхен"}
{"url": "https://www.faktor.bg/bg/articles/novini/balgariya/mihail-mikov-ne-mi-se-komentira-ninova-byah-protiv-deputatite-da-boykotirat-parlamenta", "text": "Михаил Миков заяви пред Faktor.bg, че не е назначавал свои хора в Централната избирателна комисия. Припомняме, че според анализатори, един от аргументите на Корнелия Нинова да поиска нов състав на комисията е, за да си разчисти вътрешнопартийните сметки с Миков и Мая Манолова. Твърди се, че двамата по времето на кабинета на Пламен Орешарски са сложили близки до тях лица, които днес лидерът на БСП иска да „разчисти“.  „Аз не съм участвал в подбора на кандидатите за членове в ЦИК. В крайна сметка обаче тези хора са си изпълнявали коректно функциите и депутатите им дължат поне една благодарност, а не с етикетиране в края на мандата им да се отнасят така с тях“, каза още Миков.  По повод бойкота на съпартийците му в Народното събрание, бившият председател на парламента заяви: \"Не ми се коментира Нинова и решенията ѝ. Аз не съм подкрепил бойкота на депутатите в парламента\", категоричен беше социалистът.", "date": "2019.02.21", "title": "Михаил Миков: Не ми се коментира Нинова, бях против бойкота на БСП в парламента"}
{"url": "https://www.faktor.bg/bg/articles/panos-kamenos-severna-makedoniya-mozhem-da-ya-priklyuchim-za-20-minuti", "text": "Бившият министър на отбраната в Атина и председател на \"Независими гърци\" Панос Каменос разкритикува Преспанското споразумение, като заяви, че Гърция може да се справи с малкия си северен съсед за 20 минути, ако използва танкове, съобщава електронното издание на водещия атински ежедневник Kathimerini, цитиран от \"Фокус\". „Ние не чувстваме никаква заплаха. Скопие е 20-минутна работа. Ако група от танкове реши да пресече границата, тя ще стигне до другия край на страната, до Сърбия”, цитира изданието думите на Каменос. След това Каменос повтори твърдението си, че е бил „измамен” от премиера Алексис Ципрас, който първоначално е твърдял, че Преспанското споразумение ще бъде внесено за обсъждане в парламента след месец март. Бившият коалиционен партньор на правителството на Ципрас, който подаде оставка от министерския си пост след ратификацията на споразумението за новото име на Македония, отправи критика и към бившия външен министър на Гърция Никос Коциас, като заяви, че той е е „действал коварно\".", "date": "2019.02.21", "title": "Панос Каменос: Северна Македония можем да я приключим за 20 минути"}
{"url": "https://www.faktor.bg/bg/articles/kameliya-neykova-tsik-segashniyat-sastav-na-komisiyata-prodalzhava-podgotovkata-za-evroizborite-do-iztichane-na-mandata", "text": "\"Сегашният състав на ЦИК продължава подготовката за евроизборите до изтичане на мандата\". Това каза пред журналисти говорителят на Централната избирателна комисия Камелия Нейкова. На въпрос дали сегашната ЦИК продължава да се готви за евроизборите, Нейкова обясни, че ЦИК в този си състав още от края на миналата година подготвя изборите за членове на Европейския парламент.  „Изборният кодекс е такъв, какъвто е към момента, така че организацията се прави по тези разпоредби. Нашият мандат е до 21 март, така че ние си вършим работата по организация на изборите“, заяви тя. Нейкова посочи, че не за първи път няколко месеца преди избори има неясноти в правилата, по които ще се провеждат. „Не за първи път промени в изборното законодателство се правят в последния момент. И нашият състав неведнъж е изправян в такава ситуация. Благодарение на това, че голяма част от членовете на ЦИК имат опит в провеждане на избори, ние се справяме. Голяма част от нашия състав бяха хора от предходни избирателни комисии, така че когато има приемственост и когато всичко е по правилата на закона, мисля, че всеки един състав би могъл да се справи. Ние също започнахме на 21 март 2014 г. – два месеца преди евроизборите, и мисля, че успяхме да се справим с тяхното провеждане“, коментира тя.", "date": "2019.02.21", "title": "ЦИК подготвя евроизборите по сегашния Изборен кодекс до изтичане на мандата си"}
{"url": "https://www.faktor.bg/bg/articles/deputatite-obmislyat-promyana-v-pravilnika-si-zaradi-otsastvieto-na-bsp", "text": "ГЕРБ обмисля промяна в Правилника на Народното събрание, с  която при отсъствие на цяла парламентарна група членовете ѝ да нямат право на  1/3 от възнагражденията си. Въпреки отсъствието си депутатите от „БСП за  България“ сега получават част от заплатата си, аргументира се председателят на  правната комисия и депутат от ГЕРБ Данаил Кирилов.  \"Спекулативно е твърдението на колегите, че  отсъствайки, те не получавали нищо. Не е така. Отсъствайки, получават една  трета от основното си възнаграждение. Това не е нищожен размер! Все пак е  сериозен размер, особено пък във възприятието на работещия българин, на когото  тази една трета всъщност му е средната работна заплата\". \"Редно е голяма част от разходите да не бъдат покрити и  съответно санкциите да бъдат пределно ясни и да се знае. Ние като бяхме извън  парламента юни и юли месец 2013 година, имаше политическо решение и не  получавахме абсолютно нищо от Народното събрание. Абсолютно нищо\", каза той.  Председателят  на парламентарната група „Обединени патриоти“ Волен Сидеров припомни, че още  през 2013 г. са предлагали при отсъствие на депутати без извинителни причини,  да не се получава възнаграждение, но БПС са го отхвърлили. Според Сидеров крайната мярка може да стане повод за напрежение в БСП и да върне депутатите от  левицата в пленарната зала.", "date": "2019.02.21", "title": "Депутати искат промяна на правилника в НС, режат заплатите на отсъстващите социалисти"}
{"url": "https://www.faktor.bg/bg/articles/borisov-se-sreshtna-s-d-r-gerhard-valers-ot-fondatsiya-konrad-adenauer", "text": "Срещнах се д-р Герхард Валерс, заместник-главен секретар и ръководител на Отдела за европейско и международно сътрудничество на Konrad-Adenauer-Stiftung. Това написа на личната си страница във Фейсбук премиерът Бойко Борисов. Ето какво още сподели той: \"Преди 25 години бе откриването на представителство на фондацията у нас. Обсъдихме предстоящите избори, политическата обстановка в ЕС и проектите на \"Конрад Аденауер\" в България\".", "date": "2019.02.21", "title": "Борисов се срещна с д-р Герхард Валерс от Фондация “Конрад Аденауер\""}
{"url": "https://www.faktor.bg/bg/articles/ninova-horata-v-malkite-naseleni-mesta-sa-lisheni-ot-patishta-i-vodoprovodi", "text": "Парламентарната група на БСП ще се върне в парламента, ако бъдат приети поставените от нас четири условия. Това съобщи във Видин председателят на БСП Корнелия Нинова, която участва в работна среща на Националното сдружение на кметовете на кметства. По думите на Нинова решението за напускане на парламента от БСП е заради това, че там се погазват законите на страната, заради това, че са отнети политически и човешки права, правото да се гласува преференциално и избор на нова ЦИК. ,,БСП ще настоява и за решаването на въпроса за финансирането на малките населени места. Това е един объркан модел на бюджетна политика спрямо местната власт, който тръгва отгоре надолу'', допълни лидерът на опозицията. ,,Първо с постановление на Министерски съвет, извънбюджетна процедура, се разпределят милиони левове по решение на премиера Борисов. Така са разпределени парите на всички данъкоплатци, които отиват в общините на ГЕРБ и ДПС. През миналата година 88 общини с население от 1 300 000 българи са без нито един лев финансиране чрез тези постановления. Това е един объркан модел, който се пренася и надолу и общинските кметове не разпределят средства за малките населени места. Така хората, които живеят там, се лишават от пътища, водопроводи и всичко необходимо, за да живеят добре. Затова трябват промени в закона, с които да се задължат общинските кметове да осигуряват делегирани бюджети на малките населени места'', обясни още Корнелия Нинова.", "date": "2019.02.21", "title": "Нинова във Видин: БСП ще се върне в парламента при изпълнение на четирите условия"}
{"url": "https://www.faktor.bg/bg/articles/britanski-deputat-stalinisti-i-levichari-sa-se-okopali-vav-varhovete-na-leybaristite", "text": "Групата депутати, които напуснаха фракцията на лейбъристите в Камарата на общините, станаха вече 8. Един от отцепниците - парламентаристът Джоан Райън, заяви, че сталинисти и левичари са се окопали във върха на партията. Привържениците на партийния лидер Джереми Корбин твърдят, че разцеплението е провокирано от истаблишмана, който се страхува, сякаш на следващите избори ще загубят властта. Не е изключено, торите, които са недоволни от премиера Тереза ​​Мей, да се  присъединят към бившите лейбъристи. Според експерти това може да доведе до промяна в двупартийната система във Великобритания, съобщава СNN. Райън заявава още, че е ужасен и шокирана от факта, че лейбъристите не се борят с антисемитизма, а ръководството им позволява да бъдат \"обиждани безнаказано евреите\". В писмо по повод своето оттегляне политикът заявява, че партийният лидер е заобиколен от \"сталинска клика\", която се фокусира не върху проблемите, засягащи хората, а върху прочистването от идеологическите врагове. Корбин и неговите членове от кабинета в сянка отговориха на обвиненията в типичния за англичаните флегматизъм. Лидерът на партията заяви, че съжалява за случилото се. В крайна сметка, тези, които напуснаха, са били избрани заради лозунгите, които обещаваха социална справедливост на хората. Това, което лидерът остави неизказано, го довършиха последователите му: „Вие бяхте избрани с мандата на лейбъристите. След като сега го отхвърляте, трябва да подадете оставка и да поискате да бъдат преизбрани на други избори.\" Опозиционерите в основната опозиционна партия обаче нямат намерение да напуснат Уестминстърския дворец. Те създадоха \"Независима група\". Парадоксът е, че както съобщи Си Ен Ен, някои членове на управляващата Консервативна партия могат да се присъединят към тях, недоволни от начина, по който Тереза ​​Мей преговаря с ЕС за Brexit. Ако такъв сценарий се сбъдне, политическата ситуация може да се промени до неузнаваемост. Трета политическа сила може да се появи на сцената, както през 80-те години, когато бе създадена Социалдемократическата партия.", "date": "2019.02.21", "title": "Британски депутат: Сталинисти и левичари са се окопали във върховете на лейбъристите"}
{"url": "https://www.faktor.bg/bg/articles/rusiya-ima-vtora-miliarderka-v-dolari", "text": "Втора доларова милиардерка се появи в Русия, написа местното издание на сп. Форбс. Медията обяви, че състоянието на съоснователката и собственичка на онлайн магазина Wildberries Татяна Бакалчук премина заветната граница от един милиард долара. Тя влезе в списъка на най-богатите граждани на Федерацията миналата година. Тогава притежаваните от нея активи възлязоха на $600 млн. Компанията на бизнесдамата през тази година зае четвърто място в класацията на най-скъпите компания в руския сегмент на интеренет. Първата руска милиардерка в зелено бе Елена Батурина. Състоянието на съпругата на кмета на Москва от 1995 до 2010 г. Юрий Лужков през миналата година бе оценено на 1,2 млрд. щатски долара.", "date": "2019.02.21", "title": "Русия има втора милиардерка в \"зелено\""}
{"url": "https://www.faktor.bg/bg/articles/novini/svyat/turtsiya-gnevna-nedopustimo-e-da-se-iska-prekratyavane-na-pregovorite-ni-za-chlenstvo-v-es", "text": "Турция осъди днес „неприемливия“ вот на комисията по външни работи на Европейския парламент, който призовава за прекратяване на преговорите за членството на Анкара в ЕС, предаде Ройтерс, цитирана от БНР. Евродепутатите гласуваха в сряда искане Европейската комисия и страните членки официално да преустановят преговорите за присъединяване на Турция към общността. Членовете на ЕП се позоваха на неуважение на правата на човека и гражданските свободи, намеса в правосъдието, спорове с Кипър и други съседи. „Абсолютно неприемливо е необвързващ проектодоклад да зове за пълно прекратяване на нашите преговори за членство в ЕС“, обяви турското външно министерство.  „Очакваме в окончателния текст да бъдат включени необходимите корекции“, посочи говорителят на МВнР в Анкара Хами Аксой. Турция заявява, че членството в ЕС остава стратегическа цел, въпреки че преговорите, официално започнати през 2004 г., буксуват от години. Някои от лидерите на ЕС също искат прекратяването им. „Очаквам голямо мнозинство в ЕП да подкрепи призива на комисията по външни работи след две седмици“, заяви евродепутатката Кати Пири, докладчик за Турция.", "date": "2019.02.21", "title": "Турция: Недопустимо е да се иска прекратяване на преговорите ни за членство в ЕС"}
{"url": "https://www.faktor.bg/bg/articles/parlamentat-prie-protsedurni-pravila-za-izbor-na-nova-tsik", "text": "Парламентът прие процедурни правила за избор на нова ЦИК. „За“ правилата гласуваха 102 народни представители, „против“ – 0 и „въздържал се“ - 1, с което те бяха приети.  Съгласно Изборния кодекс парламентът има право да избере председателя, заместник-председателите и секретаря на ЦИК. Останалите членове на комисията се назначават от президента на републиката въз основа на предложение на парламентарно представените партии и коалиции, както и партиите и коалициите, които имат избрани с техните кандидатски листи членове на Европейския парламент, но не са парламентарно представени.  Съгласно приетите правила предложенията за членове на Централната избирателна комисия се правят от народни представители, парламентарни групи, както и от партии и коалиции, които имат избрани с техни кандидатски листи членове на Европейския парламент, но не са парламентарно представени, в писмена форма чрез деловодството на Народното събрание до Комисията по правни въпроси. Срокът за това е 14 дни от приемането на процедурните правила.  Изборът на председател, заместник-председател и секретар на ЦИК ще бъде направен от Народното събрание и ще бъдат гласувани поотделно. Гласуването ще е явно чрез компютъризираната система за гласуване. За избран ще се смята кандидатът, получил повече от половината от гласовете на присъстващите народни представители. Ако няколко кандидати за една длъжност са получили повече от половината от гласовете на присъстващите народни представители, избран е кандидатът, получил най-много гласове „за“.Когато това не се случи е провежда повторно гласуване, в което участват двамата кандидати, получили най-много гласове „за“. Ако и при повторното гласуване никой от кандидатите не получи необходимите гласове, Народното събрание приема решение за откриване на нова процедура за избор.", "date": "2019.02.21", "title": "Парламентът прие правилата за избор на нова ЦИК с почти пълно мнозинство"}
{"url": "https://www.faktor.bg/bg/articles/arestuvaha-leytenanta-ot-bregovata-ohrana-na-sasht-podgotvyal-teroristichno-napadenie", "text": "Лейтенант от бреговата охрана на САЩ, подготвял терористично нападение срещу цивилни, е бил арестуван във Вашингтон, предаде Би Би Си. Арестът на 49-годишния Кристофър Пол Хесон е бил извършен миналия петък, след като в дома му в Мериленд е открито голямо количество оръжие и незаконни препарати, сред които хормони на растежа и стероиди. Намерени са 15 единици огнестрелно оръжие, включително автоматични пушки, и хилядa патронa. Той планирал нападения срещу цивилни, включително политици от Демократическата партия и журналисти с леви убеждения, в безпрецедентни в историята на САЩ мащаби. Военнослужещият се определял като „бял националист“ и имал списък с мишените си. Сред тях били председателката на Камарата на представителите Нанси Пелоси и лидерът на демократите в Сената Чък Шумър. Смята се, че лейтенант Хесон бил вдъхновен от норвежкия крайнодесен екстремист Андерш Брайвик, който през юли 2011 г. извърши терористично нападение в родината си, в което уби 77 души. Прокуратурата на Мериленд описа задържания като „доморасъл терорист“ и съобщи, че през юни 2017 г. той написал в имейл, че мечтае да намери начин да убие всички хора на земята и обмислял да го направи с биологично оръжие. От две години Хесон изучавал манифеста на Брайвик, трупал оръжия и допълвал списъка с мишени, смята прокуратурата.", "date": "2019.02.21", "title": "Арестуваният лейтенант от бреговата охрана на САЩ мечтаел да убие всички хора"}
{"url": "https://www.faktor.bg/bg/articles/shvedski-evrodeputat-poiska-diskusiya-za-myastoto-na-orban-v-enp", "text": "Шведският евродепутат Гунар Хьокмарк изпрати писмо до лидера на Европейската народна партия в ЕП Манфред Вебер с призив за дискусия за членството на унгарския премиер Виктор Орбан и неговата партия „Фидес“ в ЕНП, предаде „ИЮ Обзървър“. Повод за инициативата на Хьокмарк от шведската Умерена партия е започналата тази седмица кампания на правителството в Будапеща, насочена срещу председателя на Европейската комисия Жан-Клод Юнкер. Според шведския политик отправените твърдения, че Юнкер насърчава нелегалната миграция, „пресичат червените линии“. „Това е популизъм в най-лошия си вид“, смята той. Следващото заседание на групата на ЕНП в Европарламента е насрочено за 6 март. Призиви за прекратяване на членството на „Фидес“ в най-голямото политическо семейство в ЕС е имало и по-рано, но засега партията на Орбан остава част от него.", "date": "2019.02.21", "title": "Шведски евродепутат: Правителството в Будапеща премина \"червената линия\""}
{"url": "https://www.faktor.bg/bg/articles/guaydo-se-nasochva-kam-granitsata-s-kolumbuya-za-da-prenese-lichno-humanitarnata-pomosht-ot-sasht", "text": "Венецуелският опозиционен лидер Хуан Гуайдо планира да отпътува към границата с Колумбия, за да внесе лично хуманитарната помощ под формата на хранителните продукти и медикаменти, предоставени от САЩ за гражданите на латиноамериканската страна, предава AFP. Очаква се това да се случи през почивните дни, поради което са налице опасения за възможни конфронтации през уикенда. Гуайдо, който определи като краен срок за внасяне в страната на хуманитарната помощ от САЩ събота, 23 февруари, планира да се насочи към венецуелската граница с „керван“ от автобуси, който ще потегли днес с членове на контролираното от опозицията Национално събрание в Каракас.  По заповед на държавния глава Николас Мадуро военните засилиха сигурността по границите и барикадираха голям граничен мост, за да възпрепятстват транспортирането на хуманитарните помощ във Венецуела.  Въпреки че не е ясно какво точно възнамерява да предприеме Гуайдо, той твърди, че в последните дни е привлякъл стотици хиляди доброволци, които да подпомогнат вкарването в страната и разпределението на хуманитарните помощи.  „Макар да ни насочват оръжия - всички сме получавали заплахи, не се страхуваме\", увери Гуайдо от камион сред тълпа от поддръжници. В сряда той успя да привлече водачи на автобуси, с които „керванът“ да потегли към границата с Колумбия. Доставките на храни и лекарства за населението, засегнато от кризата, се превърнаха в ключов фокус на борбата за власт между Мадуро и Гуайдо, припомня агенцията.", "date": "2019.02.21", "title": "Гуайдо се насочва към границата с Колумбуя, за да пренесе лично хуманитарната помощ от САЩ"}
{"url": "https://www.faktor.bg/bg/articles/daniel-kirilov-otsastvayki-ot-parlamenta-deputatite-ot-bsp-poluchavat-1/3-ot-osnovnoto-si-vaznagrazhdenie-koeto-e-srednata-zaplata-na-raboteshtiya-balgarin", "text": "\"Отсъствайки от парламента, депутатите от БСП получават 1/3 от основното си възнаграждение, което е средната заплата на работещия българин. Това каза народният представител от ПГ на ГЕРБ и председател на Правна комисия Данаил Кирилов пред журналисти в Народното събрание. Той опроверга твърденията на Корнелия Нинова, че народните представители нямало да получат нито един лев, докато бойкотират пленарната зала. „Отсъствието на колегите действително налага обследване на правилника с оглед санкционните последици във връзка с неприсъствието. Не е вярно и е спекулативно твърдението на колегите, че отсъствайки те не получавали нищо. Не е така, отсъствайки, получават 1/3 от основното си възнаграждение. Това не е нищожен размер. Все пак е сериозен размер. Особено пък във възприятието на работещия българин, когато тази една трета му е средната работна заплата. При всички положение се налага да се съобразят санкциите и правилата във връзка с това, когато имаме отсъствие на цяла една парламентарна група, могат ли да се извиняват отсъствия“, заяви Кирилов и добави, че е ревно въпросът за санкциите да бъде обсъден в правна комисия. Той посочи, че очаква да се появят извинителни бележки от ръководството на парламентарната група.  „Редно е голяма част от разходите да не бъдат покрити и санкциите да бъдат пределно ясни и да се знае. Ние като бяхме извън парламента юни и юли месец 2013 г. не получавахме абсолютно нищо от Народното събрание“, поясни Кирилов.", "date": "2019.02.21", "title": "Кирилов засече Нинова: Депутатите от БСП ще получават средна работна заплата, въпреки че отсъстват!"}
{"url": "https://www.faktor.bg/bg/articles/novini/balgariya/tsvetanov-razgovarya-i-d-r-gerhard-valers-ot-fondatsiya-konrad-adenauer-tezi-izbori-shte-sa-klyuchovi-za-badeshteto-na-evropa", "text": "Председателят на ПГ ГЕРБ и зам.-председател на партията Цветан Цветанов проведе работна среща с д-р Герхард Валерс, заместник главен секретар и ръководител на Отдела за европейско и международно сътрудничество на Фондация “Конрад Аденауер”. Валерс е на посещение в София по повод 25-тата годишнина от откриването на представителство на фондацията у нас. В срещата участва и Торстен Гайслер, ръководител на бюрото на фондацията в България.  Д-р Герхард Валерс подчерта, че с годините ГЕРБ се е доказала като важен партньор и решаващ фактор за запазване на политическата стабилност, както и за поддържане на евроатлантически курс за развитие на страната. Отговорното поведение на ГЕРБ като системна партия и предсказуем партньор, на който може да се разчита от страна на международните ни партньори в ЕС и НАТО, са допринесли за запазване и развиване на демокрацията в България, подчерта Валерс.  Цветан Цветанов на свой ред благодари за активната работа на фондацията и нейния представител в България в лицето на Тортен Гайслер за утвърждаване и популяризиране на общите европейски ценности. Цветанов запозна д-р Валерс с политическата ситуация в страната, като бяха обсъдени и предстоящите европейски избори. Двамата се обединиха около идеята, че тези избори ще са ключови за бъдещето на Европа и затова трябва решително да се противодейства на опитите за изкривяване на изборните резултати и общественото мнение чрез инструментите на хибридната война, особено фалшивите новини, от страна на Русия. Цветанов подчерта, че особено в страни като България е важно да се покаже на гражданите какво е постигнато с европейската подкрепа и солидарност, защото именно чрез тях устойчиво се повишава стандарта на живот, строят се детски градини и училища, изгражда се инфраструктура, която е жизнено важна за привличането на инвеститори и откриването на нови работни места.  Цветанов и Валерс обсъдиха и планираните съвместни проекти между Сдружение ГЕРБ и фондацията за 2019-та година. Цветан Цветанов отбеляза, че двете организации работят изключително добре, включително и с Центъра за европейски изследвания \"Вилфрид Мартенс\" като вече има установени формати, които биват организирани традиционно всяка година.", "date": "2019.02.21", "title": "Цветанов и д-р Герхард Валерс от Фондация “Конрад Аденауер”: Тези избори ще са ключови за бъдещето на Европа"}
{"url": "https://www.faktor.bg/bg/articles/novini/balgariya/angel-naydenov-lakonichen-iska-mi-se-da-vyarvam-che-nyama-voyna-mezhdu-korneliya-ninova-i-maya-manolova", "text": "\"Винаги съм гледал на напускането на депутатите от пленарната залата като едно крайно средство, с което се преследва някаква стратегическа цел. Обикновено се търси парламентарна и политическа криза, както и предсрочни избори. Аз обаче не виждам такава логика в действията на БСП\". Това каза пред Faktor.bg социалистът Ангел Найденов.  \"Позицията на левицата за промените в Изборния кодекс в Народното събрание трябваше да бъде едно предупреждение за напускане на депутати, ако управляващото мнозинство не се върне към преразглеждане на направените промени, ако не се беше съобразило с евентуално президентско вето. В тази ситуация, честно казано, не виждам особено полезен ход от това, което правят депутатите от БСП, при положение, че на Националния ни съвет взехме решение народните представители да се върнат в пленарната зала, след като бъдат изпълнени условията ни\", каза още бившият военен министър.  \"Аз не знам да има хора в ЦИК, които \"са на Мая Манолова\". Не знам Корнелия Нинова какво иска да махне. Що се отнася до това, дали има война между двете, иска ми се да вярвам, че няма…\", коментира Найденов.  \"Когато се взимат подобни решения за напускане на парламента, заплатите не играят особена роля. По-важното е, че се установява една практика по отношение на парламентаризма и на парламентарното поведение, това е голямата драма в момента. Аз, честно казано, не знам и защо май месец се разглежда като краен срок за отсъствието на парламентарната група на БСП от пленарната зала. Тук не може да има краен срок, освен ако някой не разглежда изборите за Европейски парламент за такъв. Фактически, има формулирани условия, които определят по-нататъшното поведение на БСП и на парламентарната група, но не се спазват\", допълни Найденов. По думите му поведението на Нинова няма да доведе до криза в БСП. \"По-важен е въпросът, че няма нагласа сред обществото и криза, която да доведе до нов вот за Народно събрание. Не виждам връзка между инициативите на БСП, в този случай напускането на парламента, с предизвикването на предсрочни парламентарни избори. Ние сякаш подценяваме решителността и ресурса на сегашното управляващо мнозинство да удържи властта на всяка цена. Вярно е, че европейските избори биха могли да бъдат разглеждани като своеобразен тест за доверие към управлението. Въпросът е доколко изострянето на напрежението влияе върху нагласите на избирателите. Парламентарна криза очевидно няма. Както виждаме, Народното събрание работи и без БСП. Факт е, че отсъствието на най-голямата опозиционна група създава неудобство в парламента и хвърля съмнение в решенията на мнозинството, но нищо повече\", каза още социалистът.", "date": "2019.02.21", "title": "Ангел Найденов: Нинова напуска парламента при положение, че не може да предизвика предсрочни избори"}
{"url": "https://www.faktor.bg/bg/articles/volen-siderov-koy-v-balgariya-ne-hodi-na-rabota-i-vzima-1000-leva", "text": "Надяваме се ГЕРБ да се вслушат и да променим правилника на парламента така, че при отсъствие от работа да отпадне получаването на 1/3 от възнаграждението. Това сподели председателят на ПГ на \"Обединени патриоти\" и лидер на \"Атака\" Волен Сидеров пред журналисти в Народното събрание. Сидеров обърна внимание, че депутатите имат много добавки и уточни, че за ходене в комисии се получава допълнително заплащане. ,,Отделно се дават на депутатите едни представителни пари, които не са малко на месец. В момента какви са правилата - когато не ходиш на работа по неуважителни причини, дори и когато не ходиш цял месец, получаваш 1/3 от брутната заплата и 1/3 от представителните пари'', каза той и уточни, че това най-вероятно надхвърля 1000 лв. Сидеров попита кой в България не ходи на работа и взима 1000 лв. ,,Това е една нелоша заплата за българските стандарти. Ние искаме това да отпадне. Още 2013 г. \"Атака\" настояваше по същия начин при неходене на работа без причини, да не се получават никакви пари. Тогава БСП не го прие това и се стигна до този вариант - 1/3. Това от тогава стои, но беше по наше настояване. Сега със същото настояване ГЕРБ са основната политическа сила. Надяваме се те да се вслушат'', допълни още Сидеров.", "date": "2019.02.21", "title": "Волен Сидеров: Кой в България не ходи на работа и взима 1000 лева?"}
{"url": "https://www.faktor.bg/bg/articles/novini/balgariya/georgi-harizanov-ne-tryabva-da-prechim-na-ninova-a-da-ya-podkrepim-v-kauzata-y-da-unishtozhi-bsp", "text": "„Социалистите ще се върнат тихомълком в парламента, както и при предишните два пъти, при които напуснаха пленарната зала. В недълъг период това ще се случи. Добре е, че Нинова призна вчера, че нищо не зависи от БСП в Народното събрание“. Това заяви политическият коментатор Георги Харизанов в предаването „Свободна зона“ по ТВ Европа.  „Не очаквам БСП да направят нещо, с което да направи живота ни по-добър. Който очаква подобно явление, ще остане разочарован. Когато ГЕРБ напусна при правителството на Пламен Орешарски, имаше протести. Живеехме в квазивоенен режим. Имаше КПП-та в центъра на София и дори са ме записвали в един тефтер къде отивам“, казва още Харизанов.  „Корнелия Нинова не можа да обясни как ще предложи кандидатури за новата ЦИК и ще ги гласува в парламента. Тя е в постоянен режим на кризисен пиар. Нинова не е харесвана от тежките фигури в БСП. Все повече хора разбират, че поведението ѝ пред камери е фалшиво“, заяви политическият коментатор.  „През 2013-2014 г. се стигна до нечувана политическа наглост. В БСП няма нито един нов политик, който да е заслужил доверие и да представлява алтернатива. Нищо не се е променило от времето на Орешарски, а напротив – левицата се влошава. Реставрацията на националсоциализма върви с пълна сила. Хубаво е да не се забравя, че Хитлер е националсоциалсти. Червеният терор е недостижим в цял свят. Най-гнусните посегателства над народа намира днес реабилитация във Валери Жаблянов“, категоричен е Харизанов.  „Аргументът на БСП да напусне парламента е само машинното гласуване. ЦИК, която е избрана от парламент с мнозинство на БСП и ДПС, обяснява няколко пъти защо тази система за гласуване не може да се въведе веднага. Ако Корнелия Нинова като човек, който е влязъл в политиката чрез Иван Костов, и изпълни мисията да разкара социалистите от парламента, ще се превърне в любимка на сините избиратели, които ще ходят с тениски с нейния лик. Ще се радвам, ако БСП бойкотира и предстоящите избори. Тя обаче ще бъде бойкотирана от много областни лидери на социалистите заради очертаващата се поредна изборна загуба. БСП се е хванала за сламка с машинното гласуване, което е тежко политическо аматьорско изпълнение“, каза още Георги Харизанов.  „Ако социалистите не се явят на избори, демократичният имидж на България ще се издигне до небесата. Образът на Мая Манолов е по-чист от този на Корнелия Нинова, въпреки белите, които също е направила като депутат. БСП в същото време никога не е печелела от преференции. На Корнелия Нинова трябва да ѝ се помогне за това, което прави, тъй като махна всички социалисти от парламента“, допълни политологът.", "date": "2019.02.21", "title": "Георги Харизанов: Не трябва да пречим на Нинова, а да я подкрепим в каузата й да унищожи БСП"}
{"url": "https://www.faktor.bg/bg/articles/izraelski-iztrebiteli-udariha-iztochna-gaza", "text": "Израелски изтребител предприе въздушни удари по източната част на Ивицата Газа, където палестинците организираха протест, предава Anadolu Agency. Две ракети бяха пуснати в близост до протестиращите, заявиха свидетели за агенцията. Засега, няма данни за жертви. Израелска армия заяви в сряда, че нападението е насочено към обект, свързан с „Хамас“, в отговор на „огнените балони“, пуснати срещу южните израелски селища близо до Ивицата Газа. Според израелски официални лица импровизираните въздушни оръжия са причинили редица пожари в израелските селища, причинявайки значителни материални щети, но не водят до смърт или наранявания.", "date": "2019.02.21", "title": "Израелски изтребители удариха Източна Газа"}
{"url": "https://www.faktor.bg/bg/articles/narodnoto-sabranie-shte-razgleda-protsedurnite-pravila-za-izbor-na-nov-sastav-na-tsik", "text": "Народното събрание ще разгледа процедурните правила за избор на нов състав на ЦИК. Това предвижда програмата за работа на Народното събрание. Проекторешението е внесено от Правна комисия, тъй като мандатът на настоящата ЦИК изтича на 21 март 2019 г. Изборът на нов състав на ЦИК беше едно от условията на БСП да се върне в пленарна зала.  Народните представители ще разгледат оставката на председателя на Комисията по финансов надзор Карина Караиванова и ще обсъдят и гласуват процедурни правила за условията и реда за предлагане на кандидати за нейния пост.  От 1 март 2019 г. Карина Караиванова се присъединява към екипа на Европейската банка за възстановяване и развитие (ЕБВР). Караиванова е номинирана от Министерски съвет за представител на България в Съвета на директорите на ЕБВР. На вниманието на депутатите се поставя Законът за преброяване на населението и жилищния фонд в Република България през 2021 г. Законът урежда подготовката, организацията и провеждането на преброяването на населението и жилищния фонд в Република България през 2021 г. За лицата ще се събират следните данни: собствено, бащино и фамилно име; ЕГН, личен номер на чужденец за чужденците, личен номер на гражданин на Европейския съюз; дата на раждане; пол; връзки между членовете на домакинството и семейството; постоянен адрес и настоящ адрес; гражданство; статут; държава и място на раждане; семейно положение; брой живородени деца; степен на завършено образование; грамотност; участие в образование; етническа група; вероизповедание; майчин език; трудов статус; професия/длъжност; име на предприятието/организацията и икономическа дейност на юридическата единица; местоположение на работата или учебното заведение; вид на транспорта, използван за пътуване до местоработата или учебното заведение; вътрешна и външна миграция на лицата и степен на трайно намалена работоспособност или степен на увреждане. Преброяването на населението и жилищният фонд е най-мащабното изчерпателно статистическо изследване и един от основните източници за събиране на данни за броя и характеристиките на населението и жилищния фонд в страната.", "date": "2019.02.21", "title": "Народното събрание разглежда правилата за избор на нов състав на ЦИК"}
{"url": "https://www.faktor.bg/bg/articles/papa-frantsisk-otkriva-sreshta-na-varha-za-seksualnite-posegatelstva", "text": "След десетилетия на скандали папа Франциск открива първата по рода си среща на върха, посветена на темата за сексуалните посегателства в Католическата църква, съобщава германският национален ежедневник Die Frankfurter Allgemeine Zeitung. Заедно с епископите на Ватикана, папата ще се опита да намери начин за предотвратяване на отдавна скритата сексуална злоупотреба с деца. Преди началото на срещата жертвите на посегателства поискаха от предстоятеля на Римокоталоческата църква конкретни действия, подчертава изданието, предава \"Фокус\".", "date": "2019.02.21", "title": "Папа Франциск открива среща на върха за сексуалните посегателства"}
{"url": "https://www.faktor.bg/bg/articles/maduro-blinda-le-frontiere", "text": "Президентът на Венецуела Николас Мадуро блокира границите на страната си, за да предотврати доставките на хуманитарна помощ, съобщи Агенция ANSA. Военните са затворили границите с Колумбия и Чили , предстои за се затвори тази с Бразилия. Потребители пуснаха кадри в социалните мрежи, на които се вижда как пристигат въоръжени войници.  Вчера диктаторът   обвини държавните глави на Чили и Колумбия - Себастиан Пинера и Иван Дуке, че са призовали за \"превземане с щурм\" на границата на страната му. Според него това ще стане следващата събота, когато венецуелската опозиция има намерение да внесе хуманитарна помощ, предаде Франс прес. Той ги нарече \"марионетки, които насърчават провокациите и насилието\" срещу страната му\" Президентът на Венецуела Николас Мадуро обвини държавните глави на Чили и Колумбия - Себастиан Пинера и Иван Дуке, че са призовали за \"превземане с щурм\" на границата на страната му. Според него това ще стане следващата събота, когато венецуелската опозиция има намерение да внесе хуманитарна помощ.  \"Президентите марионетки на янките, като тези на Колумбия и Чили, които насърчават провокациите и насилието срещу Венецуела, са на път да призоват да бъде превзета с щурм границата на Венецуела тази събота\", обяви Мадуро по държавната телевизия. \"Годините ще минат и ще ги забравим, няма да ги смятаме за нещо повече от неприятност в лош момент\", каза още Мадуро.", "date": "2019.02.21", "title": "Мадуро блокира границите, за да спре хуманитарната помощ"}
{"url": "https://www.faktor.bg/bg/articles/tsvetan-tsvetanov-1-28", "text": "„Сменяме позицията си само по един от членовете в Изборния кодекс, от които БСП са недоволни – за преференциите. Хората могат да преценят коя партия се изолира и дистанцира от парламента“. Това заяви пред БТВ Цветан Цветанов по повод поправките в Изборния кодекс.    „Всяка една от политическите сили в НС има различия за преференциите. Политическа сила ГЕРБ има своя представителност в парламента. Винаги всяка една от парламентарните групи прави своите предложения за промени в Изборния кодекс между първо и второ четене и се говори за правата на човека. Преференцията не е лишаване от изборни права. В България е имало до 2007 г. пропорционална система без никаква преференция. В България има 136 партии, които ако са готови, могат да участват на избори“, каза още председателят на ПГ на ГЕРБ.    „Всяко едно управление отнема от рейтинга на една партия. Нашето решение за преференциите миналата седмица бяха стиковани с премиера Бойко Борисов. Той ми каза: „решаваш на момента“. Срещнах се по преди гласуването с ДПС, защото трябва да се изслушат всички гледни точки. Съобразил съм се, че трябва да има политическа култура. Много е важно в един парламент е управляващите и опозицията да са в диалог. В БСП решенията се взимат от ген. Решетников и Корнелия Нинова. Управляващите имаме 122-ма народни представители, които при отсъствие на някои от тях, не са достатъчни за кворум. Ние не сме нарушили избирателни права. Съжалявам, че при гласуването на преференциите не можах да информирам Георги Марков, но той не беше на работа“, заяви зам.-председателят на ГЕРБ.  \"Нямаме никаква договорка с ДПС. Ако имаше такава, нямаше да се стигне до ситуацията с липсата на кворум. В САЩ бях с Мустафа Карадайъ, както и с Жельо Бойчев. Не съм допуснал грешка с преференциите, щеше да се получи конфронтация и нямаше да има парламентарен ден. Вчерашният ден беше изключително ползотворен. От Русия обаче натиснаха копчето на БСП и те не подкрепиха ратифицирането на Македония за НАТО\", каза още Цветан Цветанов.  \"Има доста констатации за това, че с преференциите по-лесно се купуват депутатски места. БСП трябва да каже, тя е по-компетентна по темата. Преференцията има и своя положителен елемент. ГЕРБ се вслушва в общинските си структури при подредбата на листите си\", коментира Цветанов. Той се надява в новия състав на ЦИК да влязат част от хората, които и до момента са работели там. По думите му, Корнелия Нинова не може да преживее, че в ЦИК има хора на Мая Манолова и на Михаил Миков.", "date": "2019.02.21", "title": "Цветан Цветанов: От Русия натиснаха копчето на БСП да не подкрепи Македония за НАТО"}
{"url": "https://www.faktor.bg/bg/articles/glavniyat-arhitekt-na-sofiya-dobrite-maystori-otdavna-sa-izcheznali", "text": "\"Желанието ни е да създадем продукт, който да бъде изпълнен\". Това коментира пред БНТ главният архитект на София Здравко Здравков по повод възобновената процедура за избор на ремонта на площад \"Света Неделя\".  Той коментира, че критериите в поръчката са били занижени заради желанието да участват повече колективи от България. \"Дали сме тази възможност да участват повече фирми, въпреки това сме поставили едни критерии за квадратура от хектар и половина, за да има все пак съответният опит. Обаче сме го удължили не за 3, а за 10 години, пак за да могат да участват по-голям брой участници\", каза още Здравков.  \"Изпълнението на дребни детайли в градската среда се явява предизвикателство, добрите майстори отдавна са изчезнали, имаме ограничен капацитет от хора, с които трябва да създадем продукт, който да бъде изпълнен качествено\", коментира архитектът. По думите му голяма част от елементите по ул. \"Граф Игнатиев\" са били преработени, за да бъдат изпълнени качествено. По повод изграждането на инженерна инфраструктура в южните квартали, арх. Здравков каза, че има сериозни проблеми заради собствеността на улиците. Арх. Здравко Здравков: В следващите години ще можем да изграждане канализация, защото сме убедени, че там, където има ново строителство, земята вече е трансформирана като общинска.", "date": "2019.02.21", "title": "Главният архитект на София: Добрите майстори отдавна са изчезнали"}
{"url": "https://www.faktor.bg/bg/articles/ekspert-bankata-tryabva-da-varne-parite-po-smetkite-vazmozhno-nay-barzo", "text": "29-годишната служителка в банков клон в Нова Загора, обвинена, че е откраднала пари от сметки на клиенти, остава за постоянно в ареста. Биляна Манчева е обвинена в банкови злоупотреби в особено големи размери. Тя присвоила над 450 000 лева от баката и от клиенти, твърдят от държавното обвинение.  \"Банката носи отговорност за вредоносните действия на нейни служители и трябва да върне парите по сметките възможно най-бързо”. Така коментира случая преподавателят по банково право в УНСС проф. Валери Димитров в ефира на „Здравей, България”. Според него  забавянето при възстановяването на изчезнали пари нанася сериозен удар върху репутацията на финансовата институция. Проф. Димитров каза още, че измами от банкови служители могат да се извършват не само чрез прехвърляне на пари по сметки, а и в брой – чрез теглене от банкомат. „Рано или късно това се установява, защото банките са много строго контролирани”, каза още преподавателят.", "date": "2019.02.21", "title": "Експерт: Банката трябва да върне парите по сметките възможно най-бързо"}
{"url": "https://www.faktor.bg/bg/articles/parlamentat-prekrati-predsrochno-mandata-na-karina-karaivanova-kato-predsedatel-na-kfn", "text": "Парламентът прекрати предсрочно мандата на Карина Караиванова като председател на КФН. „За“ оставката ѝ гласуваха 113 народни представители, „против“ – 3 и 8 „въздържал се“, с което тя бе приета. От 1 март 2019 г. Карина Караиванова се присъединява към екипа на Европейската банка за възстановяване и развитие (ЕБВР). Караиванова е номинирана от Министерски съвет за представител на България в Съвета на директорите на ЕБВР. Кариерата ѝ започва като експерт в Министерство на финансите, като достига до позицията заместник-министър, която заема в два кабинета. Тя беше избрана за председател на КФН през 2016 г., поемайки поста тя представи концепция с ясно разписани ангажименти, които трябваше да изпълни в шестгодишен мандат.", "date": "2019.02.21", "title": "Парламентът прекрати предсрочно мандата на Карина Караиванова като председател на КФН"}
{"url": "https://www.faktor.bg/bg/articles/zasegnata-sas-savetnik-kato-borislav-tsekov-prezidentat-stava-uyazvim", "text": "Доказано на първа съдебна инстанция и без позволение, лични данни на български граждани са били използвани за регистриране на инициативен комитет за платено разяснение на кампанията около референдума на Слави Трифонов през 2016 година.  Софийският административен съд призна за виновни Петър Кичашки, в момента член на Комисията за защита от дискриминацията, и Борислав Цеков, който сега съветва по правните въпроси президента Румен Радев.  Управляващите призоваха държавния глава да освободи и двамата. Едно от засегнатите лица, чиито лични данни са били използвани неправомерно, е блогърът Светла Енчева. През 2016 г. тя открива ЕГН-то си на сайта на ЦИК.  \"Цеков е декларирал, че аз лично съм се подписала пред него. По медиите пишеше, че в страницата на ЦИК можеше да се провери кой е взел участие в подписката за референдума на Слави Трифонов. Видях, че съм се подписала като подкрепяща референдума. Опулих се. Не искам да се злоупотребява с личните ми данни. Особено притеснително е, че след усвояването на пари с инициативни комитети, Петър Кичашки и Борислав Цеков бяха назначени от президента\", отбеляза тя в студиото на \"България сутрин\" на  Bulgaria ON AIR. \"Официално жалби бяха подали 10 души за злоупотреба с личните им данни. Предполагам, че жалбите са повече. Бях приятно изненадана как държавата може да работи за мен, след като подадох жалба. Подкрепям ветото на президента за личните данни. В новата версия на закона за личните данни се посяга върху свободата на словото. Имайки съветник като Борислав Цеков президентът става уязвим\", посочи още тя пред Bulgaria ON AIR.", "date": "2019.02.21", "title": "Засегната: Със съветник като Борислав Цеков президентът става уязвим"}
{"url": "https://www.faktor.bg/bg/articles/novini/balgariya/v-stranata-shte-preobladava-slanchevo-vreme", "text": "Днес ще преобладава слънчево време, с по-съществени временни увеличения на облачността над Източна България. Ще продължи да духа до умерен вятър от запад-северозапад. Максималните температури ще са между 9° и 14°. Атмосферното налягане ще се повиши и ще остане по-високо от средното за месеца. Над Черноморието ще бъде предимно слънчево с временни увеличения на облачността. Ще духа до умерен вятър от запад-северозапад. Максималните температури ще са 9° - 11°. Температурата на морската вода е около 7 - 8°. Вълнението на морето ще е 1 - 2 бала. Над планините ще е предимно слънчево, след обяд - с разкъсана висока облачност. Ще духа умерен, по високите и открити части - силен вятър от север-северозапад. Максималната температура на височина 1200 метра ще е около 3°, на 2000 метра – около минус 3°.", "date": "2019.02.21", "title": "В страната ще преобладава слънчево време"}
{"url": "https://www.faktor.bg/bg/articles/putin-nyama-predpostavki-za-nova-karibska-kriza", "text": "Няма предпоставки за нова Карибска криза, както и няма тежка конфронтация със САЩ, заяви президентът на Русия Владимир Путин на среща с представители на руски информационни агенции и печатни медии, съобщава „Российская газета“, цитирана от \"Фокус\". „Като цяло имаме добри контакти по военна линия, работим на високо ниво, има над какво да работим заедно. В Сирия работим заедно. Да, проблеми има, но има и механизми и инструменти за съвместната работа над тези проблеми“, отбеляза Владимир Путин. „Надявам се, че те ще бъдат използвани, за да не се създадат нови кризи по света като Карибската. Няма причина за това“, каза държавният глава. „Какво, има някаква тежка конфронтация между две системи, както беше в периода на Студената война? В края на краищата, няма. Но има взаимни претенции, различни подходи за решаване на различни проблеми и взаимни претенции, но това не е причина да се стигне до някаква конфронтация до нивото на Карибската криза от 60-те години на миналия век.", "date": "2019.02.21", "title": "Путин: Няма предпоставки за нова Карибска криза"}
