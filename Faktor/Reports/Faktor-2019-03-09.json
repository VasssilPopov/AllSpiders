{"url": "https://www.faktor.bg/bg/articles/prodadoha-na-zaguba-emblematichnata-sgrada-na-kraysler-v-nyu-york", "text": "Емблематичната сграда \"Крайслер\" (Chrysler Building) в Ню Йорк е била продадена на загуба от емирските ѝ собственици, инвестиционния фонд Мубадала (Mubadala) и компанията за недвижими имоти Тишман Спейър (Tishman Speyer), съобщават американски медии, цитирани от АФП. Според в. \"Уолстрийт джърнъл\" 77-етажната сграда, смятана за архитектурен шедьовър в стил ар деко, е била продадена за 150 милиона долара на фонда Ар Еф Ар (RFR) на нюйоркския инвеститор в недвижими имоти Аби Роузен и неназован \"чуждестранен партньор\". Фондът Мубадала плати през 2008 година 800 милиона долара за 90 процента от сградата. Тогава Тишман Спейър, който купи цялата сграда за сума между 210 и 250 милиона долара през 1997 година, си запази 10 процента от нея. Продажбата е извършена в трудна конюнктура за офис имотите в Ню Йорк като цяло и по-специално в Манхатън. Строителството на квартала Хъдсън ярдс, на западния бряг на Манхатън, скоро трябва да бъде довършено. Проектът включва над 1,6 милиона квадратни метра офиси и чисто нови жилища, което още повече засилва натиска върху цените на старите сгради. Друг елемент, пораждащ предпазливост у бъдещи купувачи, е че теренът, на който е построена сградата \"Крайслер\", е собственост на трета страна - частния университет Купър юниън (Cooper Union). През 1997 година Тишман Спейър договори споразумение за дългосрочен наем до 2147 година с университета, който предвиждаше наемът да бъде увеличен от 7,8 милиона долара годишно през 2017 година до 32,5 милиона долара годишно от 2019 до 2027 година, според документи, станали достояние на АФП. Стойността на терена е била оценена през 2017 година на на 679 милиона долара. Строежът на сградата \"Крайслер\" е приключил през 1930 година и със своите 319 метра тя е била най-високата сграда в света в продължение на 11 месеца, след което е била изместена от Емпайър стейт билдинг (Empire State Building) с височина на покрива от 381 метра, а на върха на антената - 443 метра. Въпреки че сградата носи името на своя основател Уолтър Крайслер, автомобилната компания никога не е имала офиси в митичния небостъргач на ъгъла на \"42-ра улица\" и \"Лексингтън авеню\" в много привлекателен за туристите квартал.", "date": "2019.03.09", "title": "Продадоха на загуба емблематичната сграда на \"Крайслер\" в Ню Йорк"}
{"url": "https://www.faktor.bg/bg/articles/novini/svyat/satrudnik-na-amerikanskoto-posolstvo-se-e-opital-da-vnese-mina-s-vzrivatel-na-letishte-sheremetievo", "text": "Сътрудник на посолството на САЩ в Москва тази сутрин се е опитал да внесе на летище \"Шереметиево\" с багажа си мина със взривател, но без взривно вещество, съобщи ТАСС. Агенцията се позовава на информация, съобщена й в министерството на външните работи. Според източника на агенцията тази сутрин на входа на терминал Д на летището при преминаване през рентген на багажа на служител на американското посолство е бил открит предмет, който приличал на минометна мина. Повиканите специалисти потвърдили, че това е мина с взривател, но без взривно вещество, макар че в корпуса \"имало следи от него\". Посолството на САЩ е било веднага информирано за случилото се. Мината е била иззета, а дипломатът е излетял за Ню Йорк. Той казал, че купил празната мина за личната си колекция. Руската страна смята, че той съзнателно е предприел тази провокация, заявиха за ТАСС в дипломатическото ведомство. Имайки предвид много голямото внимание, което се обръща в САЩ на безопасността на въздушния транспорт след атентатите от 11 септември 2001 г., не е възможно той да не е разбирал, че превозването на мина в багажа е \"много сериозно\" действие, заявиха от министерството. Вашингтон се старае да подлага на проверка гарантирането на безопасността на Русия не само действайки отвън, като редовно предприема провокационно преминаване на бойни кораби и самолети край границите на Русия, но и отвътре, отбелязаха в руското външно министерство.", "date": "2019.03.09", "title": "ТАСС: Сътрудник на американското посолство се е опитал да внесе мина с взривател на летище \"Шереметиево\""}
{"url": "https://www.faktor.bg/bg/articles/neno-dimov-lyavoto-predade-evropeyskite-si-izbirateli-nalaga-ateizam-na-sobstvenite-si-grazhdani", "text": "\"Пълзящата цензура обхваща настоящето. Имаме дълг да представим политически мълчаливото общество. Лявото предаде европейските си избиратели и като резултат налага атеизъм на собствените си граждани, а християнството превръща в подтисната идея\". Това каза на организирана от него международна среща на консерваторите на тема \"Бъдещето на Европа- традиции, ценности, патриотизъм\" в София, организирана от ВМРО. \"Консерватизъм е лекарството. На предстоящите избори трябва да започне лечението на Европа и Отечеството\", подчерта Димов. Според изпълнителния директор на Института за дясна политика Георги Харизанов проблемът днес е проникването на новия социализъм там, където до момента не е имало диктатура. Все повече сме подложени на информационни атаки от Запад, които се опитват да ни внушат, че социализмът е нещо приятно, обясни той. И добави, че благодарение на г-жа Нинова/Корнелия/ България е държава, която няма социалисти в своя парламент. Оттук нататък ние като държава и нашите представители в националните и европейските институции трябва да се борят срещу налагането на левичарство и социализма, препоръча Харизанов. \"България на Балканите е най-смислената и най-стабилната държава, задачата е да бъдем водещата страна в региона\", коментира евродепутатът и зам.-председател на ВМРО Ангел Джамбазки. По думите му, бъдещето на Европа е във връщането на традициите и патриотизма. Това е единствената отбрана срещу няколко фактора, които настъпват на нашия континент, обясни евродепутатът. Джамбазки коментира, че години наред българските правителства са страдали от слугински синдром, за пръв път при европредседателството си България е започнала да задава дневния ред, да защитава националния си интерес. Крайно време беше, и се случи, държавите от Източна Европа да започнат да се обединяват, да защитават обществения си интерес, отчете като още една положителна тенденция Джамбазки. Той отбеляза, че милиони хора, които навлизат на европейска територия, целят да ни променят според тяхната религия и начин на живот, което е напълно неприемливо. Ето защо е нужен просветеният патриотизъм. Говорейки за Европа, трябва първо да се върнем към истинските корени на българското родолюбие - просветата, а не към социалните мрежи, смята Ангел Джамбазки.", "date": "2019.03.09", "title": "Нено Димов: Лявото предаде европейските си избиратели, превръща християнството в подтисната идея"}
{"url": "https://www.faktor.bg/bg/articles/novini/svyat/predsedatelyat-na-enp-smyata-da-se-sreshtne-s-viktor-orban", "text": "Председателят на групата на Европейската народна партия (ЕНП) в Европейския парламент Манфред Вебер съобщи днес, че иска да се срещне през следващите дни с унгарския премиер Виктор Орбан, чиято партия ФИДЕС е заплашена от изключване от ЕНП, предаде БТА, цитирайки АФП. \"В идните дни отново ще говоря лично с Виктор Орбан в Будапеща, защото ми се иска да го накарам наистина да разбере, че е напът да напусне ЕНП\", заяви Вебер за германския в. \"Велт ам Зонтаг\". Не става въпрос за конфликт между Изтока и Запада или за миграционната политика, както се твърди, а за ценностите, на които се основават ЕНП и Европейският съюз, обясни той. Преди седмица Вебер - член на баварския консервативен Християнсоциален съюз (ХСС) и кандидат на европейските консерватори за председател на Европейската комисия, даде ултиматум на Орбан, призовавайки го да промени националистическите си позиции, ако иска да избегне изключване от ЕНП.", "date": "2019.03.09", "title": "Председателят на ЕНП смята да се срещне с Виктор Орбан"}
{"url": "https://www.faktor.bg/bg/articles/tsvetanov-v-gorna-oryahovitsa-shte-prodalzhavam-da-davam-vsichko-ot-sebe-si-za-da-pomagam-na-mestnata-vlast", "text": "Страната днес е стабилна, въпреки че БСП правят всичко възможно, за да създават друго усещане, но това е техният стил на работа. Това каза в Горна Оряховица председателят на ПГ на ГЕРБ и зам.-председател на партията Цветан Цветанов по време на среща с кмета Добромир Добрев и кметове на населени места. Заедно с Цветанов на срещата в Горна Оряховица присъстваха великотърновският кмет и областен координатор на ГЕРБ Даниел Панов и народните представители Клавдия Ганчева и Станислава Стоянова. Кметовете споделиха пред председателя на най-голямата парламентарна група някои инфраструктурни проблеми в населените места. Един такъв много наболял за общината проблем е пътят Първомайци-Поликраище. „Докато беше министър Николай Нанков обеща, че ремонтът ще бъде заложен за 2019 г. От разговорите, които съм провел и с него в качеството му на зам.-министър в момента, и с министърът на регионалното развитие Петя Аврамова получих уверение, че до Великден ще започне рехабилитация на отсечката. Този разход е планиран, парите са предвидени“, съобщи пред представителите на местната власт Цветан Цветанов.  „Смятам, че през всичките тези години сме се старали да подкрепяме общината. Направиха се сериозни инвестиции по европейски проекти, а когато е факт добрата събираемост на приходите в държавата има възможност да се отпускат и целеви средства на общините“, каза Цветанов, като заяви, че ще продължава да дава всичко от себе си, за да помага на местната власт.  „Знаем, че в Горна Оряховица БСП засилва своята активност. Имате работа с хора, които няма да се поколебаят да тиражират какви ли не фалшиви новини. Ще правят всичко възможно, за да провокират кметовете на населените места, кмета на общината, съветниците и управлението на страната. Моята молба е да останете концентрирани върху своята работа и резултатите, които трябва да постигаме, за да бъдем полезни на съгражданите си. Най-важното е да стигаме до хората, да продължим редовно да провеждаме срещи, да обясняваме всичко планирано, да припомняме вече свършеното“, призова великотърновският народен представител и председател на ПГ на ГЕРБ Цветан Цветанов. Пред присъстващите горнооряховският кмет инж. Добромир Добрев коментира: „През годините сме видели, че всичко, което е поел като ангажимент г-н Цветанов, е било изпълнявано“. На срещата беше представена скоростната отсечка, която ще свързва Индустриалната зона на Горна Оряховица с АМ \"Хемус\". Участъкът започва след моста на Долна Оряховица в посока Драганово и излиза до края на с. Поликраище в посока Русе. Трасето бе одобрено в края на 2018 г. от АПИ.", "date": "2019.03.09", "title": "Цветанов в Горна Оряховица: Не се поддавайте на фалшивите новини и провокации на БСП"}
{"url": "https://www.faktor.bg/bg/articles/novini/balgariya/burudzhieva-s-prognoza-sledvashtite-evrodeputati-na-ninova-nyama-da-rabotyat-za-pes-a-za-orban-v-ep", "text": "„През последната година и половина БСП отвори много фронтове. С изострянето на отношението с ДПС социалистите искат да покажат на избирателите си, че не може да има нова коалиция между левицата и партията на Мустафа Карадайъ. Вече се вижда с кого БСП няма да управлява, но чакаме да видим с кого е съгласна да си партнира, тъй като обяви, че тази година ще взима властта“. Това каза пред Канал3 политологът Татяна Буруджиева.  „Бойкотът на БСП в началото не беше грешка, но след това стана проблем за социалистите. Имаха ясна кауза за промените в Изборния кодекс. Левицата печели малки битки срещу управляващите. Голямата битка е какво предлагаш“, допълни социологът Кольо Колев.  „Когато превръщаш парламента в географско понятие, естествено, че ще има напрежение – не само в ПГ на БСП, а и в организациите на партията. В такъв случай се действа, както ГЕРБ през 2013 г. – не влизаш в зала, но ти си там, в кулоарите пред журналистите, задаваш въпроси и дневен ред. Абсурдно е една партия да се откаже от парламентарния контрол и дори да задава писмени въпроси“, коментира Буруджиева.  „Любовта към Орбан и посещенията на Вишеградската четворка на Корнелия Нинова цели отваряне фронт към патриотичната периферия. Всяка една от партиите на патриотите ще мотивира своите избиратели да гласуват за своя кандидат. Идеята да гониш пропатриотарски вот на европейски избори ще разочарова много избиратели на БСП от периферията. Нищо не гарантира на ПЕС, че евродепутатите на БСП няма да отидат към формация, в която влиза Виктор Орбан в Европейския парламент“, допълни политоложката.", "date": "2019.03.09", "title": "Буруджиева с прогноза: Следващите евродепутати на Нинова няма да работят за ПЕС, а за Орбан в ЕП"}
{"url": "https://www.faktor.bg/bg/articles/novini/balgariya/manoil-manev-ne-mi-e-machno-za-bsp-a-za-kolegite-sotsialisti-koito-samo-obikalyat-okolo-parlamenta", "text": "\"Когато в една държава на хората, които проповядват една или друга религия, им плаща друга държава е голяма опасност. Това е вяра, хората, които проповядват, не бива да са зависими от други страни\". Това заяви депутатът от ГЕРБ Маноил Манев пред Канал 3 по повод амнистирането на дълговете на централното мюфтийство чрез закон, минал на първо четене в Народното събрание. \"Не е опрощаване дълговете на централното мюфтийство, а на всички вероизповедания. Комунистите и социалистите четат всичко както дяволът чете библията - законът прави данъчна амнистия за вероизповеданията. По-нормално да стане със закон, друго няма: да бъде вътре в НС, чрез законова инициатива и гласуване\", посочи Манев. \"Премиерът Борисов разказа за едни случки от 1989-90 година (Възродителния процес - б.ред.). Аз също бях там, бях старшина-школник, бях при големите лагери, видях очите на тези хора. Господин Борисов каза: това няма да се повтори. Това е ужасно нещо\", изтъкна той. За идеята на Рамадан Аталай да се промени правилника в НС, за да може депутати да формират нови парламентарни групи, отделяйки се от партиите си, Маноил Манев каза: \"Аз като депутат от сериозната партия ГЕРБ и сериозната политическа сила, ще ви отговоря: дайте да го видим това предложение, да го обмислим, да го обсъждаме. В момента има двама депутати извън парламентарните групи в НС\". Забележката на Рамадан Аталай, че виждал много недоволни физиономия сред ГЕРБ от трибуната на НС, депутатът ГЕРБ коментира: \"Какви очи вижда господин Аталай, си е негова работа, няма да го коментирам - като го внесат това предложение, ще го обсъдим, ще мине през всички нива\". На въпрос, дали в НС се работи по-лесно без БСП, депутатът от ГЕРБ отговори: \"Не, не ми е тъжно за БСП, а за колегите там, които само обикалят около парламента\".", "date": "2019.03.09", "title": "Маноил Манев: Не ми е мъчно за БСП, а за колегите социалисти, които само обикалят около парламента"}
{"url": "https://www.faktor.bg/bg/articles/novini/svyat/zadarzhaha-balgari-v-italiya-za-vnos-na-50-000-kontrabandni-igrachki", "text": "Италианските власти разкриха българска фирма, опитала да внесе над 50 000 контрабандни играчки на Ботуша. На пристанището в Бриндизи е задържан камион с повече от 800 кашона фалшиви стоки с марката на „Уолт Дисни”. Арестувани са шофьорът на превозното средство и директорът на компанията - Г.Е. на 48 години и И.Г. на 44 години. Двамата ще отговарят пред Темида за внос на контрабандни стоки, предаде Нова ТВ.  Играчките нямали европейски сертификат за качество. Анализ на продуктите направил експерт от „Уолт Дисни”. Товарът и камионът са конфискувани, след като се опитали да влязат на италианска територия с ферибот, пристигнал от Гърция.", "date": "2019.03.09", "title": "Задържаха българи в Италия с 50 000 контрабандни играчки"}
{"url": "https://www.faktor.bg/bg/articles/novini/balgariya/cherven-bunt-sotsialistite-v-haskovo-skochiha-sreshtu-rakovodstvoto-na-stoletnitsata", "text": "Недоволни социалисти от Хасково заявиха, че Корнелия Нинова, Кирил Добрев и Емилия Масларова се опитали да направят днес пореден пуч в общинската организация на БСП, съобщава \"Хасковска Марица\".  \"Половината делегати напуснаха общинската конференция, след като бе направен опит председателят Антон Атанасов да бъде заменен с Камен Тодоров. От \"Позитано\" 20 искат да си назначат послушковци, защото организацията ни не върви по гайдата на Корнелия Нинова!\" Това заявиха пред регионалното издание социалисти, недоволни от централното ръководство на партията. \"От столицата искат да съсипят хасковската организация, която е на 125 г.\", заяви дългогодишен член на БСП. Политически анализатори предупредиха, че в \"столетницата\" назрява напрежение не само в столицата, където вътрешната опозиция не е доволна от политиката на лидерката си, а и в местните структури. Колеги на червените депутати също споделят, че не всички народни представители са съгласни с бойкота на Корнелия Нинова.", "date": "2019.03.09", "title": "Червен бунт: Социалистите в Хасково скочиха срещу ръководството на \"столетницата\""}
{"url": "https://www.faktor.bg/bg/articles/tsvetanov-v-elena", "text": "Председателят на ПГ на ГЕРБ Цветан Цветанов посети гр. Елена, където разгледа няколко проекта, които са реализирани благодарение на държавно финансиране. Заедно с Цветанов в Елена бяха и кметът на Велико Търново Даниел Панов, общинският координатор на ГЕРБ – Елена Валентин Гуцов, кметът на общината Дилян Млъзев, председателят на местния парламент Стоян Златев, зам.-кметът Йордан Димитров и общинските съветници Йордан Йорданов и Стефан Минчев. Председателят на ПГ на ГЕРБ отиде в квартал „Север”, в който три от жилищните блокове са санирани по Националната програма за енергийна ефективност на многофамилни жилищни сгради. Техните собственици споделиха, че след санирането сметките им за отопление са намалели с 50% и изразиха благодарност към правителството за тази полезна програма, която подобрява средата за живеене, а сградите придобиват приветлив облик и се увеличава техният експлоатационен срок. Обитателите на още два жилищни блока в квартала очакват продължението на Програмата и вече са регистрирали Сдружения на собствениците, с чиито представители Цветанов разговаря.  Те призоваха правителството да продължи Програмата, тъй като по думите им тя достига и до хора с по-ниски финансови възможности.  В града Цветан Цветанов разгледа също ул. „Пробуда”, която се ремонтира с 200 000 лева, отпуснати с постановление на Министерски съвет. Преди да се положи новият асфалт на улицата се сменя изцяло подземната комуникация, за да няма последващи интервенции върху новата настилка.  След ремонта улицата ще стане двупосочна, ще има тротоар и при добри метеорологични условия работата по обекта ще бъде приключена  в най-кратки срокове.  Председателят на ПГ на ГЕРБ  разгледа и сградата на училище „Иван Момчилов”, чиито отоплителни котли преди време бяха са подменени отново с финансиране от правителството. За смяната на отоплителната инсталация на учебното заведение, Цветанов пое ангажимент при едно от предишните си посещения в  Елена.  Сега правителството отпусна 1,8 милиона лева за енергийна ефективност. Ремонтните дейности започнаха от физкултурния салон и ще завършат до следващата учебна година.  В балканското градче Цветанов посети Общинския туристически информационен център  - четвъртият в страната, лицензиран според разпоредбите на Закона за туризма. Цветанов разговаря със служителите в звеното за положителните тенденции в развитието на туризма, които се наблюдават в Елена. Над 178 са категоризираните места за настаняване на територията на общината, информираха от екипа на туристическия център, а единственият почивен ден на местните музеи е 1 януари.  В Елена Цветан Цветанов разгледа и ремонтираната със средства по Програмата за развитие на селските райони църква „Рождество Богородично”. Старият храм в града също се реставрира, благодарение на финансирането по тази програма.   По време на своето посещение в гр. Елена Цветанов разговаря с млад предприемач, единственият за момента официален производител на Еленски бут – традиционен деликатес, който е емблематичен за възрожденското градче.", "date": "2019.03.09", "title": "Цветанов разгледа различни проекти с държавно финансиране в гр. Елена"}
{"url": "https://www.faktor.bg/bg/articles/obshtestvo/zakon-i-red/versiyata-na-semerdzhiev-arabadzhievi-ne-sa-se-ukrivali-pristignaha-v-ispaniya-dva-dni-predi-aresta", "text": "Семейство Арабаджиеви не са се укривали в къщата с кулата, в която бяха арестувани, а са пристигнали там два дни преди да бъдат задържани. Те сами са се предали, каза пред bTV Георги Семерджиев. Той обаче не пожела да бъде сниман, нито записван, тъй като срещу него имало два атентата и присъствието на медиите значително излагало живота му на риск. Документите за екстрадицията на Ветко и Маринела Арабаджиеви вече са изпратени в Испания. Очаква се испанските власти през следващите 2 седмици да преценят, в зависимост от обвинението, къде да се гледа делото за екстрадиция. Според източници на медията семейство Арабаджиеви са настанени в затвор в Барселона. Испанци разказват, че са виждали семейството в скъпия имот и по улиците на Кабрера де Мар много пъти през последната една година и са ги мислили за новите им съседи.", "date": "2019.03.09", "title": "Версията на Семерджиев: Арабаджиеви не са се укривали, пристигнаха в Испания два дни преди ареста"}
{"url": "https://www.faktor.bg/bg/articles/obshtestvo/zakon-i-red/sadat-gleda-merkite-za-neotklonenie-na-arestuvanite-v-orlandovtsi", "text": "Съдът ще гледа мерките за неотклонение на задържаните в столичния квартал \"Орландовци\". Специализираната прокуратура обвини 14 души, сред които двама полицаи от Второ районно управление в столицата. Обвиненията са за  участие в група за наркотици, грабежи, кражби, производство и разпространение на акцизни стоки без бандерол. Акцията се проведе на 7 март, след няколко месечно наблюдение и разследване. По време на операцията в жилища, автомобили и при лични обиски са намерени наркотици, огнестрелни оръжия, близо един тон тютюн, както и  машина за нарязването му. Иззети са и автомобили, за част от които има данни, че са крадени. Според разследващите, групата е действала повече от три години. Разследва се нейна съпричастност  към тежки престъпления през последните години в различни краища на страната – грабежи, включително в  поща, кражби на промишлени машини и  влакови релси. Има данни, че участници в групата са извършвали погроми на паметници в Централните софийски гробища, за да принудят близките на починалите да потърсят услугите им за възстановяване. Участниците бяха задържани за  72 часа, а днес Специализираната прокуратура ще внесе в  съда искане за постоянното им задържане, съобщава Нова телевизия.", "date": "2019.03.09", "title": "Съдът гледа мерките за неотклонение на арестуваните в \"Орландовци\""}
{"url": "https://www.faktor.bg/bg/articles/obshtestvo/zakon-i-red/-silno-moy-chovek-bila-parolata-za-falshivite-pensii-v-silistra", "text": "„Ветко и Маринела Арабаджиеви са задържани, след като българската прокуратура и спецпрокуратурата е установила къде се намират в Испания. С колегите сме разчитали на конкретни данни, които са придобити миналата година“. Това каза пред БНТ зам.-главният прокурор Иван Гешев.  „Ако испанските власти допуснат по-кратка процедура, Арабаджиеви могат да бъдат върнати до 15-20 дни. При положение, че това не се случи, процедурата може да продължи няколко месеца. Надявам се това да не се случи. Георги Семерджиев е бил освободен, защото швейцарските власти са оттеглили обвиненията си за трафик на тонове кокаин.“, каза още Гешев.  По случая с НОИ в Силистра ще бъдат повдигнати обвинения до часове за личностно присвояване и за фалшификации, категоричен е прокурорът. „Върху досиетата за пенсиониране са слагани надписи СМЧ – „Силно мой човек“, за да бъдат придвижвани по-бързо. Схемата в Силистра едва ли е единична в страната. Подозирам, че положението е същото като с фалшивите телкове, които бяха разкрити в страната. Прокуратурата може да посочи проблемите, след като са се случили вече и да създадем профилактика. Но не можем да решим проблемите, чрез които се източват стотици милиони левове“, каза още Гешев, който намекна, че парламентът трябва да се погрижи за това, да не се стига до разследване и задържани.  \"Атаките срещу прокуратурата за ареста на кметицата на \"Младост\" Десислава Иванчева са въпрос на народопсихология. Всяка партия, всяко семейство иска да има борба с корупцията, но само да не се пипат неговите приятели и роднини. Срещу нас през последните 20 години това, което се прави, не се е случвало. Срещу нас седят хора с власт и медии, свързани с КТБ. Те не искат разследването за банката да продължи. Затова винаги ще има атаки от определени сайтове, зад които се знае кой стои\", каза още зам.-главният прокурор.", "date": "2019.03.09", "title": "\"Силно мой човек\" била паролата за фалшивите пенсии в Силистра"}
{"url": "https://www.faktor.bg/bg/articles/kultura/art-faktor/pochina-aktyorat-vladimir-etush", "text": "Актьорът Владимир Етуш почина на 97 години в болница, където е откаран вчера, съобщи ТАСС. Етуш става много популярен с ролите си във филмите \"Кавказка пленница\", \"Дванадесет стола\", \"Иван Василиевич сменя професията си\", \"Соларис\", \"Приключенията на Буратино\".  Главните му изяви обаче са на сцената. Цялата му кариера е в театъра \"Е. Вахтангов\" в Москва. Играе в пиеси на Шекспир, Молиер, Бърнард Шоу. Участвал е във Втората световна война, награден е с ордени, а през 1944 г. е демобилизиран след тежко раняване.   Владимир Етуш, който е народен артист на СССР, е лауреат на държавната награда на Руската федерация в областта на литературата и изкуството, печелил е награди \"Кумир\", \"Кристална Турандот\". Кавалер е на ордена \"За заслуги пред Отечеството\".", "date": "2019.03.09", "title": "Почина актьорът Владимир Етуш"}
{"url": "https://www.faktor.bg/bg/articles/dvama-dushi-zaginaha-pri-tezhka-katastrofa-na-okolovrasten-pat-v-sofiya", "text": "Тежка катастрофа с жертви на „Околовръстен път” в София. Инцидентът е станал на разклона за Казичене. На място са загинали двама души, пътували в една кола. Движението в района е затруднено. Причината за катастрофата все още не е ясна.", "date": "2019.03.09", "title": "Двама души загинаха при тежка катастрофа на „Околовръстен път” в София"}
{"url": "https://www.faktor.bg/bg/articles/faktor-bg-osveti-oshte-prez-2017-atakista-hristo-marinov-tsentralen-napadatel-za-rusko-vliyanie-no-sluzhbite-go-prospaha", "text": "Съветникът на Сидеров Христо Маринов е свързан с руски служби чрез свои фирми. Името му изплува в разследване за финансиране от Русия на партията на италианския вицепремиер Матео Салвини, обяви вчера  . На 19 април 2017 г. в руския търговски регистър се появява фирмата \"Глобал Сервис Интернационалий\". Съдружници във фирмата са четирима италианци и един българин - Христо Маринов. Петдесетгодишен към онзи момент, Маринов днес е официално съветник в парламента на Волен Сидеров. През последните четири години двамата са неизменно рамо до рамо при всяко посещение на лидера на \"Атака\" в Москва или Крим. Италианските съдружници на Маринов в \"Глобал Сервис Интернационалий\" също са политически обвързани. Лука Бертони и Джанматео Ферари са секретари на асоциацията \"Ломбардия - Русия\". Тази платформа, чиято основна роля е да разпространява пропагандата на Кремъл, се ръководи от бившия журналист Джанлука Савоини, който е дългогодишен приятел и съветник на италианския вицепремиер, вътрешен министър и лидер на управляващата партия \"Лига\" Матео Салвини и негов човек за връзка с Путин.  Името на Маринов обаче съвсем не е непознато у нас. Още преди две години – през май 2017, Faktor.bg публикува обширно разследване на Димитрин Вичев, съпредседател на Атлантическия съвет на България за  , в полза на Кремъл и Путин. Ако тогава българските специални служби не бяха проспали хибридната дейност на важния човек от „Атака”, можеха отдавна да пресекат и парират проруската им дейност, но и да предупредят италианските си колеги, какви важни обвързаности и интереси се имплантират в бъдещия им политически живот. Името на Христо Марино нашумя през пролетта на 2017 година с опита в Свищов да бъде реализирана гигантоманската русофилска идея - 8-метров паметник на император Александър II. В подривната руска операция бяха подведени и кметът и общинските съветници на града, които първоначално приеха да реализират проекта. Корените на тази  трябва да се търсят при дарителите на скулптурата, която предизвиква дори и чисто естетически възражения.  Каква всъщност е фондацията-дарител „Балкански институт за възстановяване и развитие“, какви сенки стоят зад нея,  с какви финанси оперира?  Ако се тръгне от фондация \"Балкански институт за възстановяване и развитие\", с председател на УС – Методи Митев, неминуемо ще се сблъскате с фондация „Народно единение“, с председател Христо Маринов. Той пък е в тесни контакти с фондация „Народно единство“ – Русия, с президент Александър Львович Рапопорт, с Международна обществена фондация „Российский фонд мира“, с президент  Леонид Слуцкий  – председател на  Комисията по международните въпроси при руската Дума, депутат от „Единна Русия“, (преди това президент на тази фондация е бил Анатолий Карпов, б.р.). Те са свързани с Международна асоциация на фондациите за мир по света, (в нея участват само държави от бившия СССР, б.р.), с президент Анатолий Карпов, депутат от партията на Путин „Единная Русия“. Методи Митев явно е подставено лице за подпис и легитимация, а парите и управлението се дирижират от други хора. На публичните снимки на преден план винаги се виждат други играчи, а Митев е винаги на втори план.  Макар в целите и  устава на организацията да се говори за балканско сътрудничество, цялата реална дейност е  открито проруска и е напълно в съзвучие с дейността на руския фонд „Народное единство“ - развитие на православието, културата, спорта и грижа за онкоболни деца чрез Русия.  Важен „нападател“ в играта на русофилски фондации  е Христо Маринов, известен като председател на „Народно единение“. Нестопанската му организация  няма сайт, няма фейсбук странциа. Предполага се , че дори не е регистрирана у нас, а е български клон на руската фонадация „Народное едниство“. Христо Маринов е представян като  български предприемач, но в Русия е известен като „руководитель административного аппарата парламентской партии Атака“. Той е част и от делегацията на Атака през февруари 2015 г. в окупирания Крим. Тогава се срещат с т.н. министри, кримски депутати и пълномощници на Путин, някои от тях в забранителния списък за пътуване в ЕС, като Олег Белавенцев – специалният пратеник и пълномощник на президента Путин  в Крим. Постоянен спътник и партньор на Маринов е бившия депутат и съветник на В. Путин - Виктор Родин, представител на руския фонд „Национално единство”. С него заедно посещават много пъти през 2015 и 2016 г. Крим и Москва.  Ето някои извадки от руски медии, които дават ясна представа – кой е Маринов и с кого играе: „СИМФЕРОПОЛЬ, 3 март – РИА Новости. Болгария — страна, где не надо переводить русскую речь. Болгары хорошо понимают язык братского русского народа. Об этом в интервью радио \"Россия сегодня\" рассказал руководитель административного аппарата Парламентско-политической партии Болгарии \"Атака\" Христо Маринов. \"Не только для сегодняшней Болгарии, но и для будущей Болгарии, праздник освобождения от Османского ига, который мы отмечаем 3 марта, будет самым значимым и великим. Болгары не должны забывать о пяти веках истории под османским игом. И для болгарского народа освобождение от турецкого господства в те века и от фашистов в прошлом веке связано с Россией. Язык братского русского народа болгары понимают хорошо\". „България е заинтересована във възстановяването на тесните икономически връзки с Русия, е казал членът на ПП Атака Христо Маринов, предаде РИА Новости. По думите на Маринов създаването на свободна икономическа зона в Крим отваря нови перспективи за българските предприемачи в Русия, която винаги е била най-големия пазар за българската продукция. \"Свободната икономическа зона в Крим е много интересна за нас. Нас ни делят само 400 километра по море. Това дава възможността лесно и евтино да превозваме нашата продукция. Преди имаше много тясно сътрудничеството между нас и Русия. Например България продаваше зеленчукови консерви. За съжаление, днес тази промишленост в България е убита, но можем да споделим нашия дългогодишен опит в тази област\", каза още той. По думите на Маринов въпросите с евентуалното сътрудничество вече са били обсъдени в Министерството по въпросите на Крим в Москва. Той се среща и с представители на българското малцинство на черноморския полуостров. Според \"Новости Крыма\" Христо Маринов е обявил, че предстои създаването на нов българо-руски филм, защото \"за последните 20 години не сме създали нито едно художествено произведение заедно\". Маринов е заявил на домакините си, че 500 хил. души от населението на България са руснаци. Този „факт“ вероятно би хвърлило в почуда Националния статистически институт. Човекът на Атака също така е обявил, че на 23 февруари в София ще бъде отворен културен център \"Севастопол\". „16 апреля 2015. Крим. Состоявшаяся встреча стала продолжением прошедших в начале апреля в Симферополе консультаций, на которых представители Болгарии заявили о своем намерении реализовать в Крыму ряд инвестиционных проектов. Как сообщало Министерство внутренней политики, информации и связи Крыма, о желании инвестировать в полуостров в рамках свободной экономической зоны заявили представители иностранной делегации Христо Маринов и Виктор Родин. Зампредседателя Совета министров Крыма Руслан Бальбек, со своей стороны, заверил гостей в готовности правительства республики оказать полное содействие и поддержку потенциальным инвесторам.“ През юли 2015 г. руските медии отразяват поредна среща с Маринов: „Заместитель Председателя Совета министров Республики Крым Руслан Бальбек провел встречу с делегацией из Республики Болгария.\" В ходе встречи, представители делегации Христо Маринов и Виктор Родин заявили о своем намерении реализовать в Крыму ряд инвестиционных проектов в рамках действующей экономической зоны. В свою очередь, вице-премьер отметил, что Правительство Крыма готово оказать полное одействие и поддержку потенциальным инвесторам. По итогам встречи, было принято решение об инициировании совещания, где будут детально рассмотрены предложения болгарских инвесторов“. Христо Маринов е представян едва ли не като важен български фактор, който легитимира руската окупация в Крим, докато официалната позиция на България е коренно различна – в съзвучие с европейската и американската – санкции за агресора Русия. с президент Александър Львович Рапопорт. Неправителствената организация има сайт има и страница във фейсбус с много малко посещения и харесвания - 200. А Алкесандър Рапопорт демонстрира, че не приема правителството на Украйна, счита Америка и Европа за подстрекатели на Украйна да търси независимост. Ето позициите му:  „Название нашего фонда отражает главную идею политики президента России Владимира Путина. И конечно, культурный диалог на евразийском пространстве - важное направление объединения народов“. „Почему грузин должен быть независим от армянина, а чеченец — от аварца? Независимых людей и наций нет!“ Александър Раппорт е от Санкт Петербург, от където е и Путин, и е собственик на търговския холдинг „ Негоция“. Президент е на футболния клуб „Спарта“ – Москва, втора дивизия. Вицепрезидент на фондацията е - Владимир Юрьевич   Зорин  - бивш член на ЦК на Узбекската комунистическа партия, Първи секретар на посолството на Узбекистан в Русия, министър на на националната политика в Правителството на Русия при Путин, специален пълномощник и представител на Путин по междунационалните въпроси.  Представители на фонда в България са Христо Маринов и бившият депутат и съветник на В. Путин - Виктор Родин. Тоест -  няма никакво съмнение, че става дума за хора от най-близкото обкръжение на руския президент, които чрез неправителствени организация осъществяват специфични политики и влияния в страните от бившия Източен блок, с цел налагане на руския свят и откъсване от ценностите на ЕС и НАТО. Тази руска технология за пропаганда Европа ясно квалифицира като хибридна война. Като истински, макар и некоронован император на Русия, Ето официално съобщение в московските медии: „05 декабря 2015 года  Председатель Правления Общероссийского Общественного Движения «За сбережение народа», учредившего награду, Андрей Красильников в Зале Церковных Соборов Храма Христа Спасителя, в Москве состоялось торжественное вручение награды «За сбережение народа», приуроченное к 70-летию создания Организации Объединенных наций по вопросам науки, культуры и образования (ЮНЕСКО). НОМИНАЦИЯ „ЮНЕСКО“  1. Зураб Константинович Церетели - Народный художник СССР, Герой Социалистического Труда, Посол доброй воли ЮНЕСКО(Церетели е любимият скулптур на Путин, автор и на паметника на императора, който трябва да  бъде издигнат в Свищов, б.р.) 2. НОМИНАЦИЯ „СПОРТ И ФИЗИЧЕСКАЯ КУЛЬТУРА“           Алина Маратовна Кабаева – Олимпийская чемпионка и бронзовый призер Олимпийских игр, двукратная чемпионка мира и пятикратная чемпионка Европы (жената до Путин, б.р.). 3. НОМИНАЦИЯ „БЛАГОТВОРИТЕЛЬНОСТЬ“          Александр Львович Рапопорт – руководитель Фонда «Народное Единство» 4. НОМИНАЦИЯ „НАРОДНЫЙ ГЕРОЙ“        Иосиф Давыдович Кобзон – Народный артист СССР, Лауреат Государственной премии СССР, премии Ленинского Комсомола, премии Правительства РФ. 4. Международна обществена фондация „Российский фонд мира“ с президент  Леонид Слуцкий  – Председател на  Комисията по международните въпроси при парламента на Русия – Думата, депутат от „Единна Русия“,  преди това  президент е бил Анатолий Карпов, депутат от „Единна Русия“ , а днес президент на  Международна асоциация на фондациите за мир по света. Бившия световен шампион по шахмат Карпов е доверено лице на Путин за реклама на „Руский мир“ по света. Заместник президент на фонда за мир е  Зураб Церетели, а член на УС е патриархът на Русия - Кирил. Карпов посещава България през 2016 г. най-малко три пъти. На 3.03. за Националния празник в София, за да произнесе поздравително писмо от Наришкин, председател на думата на Русия, който е със санкция да пътува в ЕС.  През м. май гостува в Поморие заедно с Александр Львович Рапопорт – руководитель Фонда „Народное Единство“, Христо Маринов и Виктор Родин представители в България и дарителя на Свищов Методи Митев, който се явява с неговата фондация официален домакин и организатор.  През декември 2016 г. при второто посещение на т.н. свята икона на Богородица със седемте стрели в Свищов, предвождана лично от Митев, Анатолий Карпов казва в интервю:  „ - Каква бе целта на визитата ви в България? - Да се включа в развитието на отношенията между нас в различни области. Много руски граждани прекарват цяло лято на вашето Черноморие, други пък са си купили имоти. Имам дългосрочни и перспективни планове в сферата на шаха. В България успешно работи лятната ми школа в Албена. Сега отворих център и в Поморие. Бих искал да създам шахматни клубове в осем областни града в страната ви. Мой партньор е Фондация \"Народно единение\" с председател Христо Маринов.„   През 2016 година настъплението у нас чрез руски фондации продължава успешно, а Русия има повече от век традиции как да се отблагодарява на верните си хора в България. С благословията на Путин с награди се удостояват и видни българи – няма съмнение, че са били  за Бълканите. Ето цитат от българска медия: „В Руския културно-информационен център в София се състоя среща на представителите на руската Благотворителна фондация «Народно единство» и българската фондация «Народно единение» с българската общественост на тема: „Актуални въпроси на сътрудничеството между България и Русия в областта на науката, културата и спорта“. Мероприятието се проведе във формата на панелна дискусия, в която взеха участие: президентът на Благотворителната фондация „Народно единство“ (Русия) Александър Рапопорт, председателят на фондация «Народно единение» (България) Христо Маринов, съветникът във фондация „Народно единение“ Василис Пимпас и представители на Правителството на Москва. Почетен гост на мероприятието стана президентът на Международната асоциация на Фондациите за мир, депутатът от Държавната Дума на Федералното Събрание на Руската Федерация, световният шампион по шахмат Анатолий Карпов, който разказа за реализацията на международния проект за развитие на руската шахматна школа в чужбина. Обсъждани бяха задачите, стоящи пред нашите страни, както и перспективите на двустранното взаимодействие в областта на науката, културата и спорта. Отново в рамките на срещата премина и връчването на почетните награди на Правителството на Москва „За развитие на международното сътрудничество с град Москва“ на известни български обществени дейци, учени и представители на РПЦ (Руската православна църква).  Сред наградените бяха: първият български космонавт, героят на България и герой на Съветския Съюз Георги Иванов, академикът от Българската академия на науките (до декември 2016 г. – президент на БАН) Стефан Воденичаров, почетният председател на партия „Движение за права и свободи“ Ахмед Доган, главният секретар на Светия синод на Българската православна църква архимандрит Герасим, кметът на град Созопол Панайот Рейзи, вицепрезидентът на Българската федерация по бокс Камен Пенков(бивш зам. министър на МВР в правителството на Сергей Станишев, изключително близък до БСП, бр.) В отговор академик Стефан Воденичаров произнесе слово, в което каза, че партньорските връзки между Русия и България имат обща дългогодишна история и успешно перспективно бъдеще. Думи на благодарност за оценката на Правителството на Москва на работата им прозвучаха и от космонавта Георги Иванов, от вицепрезидента на Българската федерация по бокс Камен Пенков и представителя на кметството в Созопол. Дискусията премина много активно, присъстващите зададоха на гостите множество въпроси за съвременното развитие на отношенията между Русия и България, за контактите в областта на спорта. Най-много въпроси бяха отправени към Анатолий Карпов. Световният ексшампион по шахмат сподели своите планове за създаване в България на мрежа от детско-юношески шахматни школи на Анатолий Карпов. Руско-българската среща показа, че подобни мероприятия са нужни на България. Надяваме се, че те ще станат традиционни“. Ако се проследят проекциите на тези срещи и награди обществото се осъзнае, че ключът за тези руски политики на наша територия несъмнено е Христо Маринов – човекът на Атака, в най-близкото обкръжение до Путин. Свищовската инициатива за издигане паметник на руския император и русофилските фондации, преплетени като свински черва са нагледно доказателство за тежките комплекси  и вечно преклонение, втълпявани на народа към спорната освободителка Русия.  Несъмнено използването на православието и панславянството са едни от главните опорни точки на руската хибридна война, която се провежда у нас чрез различни средства и православни фондации. Те са съставна част и от доктрините на кремълските идеолози - Дугин и Решетников, които чертаят геополитиката на Руския свят, като единствената възможност за възстановяване на загиващата Европа и проповядват, че свише на България е предопределено да следва и подкрепя Матушка.   Вероятно такава е и главната роля на съмнителния „Балкански институт за възстановяване и развитие“ както и на ключовата фондация „Народно единение“, с председател Христо Маринов. Несъмнено е, че техните създатели и идеолози искат да възстановяват руските зависимости в България и превръщането й в истинска Задунайска губерния, каквато е била и стратегията на Цар Освободител.", "date": "2019.03.09", "title": "Faktor.bg освети още през 2017 атакиста Христо Маринов - централен нападател за руско влияние, но службите го проспаха"}
{"url": "https://www.faktor.bg/bg/articles/obshtestvo/ulitsata/18-godishen-bez-knizhka-potroshi-koli-v-stolitsata-v-byasna-gonka-s-politsiyata", "text": "Криминално проявено момче на 18 години без книжка си спретна гонка с полицията и потроши няколко паркирани автомобила. Екшънът се е разиграл вчера малко след 17 часа в София. Водач на лека кола не се подчинява на стоп сигнал на патрул на Пътна полиция. Нарушителят е последван от полицейски патрули и е последвала гонка. Задържан е водачът – 18-годишен, с криминална регистрация за наркотици и без свидетелство за управление на МПС.  По време на гонката водачът нарушител е нанесъл с колата си материални щети на няколко паркирани автомобила. Работата по случая продължава.", "date": "2019.03.09", "title": "18-годишен без книжка потроши коли в столицата в бясна гонка с полицията"}
{"url": "https://www.faktor.bg/bg/articles/novini/balgariya/lekarite-ot-ochnata-klinika-vav-varna-podadoha-kolektivna-ostavka", "text": "Лекарите и медицинските сестри от Специализираната болница по очни болести във Варна са подали едномесечно предизвестие за напускане, съобщи БНТ. Причината за оставките им е лошото състояние на сградата, която, според тях, е опасна за пациентите, а също и остарялата медицинска апаратура. Последният козметичен ремонт в здравното заведение е правен преди 10 години, казват лекарите. Покривът тече, липсват и условия за поддържане на необходимата хигиена. Заради липсата на елементарни условия за работа много от специалистите напускат. \"От 2016 до 2019 г. аз съм написал 15 докладни. Отговорът е никакъв\", каза пред БНТ управителят на болницата Руслан Тошев. Варненската очна болница е общинска собственост. Като изход от ситуацията лекарите предлагат тя да бъде прехвърлена към Медицинския университет в града. Според настоящия директор обаче здравното заведение може да бъде изправено на крака с финансовата подкрепа на общината. Сега в болницата се работи по всички специализирани клинични пътеки. Ако Община Варна прехвърли собствеността си, има опасност пациентите да плащат за лечението на някои заболявания, твърди д-р Тошков.", "date": "2019.03.09", "title": "Лекарите от очната клиника във Варна подадоха колективна оставка"}
{"url": "https://www.faktor.bg/bg/articles/obshtestvo/ulitsata/angliyski-skior-zagina-v-bansko-sled-udar-v-darvo", "text": "30-годишен англичанин загина след удар в дърво в ски зона Банско, предаде БГНЕС. Сигналът е получен към 15 ч. Имало е съмнение, че е получил инфаркт, но се е оказало, че скиорът се ударил в дърво извън пистата, загинал е на място. Очаква се тялото да бъде свалено и транспортирано за аутопсия.", "date": "2019.03.09", "title": "Английски скиор загина в Банско след удар в дърво"}
{"url": "https://www.faktor.bg/bg/articles/obshtestvo/zakon-i-red/ispaniya-e-poluchila-iskaneto-za-ekstraditsiya-na-arabadzhievi", "text": "Документите с искането за екстрадиция на семейство Арабаджиеви, които бяха задържани в четвъртък близо до Барселона, са получени от испанските власти. Това съобщи изпълняващият функциите административен ръководител на Специализираната прокуратура Димитър Петров. Той добави, че се очаква испанските власти да насрочат дело, в което да се разгледа искането.  Семейството беше задържано в четвъртък близо до Барселона. По-рано от прокуратурата обявиха, че след пристигането на Ветко и Маринела Арабаджиеви в България те ще бъдат задържани и ще им бъде поискана най-тежката мярка за неотклонение. Двамата са обвинени за участие в организирана престъпна група и пране на пари. В момента семейството е в ареста.", "date": "2019.03.09", "title": "Испания е получила искането за екстрадиция на Арабаджиеви"}
{"url": "https://www.faktor.bg/bg/articles/ninova-podpisala-dokument-za-zaplati-i-pensii-s-novite-si-priyateli-ot-vishegradskata-chetvorka", "text": "\"На 28.02 2019 г., заедно с колегите- председатели на партии от Вишеградската четворка (Полша,Словакия,Унгария и Чехия+Хърватия) подписах общ документ, в който се казва: \"Ние трябва да въведем европейска минимална заплата и европейска минимална пенсия. Ние се съгласихме за създаването на Европейски Кодекс на труда, колкото се може по-бързо, като същевременно подкрепяме и установяването на Европейска Агенция по труда.\" Това обяви председателят на НС на БСП Корнелия Нинова пред БСТВ, съобщават от пресцентъра на БСП. Лидерът на левицата припомни, че президентът Макрон е обявил инициатива за минимална европейска заплата. Тя коментира, че разликата в стандарта на българските работещи и пенсионери, в сравнение с тези в други европейски държави, е огромна. Нинова бе категорична, че въвеждането на минимална европейска заплата и пенсия е реална стъпка към сближаване. \"Това е истинският разговор за бъдещето на европейските граждани в обединена Европа. Искаме да знаем какво мислят по този въпрос другите партии в България и ще отстояват ли техните представители в Европарламента интересите на българите\", заяви председателят на БСП. Тя каза още, че всички са се съсредоточили в битки за място в листите, а никой не говори за българските интереси. \"Това също е част от модела на правене на политика в България, който трябва да променим. Ние искаме първо да говорим какво ще правим, а след това- кой ще го прави\", завърши Корнелия Нинова.", "date": "2019.03.09", "title": "Нинова подписа документ за заплати и пенсии с новите си партньори от Вишеградската четворка"}
{"url": "https://www.faktor.bg/bg/articles/novini/balgariya/borisov-otgovori-na-ninova-v-gerb-ima-desetki-hilyadi-myusyulmani-za-kakvo-mi-e-koalitsiya-s-dps", "text": "\"В ГЕРБ има десетки хиляди мюсюлмани. Цветан Цветанов десет минути може да ви говори с конкретни имена. За како ми е коалиция с ДПС? Никога не сме делили кметовете на общините на християни и на мюсюлмани или по това от коя партия са\". Това заяви премиерът Бойко Борисов пред Жените от ГЕРБ във Велико Търново. Министър-председателят отговори на Корнелия Нинова и на депутати от БСП, които констатираха, че ГЕРБ и ДСП са влезли в коалиция. Той попита задочно социалистите какво ще правят, когато се пенсионира. Той се пошегува, че ако падне комета, левицата ще казва, че се е случило \"по времето на Борисов\".   \"Нашето европейско председателство остана като пример и още се дава за пример. В цяла Европа се говори какво правихме. И за моя радост колегите от Западните Балкани го оцениха\", каза още премиерът. Изключително важна е жп-линия София - Скопие -Тирана. Румънската страна уж е съгласна за мост на Свищов, защото мостовете на Русе и Видин са малко, поясни премиерът. \"Някой ще каже какво ни  интересуват комшиите. Как като те са до нас и много силно ни засягат. С нашите съседи е важно да има свързаност\", уточни той. Борисов говори и за сигурността в Черно море. \"Баласнираните ни отношения с Русия са много важни. По енергините проекти пак се изказват. Аз не знам като се пенсионирам, БСП какво ще говорят\", каза Борисов.  За АЕЦ \"Белене\" говори, че не става дума вече за руска централа, а за чисто българска. \"В момента България има два собствени реактора и си търси желаещи да участват чрез конкурс\", каза Борисов. \"Със САЩ работим изключително добре. Огромните финанси и ограмната армия на НАТО е на САЩ. Правимвсичко възможно като добри партньори да имаме такова отношение, което да е съвместимо с нашите партньори. С една думав отношенията си със САЩ, с Русия, НАТО, ЕС подхождамеведжът партньорски, веднъж по интерес като българи\", обобщи Бойко Борисов. Борисов съобщи, че е поканил патриарх Неофит и главния мюфтия на среща в понеделник. \"Има една тема, която се казва етническа толерантност, с която ГЕРБ няма да прави компромис. И не защото някой ни е извил ръцете. С мене такъв разговор не е воден. Аз съм участник във Възродителния процес, бях на 28 г. Такава мъка, такъв ужас повече никога няма да допусна, докато от мене зависи нещо. 1 кв. м им даваха да си сложат покъщнината. Моята майка като ме изпращаше с автомата, военната униформа и кубинките, видя с очите си българи с различна религия да се гледат и да искат да се убиват. И понеже тогава бяхме във Варшавския договор, а Турция в НАТО, щеше да стане тук началото на голямата война. Ако помолим БНТ да извади активни кадри, да видите каква трагедия беше. Хиляди, стотици хияди кервани от български граждани, само че с друга религия. Нямаше кой да им гледа животните. Командировахе учители от страната. Ужасно чудовищно време, сътворено то БКП/БСП. Още не може да се забрави това\", спомни си Борисов.  Той уточни, че \"смеси стиснали ръцете\" със Саудитска Арабия заради радикалния ислям. \"Цял живот съм бил биткаджия. Искамда се спася от това. И да дърпаш бабички по границата, не е голямо геройство. Има и здрави мюсюлмани. Иди дърпай тях. Н жълтите павета е много лесно\" , отсече Борисов.", "date": "2019.03.09", "title": "Борисов отговори на Нинова: В ГЕРБ има десетки хиляди мюсюлмани, за какво ми е коалиция с ДПС?"}
{"url": "https://www.faktor.bg/bg/articles/albanskiyat-sinod-ne-prizna-novata-ukrainska-tsarkva", "text": "Албанската православна църква не признава схизматиците в новата украинска църковна структура. Това съобщи Информационно-просветният отдел на Украинската православна църква, като се позовава на публикация от гръцката църковна информационна агенция Romfea. В публикуваното на сайта на агенцията официално изявление на Албанската православна църква по повод украинския църковен въпрос, прието на 4 януари 2019 год. от Синода на АПЦ и изпратено с писмо от 14 ануари до Вселенския патриарх Вартоломей, се изразява безпокойство от “признаването със задна дата на хиротониите, извършени от отлъчения и предаден на анатема Филарет (Денисенко) – хиротонии, които са недействителни, лишени от благодат и от действието на Светия Дух.” В писмото си до Вселенската патриаршия Албанската православна църква посочва, че автокефалност може да се предоставя само при условие за единство на църквата, каквото в Украйна липсва. Албанският Синод предупреди за опасността от разкол в цялото световно православие. През януари Вселенската патриаршия реши да признае Киевската патриаршия за независима. Въпросът за автокефалността на украинската църква предизвика ожесточен спор между Вселенската и Руската патриаршия.  От своя страна Българската православна църква все още умува по казуса, въпреки че голяма част от митрополитете са проруски настроени и са декларирали готовност да се обявят против Вартоломей и признаването на украинската църква.", "date": "2019.03.09", "title": "Албанският синод не призна новата Украинска църква"}
{"url": "https://www.faktor.bg/bg/articles/novini/balgariya/shte-dadat-li-upravlyavashtite-zaden-za-dalga-na-myuftiystvoto", "text": "Въведеното в Закона за вероизповеданията субсидиране е корупционно мотивирано и не решава никакъв проблем на националната ни сигурност! Цялата схема е направена, основно за да се задоволят безкрайните апетити на ДПС и за да се засили държавният контрол върху вероизповеданията в страната ни. Самата идея, че на хората, които проповядват божието слово, трябва да им се плаща от държавата за да не работят за чужди интереси, е деморализираща и ако нещата в църквите са деградирали до такава степен, то   Нима депутатските и министерските заплати предпазиха държавата от корупция! Нима намаля корупцията в общините, след като увеличиха в пъти възнагражденията на общинските съветници! Нека всеки да взима достойно и справедливо възнаграждение, но лоялността и почтеността не са стока и те не се купуват, те са качества които се култивират, но за това първо трябва да има политически елит, който да дава добрия пример!   Кой и как реши, че всеки който е заявил принадлежност към дадено вероизповедание, автоматично е дал съгласие да се осребрява тази принадлежност под формата на държавна субсидия? Аз се чувствам измамен и омерзен, аз не приемам държавата да посредничи между мен и църквата, така както не приемам агенти на ДС да посредничат между мен и моя Бог!    На всичко отгоре се взе решение и за промяна на първоначалната идея, държавата да отпуска средства целево само за заплащане на възнаграждения на духовниците. Сега парите се отпускат на регистрираните вероизповедания, за да ги харчат освен за трудови възнаграждения и за капиталови и други текущи разходи, което   В Закона за вероизповеданията схемата за субсидиране е направена така, че Мюфтийството ще получава гарантирано близо 6 милиона лева за около 600 хиляди заявили се като мюсюлмани.  БПЦ ще получава гарантирано 15 милиона, вместо 44 милиона, които следва да получи на база 10 лв. за всеки  заявил се като православен.  Според Закона,  БПЦ, само при възможност, ще получава до 44 милиона лева. На другите вероизповедания, по приетите критерии им се полагат суми които са пренебрежими на фона на споменатите.  Очевидно е, че с опитната си ръка на крупие, финансистът-богослов от ДПС е завъртял парламентарната рулетка така, че Мюфтийството да получи непропорционално висок пай.  Разбира се, от БСП, преди три месеца, когато беше гласуван този закон, се направиха на разсеяни, което си чисто съучастие, за това, че управляващите през годините дадоха Мюфтийството като концесия на ДПС, явно защото и хората на Нинова водят извънбрачно съжителство с ДПС.   Сега закъснялото реване на БСП срещу поредния подарък на ГЕРБ за ДПС прилича на изблик на ревност.  Президентът, както винаги, мълчи по въпроси, свързани с безобразията на ДПС в знак на благодарност, че беше избран с тяхната подкрепа.  Остава да видим дали Борисов ще даде поредния знак за отбой от самоубийствената договорка на ГЕРБ с ДПС за поправка на Закона, с която да се опростят 8,2 милиона лева на вероизповеданията, като почти цялата сума –близо 8 милиона, са на Мюфтийството. С този акт на Народното събрание всъщност ще се отменят решенията на Върховния съд за задълженията на Мюфтийството към държавата и общините, което ще  е грубо погазване на всички принципи на правовата държава!", "date": "2019.03.09", "title": "Ще дадат ли управляващите заден за дълга на Мюфтийството?"}
{"url": "https://www.faktor.bg/bg/articles/arestuvaha-balgarin-na-letishteto-v-los-andzhelis", "text": "Българинът, арестуван на летището в Лос Анджелис, е брат на издирваната за крупна измама Ружа Игнатова. Константин Игнатов е наречен от прокуратурата в Манхатън \"лидер на престъпната група\". Прокурорите и данъчните служби са му повдигнали обвинения за редица престъпления. Ружа Игнатова се издирва за създаването на финансова пирамида с фалшивата криптовалута Onecoin. Тя е в неизвестност от 2 години, като обвиненията срещу нея включват измама с акции, пране на пари и използване на електронни средства за манипулация на финансовите пазари. Onecoin беше създадена през 2014 година. Въпреки предупреждения на властите в няколко държави, че става дума за измама, се смята че е привлякла инвестиции за над 2 милиарда евро, предаде Нова телевизия.", "date": "2019.03.09", "title": "Арестуваха българин, мамил в САЩ за милиарди"}
{"url": "https://www.faktor.bg/bg/articles/novini/svyat/-zhaltite-zhiletki-blokiraha-mosta-nad-reka-sena-koyto-vodi-kam-ayfelovata-kula", "text": "Протестиращи от движението на \"жълтите жилетки\" блокираха моста Йена над река Сена в Париж, който води към Айфеловата кула, предаде БТА, позовавайки се на ТАСС. Две групи демонстранти седнаха на пътното платно и спряха двупосочното автомобилно движение. Пред журналисти представителката на протестиращите Леони Коен каза, че тяхната акция е в знак на протест срещу това, че Парижкият договор за климата не се прилага и че се е превърнал в незначителна хартийка. Тя подчерта, че екологичното състояние на планетата се влошава с всеки ден и изхвърляните в атмосферата парникови газове не намаляват. Вчера вечерта група демонстранти от \"жълтите жилетки\" се опитаха да подготвят терена близо до Айфеловата кула за тридневната седяща стачка. Те се опитаха да инсталират палатки, но силите на реда се появиха и временно им ги конфискуваха. В 17-ата събота на протести на \"жълтите жилетки\" в Париж са планирани три шествия и един митинг. За реда се грижат много жандармеристи и полицаи. Под засилена охрана са президентството и сградата на правителството.", "date": "2019.03.09", "title": "\"Жълтите жилетки\" блокираха моста над река Сена, който води към Айфеловата кула"}
{"url": "https://www.faktor.bg/bg/articles/sergey-stanishev-evroizborite-sa-vazhni-kakto-za-balgariya-taka-i-za-sadbata-na-bsp", "text": "\"Ако победим на евроизборите, ще имаме всички условия за предсрочни парламентарни избори и да спечелим местните\". Това заяви пред пловдивските социалисти лидерът на ПЕС Сергей Станишев. Заедно с евродепутатите от БСП Георги Пирински, Петър Курумбашев и Момчил Неков той е гост на пловдивските социалисти. \"За евроизборите БСП трябва да започне максимално бързо реална кампания, защото нашите опоненти не спят. Много важно е бързо да приемем номинациите и да се фокусираме върху кампанията, която ще е много кратка. Да не подценяваме тези избори, тъй като те ще рефлектират както върху съдбата на БСП, така и на България\", посочи Сергей Станишев. По думите му, важно е европейските социалисти да спечелят повече места, тъй като дори и БСП да победи на национално ниво, ако няма подкрепа в Европа,управлението й ще бъде смачкано. Домакин на форума бе областният председател на БСП Георги Гергов.", "date": "2019.03.09", "title": "Станишев: Евроизборите са важни за съдбата на БСП"}
{"url": "https://www.faktor.bg/bg/articles/sasht-preduprediha-za-tezhki-posleditsi-ako-turtsiya-kupi-ruskite-raketni-sistemi-s-400", "text": "Съединените щати предупредиха за \"тежки последици\", ако Турция купи руските ракетни системи за противовъздушна отбрана С-400, защото това може да засегне споразумението за покупка на изтребители Ф-35 и ракетни системи Пейтриът, съобщава в. \"Хюриет дейли нюз\", цитиран от БТА. Говорителят на Пентагона Чарлс Съмърс заяви пред журналисти, че решението на Турция да се сдобие с руска отбранителна система \"би означавало, че те няма да имат достъп до Пейтриът и Ф-35\". \"Ако Турция вземе С-400, ще има тежки последици от гледна точка на нашите военни отношения с тях и за Пейтриът и Ф-35\", заяви Съмърс. По-рано тази седмица командващият американските въоръжени сили в Европа генерал Къртис Скапароти заяви, че ще препоръча на САЩ да не продава самолети Ф-35 на Турция, ако Анкара продължи с плановете си да купи руска зенитно-ракетна система. Скапароти изтъкна няколко проблема, които руските системи биха създали, включително липсата на оперативна съвместимост със системите на НАТО. Той добави, че С-400 \"са проблем за всички наши самолети, особено за Ф-35\". След продължителни усилия за покупка на системи за противовъздушна отбрана от САЩ, които не доведоха до успех, Анкара реши през 2017 г. да купи руски системи С-400, отбелязва \"Хюриет дейли нюз\". Решението беше критикувано от Пентагона, който предупреди, че покупка на С-400 би навредила на турско-американските отношения и на ролята на Турция в НАТО. Държавният департамент одобри през декември продажбата на ракетна система Пейтриът на стойност 3,5 милиарда долара на Турция. Доставката на изтребители Ф-35 в Турция е отложена, докато преговорите за С-400 продължават.", "date": "2019.03.09", "title": "САЩ предупредиха за \"тежки последици\", ако Турция купи руските ракетни системи С-400"}
{"url": "https://www.faktor.bg/bg/articles/chsi-preduprezhdavat-90-ot-dalgovete-ne-se-sabirat-ot-nas-vnimavayte-kakvo-podpisvate", "text": "На частните съдебни изпълнители (ЧСИ) се възлагат едва 10% от вземанията у нас, като в останалите случаи кредиторите ангажират алтернативни събирачи на дългове като колекторските фирми, за чиято дейност няма закон, няма и защитата, която регламентира Гражданският процесуален кодекс (ГПК). Това обявиха от Камарата на ЧСИ и предупредиха: „Нека хората да внимават какво подписват, защото след многобройните промени в законодателството в полза на длъжниците, в производствата при ЧСИ правата им са защитени, но не така стоят нещата с останалите 90%“. Председателят на камарата Георги Дичев заяви, че има отлив на кредиторите към съда изобщо и съответно към съдебното изпълнение. Той посочи, че банките са цедирали на колекторски компании вземания за милиарди левове. „Така с една сделка целият лош портфейл се изчиства, освобождават се провизии към БНБ, изчистват се лоши кредити“, обясни Дичев какъв е мотивът на финансовите институции да действат по този начин. Статистиката показва, че миналата година делата на банките при ЧСИ са намалели от 29 000 (2017 г.) на 22 000 и вече представляват едва 10% от общия брой на всички дела при съдебните изпълнители, предаде Lex.bg. От Камарата на ЧСИ откроиха и други тенденции от последната година – масовите задължения, които събират, вече не са за хиляди, а за стотици левове, като тези на банките стават все по-малко, а се увеличават делата на държавата и общините. Това се случва на фона на намаляването на таксите им, които не са актуализирани спрямо инфлацията и цената на живота от 2006 г., а всички изменения са в посока на ограничаване на размерите им. Частните съдебни изпълнители отчитат, че след промените в ГПК от 2017 г. вече е налице много добра защита на длъжниците. Хората знаят правата си и масово и ефективно ги упражняват –  оспорват оценки, позовават се на несеквестируемост на доходи и имущество, възразяват срещу прекомерност на обезпечителните мерки и на разноските по изпълнението и обжалват пред съда действията, които смятат, че са неправилни. „От друга страна очевидно кредиторите, вместо по съдебен път, търсят алтернативни методи за събиране, поради което промените от 2017 г. трябва да се надградят като се даде още по-бърза и по-евтина защита на правата и на двете страни в изпълнителния процес чрез неговата електронизация“, заяви председателят на КЧСИ. По думите му това може да стане с реалния старт на системата за електронни запори, с която таксите за длъжниците ще намалеят до 30 пъти. Сега в търсене на сметките на длъжника по правило се изпращат запорни съобщения до всички банки в страната и така таксата може да набъбне до над 500 лв., а с е-запорите ще е 18 лв. Другите възможности, които съществуват в ГПК – чл. 501а, но само на хартия, са електронните търгове на имущество и провеждането на доброволни продажби на имущество. „Те са изключително полезни за хората, защото ще им спестят значителни съдебни разходи и лихви“, подчерта Дичев. Доброволната продажба по чл. 501а ГПК трябва да се извършва чрез платформата за електронни търгове на Министерството на правосъдието, за чието изграждане има обявена обществена поръчка, но е обжалвана. Дичев обясни какво всъщност ще представлява тя и защо законодателят я предвиди в ГПК. „Ипотекиран имот много трудно може да бъде продаден на свободния пазар – всеки купувач или се отдръпва от сделката, или иска намаляване на цената. Сега ще може длъжникът, със съгласието на кредитора, да го изнесе на е-търг. Така се спират лихвите, спестяват се разноски – адвокатски, юрисконсултски възнаграждения. Това е изключително полезна промяна за хората и се надяваме да заработи“, обясни Георги Дичев. От години ЧСИ говорят и за въвеждане на една предватителна – преди кредиторът да се е обърнал към съда, процедура за малките вземания, с която да се позволи на длъжниците да платят преди дългът да е обрасъл с такси и разноски. Идеята е тя да се прилага най-вече за сумите, които търсят предприятията, предлагащи комунални услуги – ВиК дружествата, топлофикациите, мобилните оператори, енергодружествата. Кредиторът се обръща към съдебния изпълнител още преди да е поискал от съда заповед за изпълнение, последният ще се свързва с длъжника, ще го уведомява за сумата, която се търси от него и ще го покани да плати. Ако длъжникът е съгласен, ще може да уговори с ЧСИ как и кога ще плаща, включително и разсрочено. Ако обаче не иска да погаси задължението си доброволно, ЧСИ няма да има право да провежда принудително изпълнение. Това ще се случи едва след като кредиторът се обърне към съда и се снабди с изпълнителен лист. „Това е европейският опит, дори и на държави извън ЕС, като Сърбия. С подобни процедури се постига разтоварване на съда, спестяват се разноските и лихвите, при ясни правила и отговорности и то напълно безплатно за длъжниците“, каза Дичев. За първи път от 13 години ЧСИ отчитат спад на събраната през годината сума. Ако през 2017 г. те са върнали на гражданите и бизнеса 1,1 млрд. лв., то през миналата година събраното в полза на кредиторите възлиза на 1,015 млрд. лв. Освен това има отчетлив спад в броя на образуваните дела – с 20 000 по-малко в сравнение с 2017 г., когато те бяха 240 000. Като според камарата статистиката всъщност е много по-лоша, тъй като след тълкувателно решение по дело №2/2013 г. на Гражданската и Търговската колегии на Върховния касационен съд от 26 юни 2015 г. много изпълнителни дела са били прекратени поради изтекла давност и сега някои кредитори ги образуват отново и така те влизат в данните за 2018 г. Основният „потребител“ на ЧСИ остава бизнесът със 105 000 дела през 2018 г., макар броят им да е намалял значително (пред 2017 г. делата на търговците бяха 129 000). Държавата и общините стават все по-масови взискатели със 71 000 дела през 2018 г. След измененията в ГПК по отношение на подсъдността, има и друга промяна – миналата година в София са образувани 38 000 дела по-малко. Това е спад с 43% спрямо 2017 г. При публичните продажби на имоти има драстично намаление – с 24%, като от 9 200 през 2017 г. те са се понижили на 7 000 през 2018 г. „Освен че делата намаляват, силно спада и материалният интерес по тях, като масовите вземания вече не са в хиляди, а в стотици левове. В резултат на гореизложеното, на промените в ГПК от 2017 г. и на драстичното намаляване на таксите по изпълнението, канторите на ЧСИ изпитват сериозни затруднения, някои трудно си покриват разходите, масово се съкращават и служители“, заявиха от камарата. „Има колеги, които дори обмислят да прекратят дейността си поради невъзможност да плащат на служителите си. Не го разбирайте като оплакване, просто даваме фактите, каквито са. Причините са комплексни. При нас нещата се случват със закъснение. След кризата икономиката, кредитирането, инвестициите бяха замрели, нямаше бизнес, а когато няма бизнес, няма и съдебно изпълнение. В момента при нас берем плодовете на тези няколко години на застой и икономическо безвреме“, обясни Георги Дичев. Данните показват и един положителен рекорд – миналата година ЧСИ са възстановили на граждани 190 млн. лв.  Събраните издръжки на деца са 6 млн. лв., а работници са получили чрез тях 7 млн. лв. от неизплатени заплати. В полза на държавата и общините са събрани 123,5 млн. лв., а на бизнеса – 285 млн. лв. Друг голям проблем e липсата на реални електронни услуги, когато ЧСИ събират информация за длъжниците и имуществото им. „Има един проблем, за който говорим с Агенцията по вписванията от години – как се налага възбрана върху имот. Ще обясня какво се случва, за да разберете абсурдността на ситуацията. ЧСИ влиза в електронната систама и вижда, че преди година например е извършена сделка с даден имот. Но не вижда нотариалния акт, а само информация за сделката. ЧСИ пише до агенцията искане да му бъде предоставен актът, но понеже не знае колко страници е той, не може да внесе предварително държавната такса. Така след това те ни отговарят колко дължим и пак се ходи до агенцията, за да се плати такса и чак тогава ЧСИ изготвя съобщение за възбрана и прилага същия нотариален акт, за да го върне на Агенцията по вписванията, която да впише възбраната. Това може да отмеме месеци и недобросъвестни длъжници да се възползват и да се разпоредят с имота“, разаза Дичев.", "date": "2019.03.09", "title": "ЧСИ предупреждават: 90% от дълговете не се събират от нас, внимавайте какво подписвате"}
{"url": "https://www.faktor.bg/bg/articles/tsvetanov-na-predstoyashtite-izbori-shte-ima-sblasak-na-rezultati-sreshtu-populizam", "text": "\"На предстоящите избори ще има голям политически сблъсък. От наша страна ще бъде представяно какво сме направили, а от другата страна ще има огромен популизъм и заиграване със страховете на хората по много теми. Опонентите ни единствено търсят конфронтация и провокация. Ние гарантираме, че предизборната ни платформа ще бъде в синхрон с тази на ЕНП и ще е насочена изцяло в защита на националните ни интереси. Българинът ще може да избере стабилността и перспективата за продължаващо развитие, а не връщане на страната с години назад\". Това каза председателят на парламентарната група на ГЕРБ и зам.-председател на партията Цветан Цветанов в Лясковец по време на среща със симпатизанти на ГЕРБ и жители на града, съобщиха от пресцентъра на партията.  Заедно с Цветанов в Лясковец бяха великотърновският кмет Даниел Панов, народните представители Клавдия Ганчева и Станислава Стоянова. Срещата се проведе в залата на Общинския съвет, а нейни домакини бяха кметът на Лясковец д-р Гецова и председателят на местния парламент Даниела Арабаджиева. По думите на зам.-председателя на ГЕРБ една от най-дискусионните теми напоследък е Законът за вероизповеданията. „Имаме една единствена цел - да се ограничи външното влияние върху вероизповеданията и финансирането да идва само от нашата държава, а не от други страни, движения или организации. 8-те милиона стари задължения, които със закона ще бъдат опростени, са натрупани от всички вероизповедания, а не само от мюфтийството, както внушават от БСП“, обясни Цветанов.  Председателят на ПГ на ГЕРБ призова хората да не се поддават на спекулациите и лъжите на социалистите. Пред лясковчани той каза още: „Изпълняваме отлично 4-годишната управленска програма. Важно e да продължи икономическият растеж и по-голямата събираемост. Когато приходите са добри, можем да заделяме повече целеви средства за решаване проблемите в българските общини. Благодаря на местната власт в Лясковец за активността“.  Цветанов припомни, че един от основните акценти за развитието на Великотърновска област е АМ „Хемус“. „Именно заради по-добрите приходи успяхме да заделим 1.350 млрд. лв. и така изграждането на магистралата е гарантирано и процесът е вече необратим. Заедно с трасето Русе – Велико Търново това ще даде сериозна възможност за развитието на региона, добра свързаност, както и намаляване на ПТП“, изтъкна той. В Лясковец Цветанов коментира и излизането от парламента на БСП. По думите му е трудно обяснимо защо не ходиш на работа, след като си избран за народен представител. Пред събралите се в залата на лясковския общински съвет граждани Цветанов бе категоричен, че срещите и разговорите, които ГЕРБ провежда, са насочени към разясняването на фактите и свършената работа. Той бе категоричен, че евродепутатите от ГЕРБ/ЕНП са доказали, че работят за страната и един от последните чудесни примери са 4-те милиарда лева повече, договорени за следващия програмен период. „Бюджетът от 18 млрд. лв. е рекорден за страната ни и всички райони, включително Лясковец, ще могат да се възползват от него. Мария Габриел пък спомогна за регулиране на роуминг трафика и сега хората реално говорят повече на по-ниска цена. Банковите преводи, които гражданите правят в рамките на ЕС, са с намалени такси благодарение на политиката, която следва и евродепутатът Ева Майдел“, поясни Цветан Цветанов. Кметът на Лясковец д-р Ивелина Гецова заяви по време на срещата, че в годините ПП ГЕРБ е доказала, че е успешна партия, защото не си позволи да отстъпи от принципите си, или да излезе от програмата и целите си.", "date": "2019.03.09", "title": "Цветанов: На предстоящите избори ще има сблъсък на резултати срещу популизъм"}
{"url": "https://www.faktor.bg/bg/articles/bivshiyat-sobstvenik-na-imenieto-v-koeto-zadarzhaha-arabadzhievi-ne-sam-gi-vizhdal-s-georgi-semerdzhiev", "text": "В рамките на вчерашния ден българската прокуратура е успяла да изпрати всички необходими за екстрадирането на Арабаджиеви документи. На процедурата е даден ход.  Техният домакин - Георги Семерджиев ще бъде разследван за лично укривателство. Къщата, в която бяха задържани Арабаджиеви, е закупена през 2016 г. от Семерджиев, по прякор Жоро Шопа. Нова ТВ успя да разговаря с човека, продал къщата на Семерджиев.  \"Той купи къщата. Свърза се със съпругата ми, купи я на 27 юни 2016 г. Казва се Георги. Преди няколко дни беше тук с кучето си. Не знам с какво се занимава. Каза ми, че е имал ресторант\", каза той и отрече да е виждал Арабаджиеви с Георги. За момента остава неясно защо швейцарските власти се отказаха от искането си за екстрадиция Сеемрджиев. \"Той е дясната ръка на Брендо. Те са от Тополовград, приятели са от деца. В това градче вкараха т.нар. бизнес на бързите пари. Много мулета от тази град бяха задържани да пренасят огромни суми между България и различни държави в Западна Европа. Всичко това е във връзка с тази огромна кокаинова афера, тъй като ставаше въпрос за тонове наркотици и запечалби от стотици милиони евро\", обясни разследващият журналист Слави Ангелов. Оттук нататък предстои процедура по екстрадиция. Испанският съд трябва да насрочи първото заседание по делото.", "date": "2019.03.09", "title": "Бившият собственик на имението, в което задържаха Арабаджиеви: Не съм ги виждал с Георги Семерджиев"}
{"url": "https://www.faktor.bg/bg/articles/novini/svyat/polititsi-i-magistrati-pritiskat-zhurnalistite-v-harvatiya-sas-sadebni-dela", "text": "В Хърватия журналисти  продължават да обръщат внимание на съществуващия според тях проблем със  свободата на словото в страната. Миналата седмица хиляди излязоха на  демонстрация в центъра на Загреб, а недоволни представители на медиите  заплашват да сезират европейски и международни институции, ако властта не вземе  мерки.  Проблемът се дължи основно на дела, с които политици, съдии и други  публични личности се опитват да притискат журналистите, каза пред БНР кореспондентът на \"Болкан Инсайт\" в Загреб Аня  Владисавлевич. „Основната причина за протеста миналата седмица е фактът, че журналистите  не могат да работят свободно заради многото съдебни дела срещу тях. Важен  аспект е наказателно преследване заради уронване на престиж, което беше  въведено през 2013 г. и с което широко се злоупотребява. Публични личности  постоянно съдят журналисти заради причинени им душевни терзания“, коментира тя в интервю за предаването \"Събота 150\". Аня Владисавлевич  разказа още, че множество дела парадоксално са заведени от националните радио и  телевизия срещу собствените им журналисти.  „Хърватското радио и телевизия широко се възприема не като обществена, а  като държавна медия. Международни доклади сочат, че правителството се меси в  работата на обществения оператор и това ограничава медийната независимост в  страната. \"Репортери без граници\" написаха, че върху обществената  медия очевидно се оказва политически натиск“.", "date": "2019.03.09", "title": "Политици и магистрати притискат журналистите в Хърватия със съдебни дела"}
{"url": "https://www.faktor.bg/bg/articles/novini/svyat/kolumbiya-puska-venetsueltsite-i-s-iztekal-pasport", "text": "Колумбия ще позволи на венецуелците да влизат на нейна територия с паспорт, чийто срок е изтекъл, предаде Ройтерс, като се позова на властите. Причината е, че на гражданите на изпадналата в тежка криза съседна страна им е трудно да си подновяват документите за самоличност. Над 1,2 милиона венецуелци, търсещи спасение от недостига на храни и лекарства и сложната политическа ситуация в своята родина, имигрираха в Колумбия през последните години. Това доведе до претоварване на и без това разполагащата с ограничени ресурси здравна система и влоши положението с жилищното настаняване и комуналните услуги. Мнозина венецуелци влизат в Колумбия без виза, тъй като не могат да си подновят паспорта - почти невъзможна задача, тъй като властите във Венецуела не разполагат с необходимите ресурси, но и се опитват да ограничат емиграцията от страната.", "date": "2019.03.09", "title": "Колумбия пуска венецуелците и с изтекъл паспорт"}
{"url": "https://www.faktor.bg/bg/articles/tsvetan-tsvetanov-1-29", "text": "\"Много е важно да не допускаме популизмът да определя бъдещето на Европа\". Това каза по време на осмата политическа академия на Жени ГЕРБ зам.-председателят на партията и председател на ПГ на ГЕРБ Цветан Цветанов. Той изнесе лекция на тема „Европа през призмата на предстоящите избори“. Цветанов подчерта, че ГЕРБ не е като другите политически партии, които като наближат избори, започват да излизат на политическата сцена. „Партията води последователна политика през всички години от управленския си мандат. Тя спазва стриктно управленската си програма и не се отклонява от заложените в нея приоритети, които кореспондират и с тези на Европейската народна партия“, подчерта зам.-председателят на партията.  \"В лъжите, които БСП тиражира се включи и неформалния им лидер - президентът Радев\", каза още Цветанов по повод мотивите в президентското вето за Изборния кодекс и изказването на вицепрезидентът Илияна Йотова, че след отхвърлянето му на ход е Конституционния съд. Според Цветан Цветанов няма основания за намеса на Конституционния съд, защото не е нарушено конституционното право за гласуване, нито възможността за съдебен контрол. \"Остава прагът от 7 % за преференциите и пренареждането на депутатските листи от избирателите. За да може действително да отпаднат всякакви спекулации за някаква подредба или нарушено изборно право\", коментира той.  Той посочи, че евродепутатите от ГЕРБ участват и ще участват активно в решаването на всеки проблем, касаещ българските граждани. Цветанов призова структурата на Жени ГЕРБ за пълна мобилизация на 26 май и подкрепа на кандидатите на партията за евродепутати. Той отбеляза, че опозицията на ГЕРБ в лицето на БСП, вече не желае да представлява българските граждани в парламента. Цветанов обърна внимание, че левицата отсъства и от парламентарния контрол, когато може да поставя въпроси към управляващата коалиция. „БСП предпочетоха да си почиват и да не ходят на работа. Обвиняват ни, че Бойко Борисов управлява еднолично партията, но едноличното управление на Корнелия Нинова е факт“, заяви Цветан Цветанов. „При Бойко Борисов има чуваемост за проблемите по всяка тема, която се постави“, каза още той.", "date": "2019.03.09", "title": "Цветанов: В лъжите, които тиражира БСП, се включи неформалният ѝ лидер Румен Радев"}
{"url": "https://www.faktor.bg/bg/articles/dimitar-marinov-v-zatvora-mi-schupiha-rakata-s-chuk-ds-me-nabelyaza-zaradi-istorii-za-sasht", "text": "Актьорът Димитър Маринов, който прослави България на тазгодишната церемония на Оскарите, разказа за тежкия път, който е минал, докато успее да се отскубне от тормоза на Държавна сигурност и да стигне до САЩ. Пред БТВ актьорът сподели на какви мъки е бил подложен в казармата, а след това и в затвора, където попада след опит за бягство от страната ни.   \"Служих като в войник в Карлово, в танковото поделение. Бях много слаб. Идеята уж беше да в казармата да станеш мъж. Още като дете обаче имам слаби бели дробове заради прекарана пневмония. Винаги съм се опитвал да превръщам всичко в смешка и в майтап. Взеха ме в Централния дом на народната армия, за да ходя на репетиции. Тогава нещата за мен се успокоиха, но за военното контраразузнаване това не беше добре, защото в един момент получих свободата да влизам и да излизам от казармата. На тази крехка възраст ти си мислиш, че си привилегирован. Аз започнах да си отварям много устата и да говоря за САЩ, за Германия и за Италия, където съм пътувал с филхармонията. Затова започнаха неприятни разпити\", разказа Маринов. \"Лейтенантът ми не можеше да ме понася и ме влачеше по арестите. Имаше един много сериозен разпит, който ме уплаши. Тогава лежах в болница заради бъбречна криза. Не знаех накъде да тръгна. С един приятел изпихме няколко водки и се качихме на влака. Скрихме се под седалките на 9-ти септември. Избрахме тази дата за бягство, защото решихме, че всички ще са на манифестации. На границата със Сърбия обаче стана страшно. Откриха първо приятеля ми Валери, а след това и мен. Хвърлиха ни в една тъмна черна килия, а след това в килия на Държавна сигурност в 4-то районно до х-л „Хемус“. Там изкарахме близо 40 дни. Там само ме разпитваха и се опитваха да ме убедят, че приятелят ми ме е издал, което аз не вярвам. Осъдиха ни, на мен ми дадоха 2,5 г. затвор\", спомня си още актьорът.  \"Аз трябваше да правят ротори. Имаше един старшина, който беше лош човек. Бях слаб човек и не знаех как се работят такива неща, а исках да се науча, но бях в отделение с рецидивисти. Старшината ми счупи с чук ръката нарочно. При един друг случай разказах нещо на останалите, на което те се смееха, а старшината дойде да ме пита защо му се подигравам. Преместиха ме в най-долното място, където трябваше да се чистят секциите. Тогава заради пак пострада ръката ми. Докато работех на една от машините, ме плеснаха поврата и ръката ми влезе между две метални четки. Докторът на затвора тогава успя да спаси показалеца ми, а години по-късно се запознах със сина му в Сан Диего\", каза още Димитър Маринов.", "date": "2019.03.09", "title": "Димитър Маринов: Милиционер ми счупи ръката с чук в затвора, ДС ме набеляза заради истории за САЩ"}
{"url": "https://www.faktor.bg/bg/articles/novini/balgariya/ninova-zadade-tri-vaprosa-kam-gerb-obedinenite-patrioti-i-dps", "text": "\"Управляващите раздават националното богатство като за последно. За пореден път управляващите промениха закона, за да облекчат даването на Летище \"София\" на концесия. Това е раздаване на националното богатство като за последно\". Това каза председателят на НС на БСП Корнелия Нинова пред БСТВ, съобщиха от пресцентъра на БСП.  Тя коментира, че има стратегически обекти от националната сигурност, които трябва да останат държавна собственост, а Летище \"София\" е такъв обект. \"Внесохме закон, с който да бъде забранено концесионирането на летища, плажове, важна инфраструктура. Беше отхвърлен от управляващото мнозинство. Не само това, но сега променят закона, за да дадат по-лесно летището\", категорична бе Нинова. Лидерът на социалистите каза още, че има три въпроса към новата тройна коалиция ГЕРБ, ДПС, ОП. \"Към ДПС - ако опрощаване задълженията на мюфтийството е въпрос на национална сигурност, най-голямото летище на България не е ли въпрос на национална сигурност? Към ГЕРБ - вярна ли е информацията, че зад един от концесионерите стои турска фирма? И това ли е част от сделка? Към ОП - къде сте? Защо мълчите? Властта ли ви е по-сладка или националният интерес? Преди време заявих: ако народът ни даде доверие да управляваме, ще отменим концесията. Потвърждавам го отново\", каза още Корнелия Нинова.", "date": "2019.03.09", "title": "Нинова зададе три въпроса към ГЕРБ, Обединените патриоти и ДПС"}
{"url": "https://www.faktor.bg/bg/articles/novini/balgariya/georgi-harizanov-othvarlyaneto-na-vetoto-e-tezhak-udar-varhu-imidzha-na-prezidenta", "text": "\"Единодушното отхвърляне на ветото нанесе тежък удар върху имиджа на президентството, а поведението на БСП граничи с политическо самоубийство\". Това каза политическият анализатор Георги Харизанов пред „Фокус“.  Той определи дебата по президентското вето върху Изборния кодекс като несъществен поради отсъствието на социалистите от парламента. Според него идеалният вариант да се върне БСП в зала е било ветото на президента. Харизанов обърна внимание, че оттук нататък всеки повод за връщане ще изглежда изкуствено и смешно. Политическият анализатор отчете, че действията на БСП вече започват да работят срещу самите тях.  „Преди избори да извадиш една партия от политическия живот, от политическия дебат, е тежка форма на политическо самоубийство“, допълни анализаторът. Харизанов изтъкна и пълното единодушение по отхвърлянето ветото върху изборното законодателство.  \"По този начин първо се нанесе пореден удар върху имиджа на президентската институция, тъй като отхвърлянето на вето на президента с пълно единодушие от парламента в никакъв случай не говори добре за самото вето и за тежестта на институцията в парламентарния живот. Второто, което се случи е, че липсата на противоположни гледни точки практически доведе до това дебат да не се състои, а просто ветото да бъде отхвърлено“, обясни Харизанов. Той обърна внимание на ривизираните позиции на политическите партии преди ветото на държавния глава.  „Разбира се, че е важно да се види, че ГЕРБ промениха позицията относно преференциите, второ, че ДПС продължава да държи на справедливия принцип, че вотът за преференции трябва да е равен на вота за независим кандидат. В крайна сметка стана ясно едно, че голямата част от българското общество харесва преференциите\", обясни Харизанов и допълни, че хората искат да имат възможност да избутват по-напред кандидати, които са им симпатични. Той разкритикува и президентската институция, за това, че не участва активно в дебатите по изборното законодателство. „Това е грешка, защото президентската институция участва дотолкова, доколкото беше наложено въпросното вето и то с част от мотивите, които не кореспондираха на всяка цена с истината. Например, че става невъзможно обжалването. Нещо, което не е вярно или че се отнема демокрацията на българските граждани“, посочи Харизанов и уточни, че това също не е вярно, тъй като има много държави с пропорционална система, при които няма преференции, но никой няма забележки към демокрацията им. „Нежеланието на президента да общува активно с българския парламент, с българското правителство, с българските министри продължава да води и до изолация на президентската институция и до очаквания спад в нейната популярност и в смисъла от това да имаме в крайна сметка президент“, посочи Харизанов и припомни, че държавният глава е избран да управлява, а не да бъде опозиция.", "date": "2019.03.09", "title": "Георги Харизанов: Отхвърлянето на ветото е тежък удар върху имиджа на президента"}
{"url": "https://www.faktor.bg/bg/articles/slavi-angelov-prez-poslednite-7-mesetsa-arabadzhievi-veroyatno-sa-zamitali-sledi-i-sa-otpravyali-zaplahi", "text": "„Въпросът не е защо сем. Ветко и Маринела Арабаджиева не са задържани няколко месеца. Тези хора не са като братя Галеви, които са свикнали да се крият. Те демонстрираха показност. Досега такива арести на олигарси нямаме. За мен по-важно е, длаи ще има ефективни присъди, тъй като досега по шумните дела такива няма“. Това каза пред Нова ТВ журналистът Слави Ангелов по повод ареста на Арабаджиеви в Испания.  „Много е важно какво ще се случи с Баневи, Стайкови и Арабаджиеви. Има още много олигарси и тепърва ще наблюдаваме как ще действа прокуратурата. Всички те участват в едни и същи схеми – с алкохол, цигари, горива, престъпна приватизация. През годината подобни хора си плащаха на полицаите, за да си затварят очите“, коментира Ангелов.  „Ако няма още арести, ще означава, че има лоши и добри олигарси, а всичко това ще ни наведе на мисълта за задкулисие. Ние всички знае за престъпленията на тези хора, но това не важи пред съда, а само доказателствата могат да докажат вината им. Ако сега нещо не се случи, трябва да се върви към промяна в правораздавателната система, която ще е показала, че не функционира. Ветко и Маринела Арабаджиева 7 месеца вероятно са се опитвали да замитат следи, да сплашват и да подкупват хора“, допълни журналистът.  Георги Семерджиев, при когото са живели Арабаджиеви, е дясната ръка на Евелин Банев-Брендо. Той отдавна е в полезрението на службите. Със сигурност се е занимавал с всички финансови дела, заради които има обвинения срещу Брендо. С арестите повече хора ще намерят смелост да разкажат на какво са били свидетели. Държавата много отдавна е знаела за тези неща. Надявам се да бъдат задържани още олигарси“, каза още Ангелов.", "date": "2019.03.09", "title": "Слави Ангелов: През последните 7 месеца Арабаджиеви вероятно са замитали следи и са отправяли заплахи"}
{"url": "https://www.faktor.bg/bg/articles/novini/balgariya/romi-uchredyavat-partiya-v-sliven", "text": "В Сливен предстои да бъде учредена Европейска народна партия - България. Началото на учредителното събрание е предвидено за 13.00 часа в залата на читалище \"Зора\". Партията прави заявка да работи в защита на онеправданите и бедните без оглед на тяхната етническа и религиозна принадлежност. Димитър Петров, съучредител на партията и вероятен неин заместник-председател коментира, че грешно се интерпретира, че ще бъде учредена нова изцяло ромска партия в страната. \"При нас членуват българи, роми, турци, каракачани, дори и с най-различни религиозни възгледи\", уточни Петров. Петров определи партията като дясноцентристка и заяви, че  ще се  търсят възможности и механизми за членство в голямата Европейска народна партия (ЕНП), информира БНР.", "date": "2019.03.09", "title": "Роми учредяват партия в Сливен"}
{"url": "https://www.faktor.bg/bg/articles/tsvetanov-s-novite-si-kandidati-za-tsik-ninova-pokaza-che-razchistva-smetki-s-vatreshnata-si-opozitsiya", "text": "В момента съществуват вътрешнопарламентарни системни партии, които предприеха националпопулистки подход. Смятам, че опозицията има своята сила и че тя може да бъде чута тогава, когато участва в заседанията на българския парламент. Това заяви пред журналисти във Велико Търново заместник-председателят на ГЕРБ и лидер на ПГ на партията Цветан Цветанов. \"Все пак опозицията играе съществена роля в парламентарния контрол върху изпълнителната власт и в момента тази острота на въпросите към отделните министри липсва с отсъствието на БСП\", допълни Цветанов. \"Подводните камъни днес са популизмът и неистините, които се тиражират в публичното пространство. Но по-важното е да знаем как да се предпазим от фалшивите новини и в този аспект от ГЕРБ правим постоянни срещи и поддържаме връзка с гражданите\", посочи той. \"Дали БСП ще се върнат в парламента? Ако гледаме условията, които постави Корнелия Нинова, за да се върне в парламента - то не би следвало да видим народните представители от БСП обратно на работните им места до европейските избори. В БСП обаче има много вътрешно напрежение вследствие на едноличните решения на Корнелия Нинова както за напускането на Народното събрание, така и за цялостната подмяна на квотата в ЦИК, което е ясен знак, че тук става дума за разчистване на сметки с вътрешната опозиция\", коментира още Цветанов. \"За разлика от БСП - при избора на нашите кандидати за членове на ЦИК ние заложихме на приемствеността, защото сроковете са кратки, а компромис с качеството на изборния процес не може да има\", подчерта той. \"Посещението на Столтенберг беше ясен знак за притесненията, които имат страните-членки на НАТО по отношение на присъствието на Русия в Черноморския регион. Затова и България е част от НАТО, за да бъде гарантирана националната ни сигурност\", добави заместник-председателят на ГЕРБ.", "date": "2019.03.09", "title": "Цветанов: С кандидатите си за ЦИК Нинова показа, че разчиства сметки с вътрешната си опозиция"}
{"url": "https://www.faktor.bg/bg/articles/novini/svyat/vizhte-kak-politsiyata-v-kyoln-reshi-problema-s-nezakonnite-avtogonki", "text": "Колкото повече алкохол и тестостерон, толкова повече са и потенциалните \"клиенти\" на специална полицейска част в Кьолн, която се бори срещу нелегалните автогонки в милионния германски град. В събота вечер в 20 ч. започва смяната на комисарите Райнер Фукс и Александър Шварцер. Тръгнали са да гонят бандити в разгара на нощния живот в Кьолн. \"Бандитите\" всъщност са млади мъже с много бързи автомобили, които си устройват гонки в центъра на града. Гонката обикновено започва така: „Два автомобила чакат един до друг на червения светофар. Шофьорите им по едно време се споглеждат и единият казва: „Виж я моята красавица, как е легнала, как е тунингована”. А другият веднага: „И моята така, ама има повече коне под капака”. И гонката започва”, обяснява Райнер Фукс.  След 10 минути се появява и първият кандидат за проверка. Шофьорът отговаря на профила – млад мъж между 18 и 27 години. В тази възрастова група тунинговането на автомобили е особено популярно, за да станат по-бързи. В повечето случаи това не е разрешено и е дори незаконно. Съществуват много възможности за незаконни подобрения по автомобила – двигателят, окачването, ауспухът. Още на място полицаите проверяват целия автомобил. Всички трикове са им известни. Според талона измерената стойност на ауспуха не бива да превишава 73, а този издухва цели 80. „Факт е, че ауспухът му е манипулиран. Разрешението за експлоатация е изтекло. Факт е, че колата е с изкуствено повишена мощност. Да, пише го в талона, но експертът от техническите прегледи трябва още веднъж внимателно да огледа колата”, посочва Фукс.  До края на уикенда автомобилът е конфискуван. В понеделник трябва да мине на технически преглед. Водачът вероятно ще се отърве с парична глоба и предупреждение. Това обаче не плаши повечето джигити по улиците. „Мислят си, че са велики шофьори. Уви, после обаче обикновено се оказва, че не е точно така. Затова постоянно стават много тежки катастрофи”, каза Александер Шварцер. Една от най-тежките катастрофи стана на Ауенвег в Кьолн. Двама души си правят нелегална гонка. Единият губи контрол върху автомобила и помита велосипедистка. Тя умира от раните си, а е едва 19-годишна. Шофьорите бяха осъдени за убийство по непредпазливост. „Постепенно стана ясно, че този феномен е широко разпространен из целия град. И поражда ужасни опасности”, коментира Райнер Фукс. В Кьолн вече работи специална полицейска част срещу нелегалните гонки. Станало е 23 ч. – звездният миг на полицейския патрул в разгара на нощния живот. Колкото повече алкохол и тестостерон, толкова повече са и потенциалните „клиенти”. Идва и следващият подозрителен водач. Първото подозрение пада върху окачването. Но шофьорът на манипулирания автомобил започва да се кара с полицаите. „Ако не се подчините, ще приложим сила. Ако трябва, ще дойде още една патрулка, и още една, и още една, но Вашата кола ще бъде конфискувана. Вярвайте ми”, обръща се към водача Фукс. Всеки, който незаконно увеличава мощността на автомобила си,  представлява потенциална опасност за околните. Ето защо ние продължаваме проверките, нощ след нощ, казват комисарите.", "date": "2019.03.09", "title": "Вижте как полицията в Кьолн реши проблема с незаконните автогонки"}
{"url": "https://www.faktor.bg/bg/articles/karayancheva-1-1", "text": "Емоционален пост за старопрестолен Търново написа на страницата си във Фейсбук председателят на Народно събрание Цвета Караянчева. В него тя препоръчва на всеки българин поне веднъж да посещава старата българска столица, която зарежда с енергия и по този начин подкрепяме родния туризъм. Ето пълния текст на поста на парламентарния шеф:  \"Красотата на Велико Търново винаги ме е зареждала с изключителни емоции.  Старопрестолният град се променя с всеки изминал ден и винаги, когато съм тук не пропускам приятните разходки по малките улички.  Препоръчвам на всеки да посещава Търново поне веднъж всяка година. Защото така ще подкрепим българския туризъм и нашите красиви градове.\"", "date": "2019.03.09", "title": "Караянчева: Да подкрепим българския туризъм и нашите красиви градове"}
{"url": "https://www.faktor.bg/bg/articles/novini/balgariya/oblachnostta-shte-e-promenliva-na-mesta-shte-prevali-kratkotraen-dazhd", "text": "Днес облачността ще е променлива и след обяд на отделни места, главно в северозападната половина на страната ще превали краткотраен дъжд. Вятърът в Северна България ще се ориентира от северозапад и ще е до умерен, в останалите райони - слаб, предимно от югозапад. Максималните температури ще са между 18° и 23°, в София - около 19°. Атмосферното налягане ще остане без съществена промяна - по-високо от средното за месеца. Над Черноморието ще има променлива облачност, често намаляваща до слънчево. Максималните температури ще са 19°-21°. Температурата на морската вода е 7-8°. Вълнението на морето ще бъде 1-2 бала. Над планините облачността ще е променлива. Главно след обяд, на отделни места, краткотрайно ще превали. Ще духа умерен до силен, предимно западен вятър. Максималната температура на 1200 метра ще бъде около 12°, на 2000 метра - около 6°.", "date": "2019.03.09", "title": "Облачността ще е променлива, на места ще превали краткотраен дъжд"}
{"url": "https://www.faktor.bg/bg/articles/novini/svyat/tramp-iska-poveche-pari-ot-sayuznitsite-za-amerikanskite-bazi-na-tyahna-teritoriya", "text": "Президентът на САЩ Доналд Тръмп иска съюзниците да плащат повече за американските военни бази на тяхна територия. Това предаде Франс прес, като се позова на двама представители на Пентагона, пожелали да запазят анонимност. Единият от тях каза, че Белият дом е натоварил министерството на отбраната със задачата да изчисли сумата, която може да бъде получена от съюзниците, потвърждавайки информация на агенция „Блумбърг”. Според „Блумбърг” Тръмп иска Германия, Япония и други страни, където САЩ имат военни бази, да платят по-голям дял от разходите – около 50%, \"за привилегията да ги приютяват\".Това означава, че цената за някои държави ще се увеличи пет или дори шест пъти. Попитан за коментар по темата, Гарет Маркис, говорител на Съвета за национална сигурност към Белия дом, припомни, че американският президент \"призова съюзниците от НАТО да изпълнят целта от 2% от БВП за своя бюджет за отбрана, което позволи 100 милиарда долара нови разходи\" в тази област. През януари Тръмп каза, че някои от съюзниците са \"толкова богати, че лесно биха могли да плащат цената за своята защита\".", "date": "2019.03.09", "title": "Тръмп иска повече пари от съюзниците за американските бази на тяхна територия"}
{"url": "https://www.faktor.bg/bg/articles/putin-1", "text": "Депутатът от Върховната Рада Вадим Рабинович призова властите в Киев да признаят поражението в борбата с корупцията. Той заяви това в програмата \"Гласът на хората\" на телевизионния канал \"112 Украйна\". Политикът нарече работата на антикорупционните органи незадоволителна. Според него, за годината на тяхната работа, бюджетът е получил седем хиляди долара, което не съответства на нивото на корупция в страната. Депутатът от партията \"опозиционен блок\" каза, че правителството на Киев трябва да излезе и да се покае пред хората. Той също така призова за предприемане на сериозни мерки за решаване на проблема с „изяждането на страната“. Припомняме, че в края на миналата година Рабинович и фракцията му \"За живот\" представиха платформа, която обслужва Кремъл, а с документа народният представител индиректно се закле във вярност към Владимир Путин. Със спорните си обвинения обаче политикът не прави нищо друго, освен да спъва въвеждането на безвизов режим в ЕС за Украйна.   В началото на март международната антикорупционна организация Transparency International предупреди Украйна за възможността за лишаване от безвизов режим със страните от Европейския съюз, ако страната не реши проблемите с антикорупционното законодателство.", "date": "2019.03.09", "title": "Депутат на Путин в Украйна спъва безвизовия режим на страната си в ЕС"}
{"url": "https://www.faktor.bg/bg/articles/novini/balgariya/petar-ganev-na-prokuraturata-shte-e-e-trudno-s-obvinenieto-sreshtu-grupata-ot-noi-v-silistra", "text": "\"Акциите като тази с НОИ в Систристра ще продължават във всички сектори. Ще има нови осветлени от \"прожекторите\" на компетентните органи. Това, което се случи в дунавския град, е много нагло, тъй като подобни схеми лесно се хващат. Не може толкова много максимални пенсии в един малък град да не е направило впечатление на централата на НОИ\". Това зави пред Нова ТВ Петър Ганев от \"Института за пазарна икономика\". Той коментира ареста на служителите на НОИ и началника на института в Силистра за фалшифициране на трудов стаж и получаване на максимални пенсии срещу 10 000 лв. подкуп.  \"В пенсионната система е ясно, че има проблеми, особено с инвалидните пенсии. Прокуратурата хваща нарушения, но не може да промени законите. Много трудно ще бъде на обвинението да докаже как е действала групата от Силистра, защото не става дума само за един човек. Добрата новина е, че контролът се затяга, а прокуратурата се активизира.  Дефицитът в пенсионната система идва от икономиката и демографията. Влизането на обвинените в затвора не е важно, а това, че се прекъсват престъпни схеми. Хубаво е всички да имат едно наум, преди да бъркат в кацата\", каза още Ганев.", "date": "2019.03.09", "title": "Петър Ганев: На прокуратурата ще е ѝ е трудно с обвинението срещу групата от НОИ в Силистра"}
