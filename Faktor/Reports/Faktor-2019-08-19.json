{"url": "https://www.faktor.bg/bg/articles/sled-brekzit-london-se-gotvi-da-prekrati-svobodnoto-dvizhenie-na-hora-ot-es", "text": "Великобритания незабавно ще прекрати свободата на движение за хора от Европейския съюз след Брекзит на 31 октомври. Това става ясно от изявление на говорителка на „Даунинг стрийт“ 10, цитирана от БГНЕС  и Нова ТВ. \"Свободата на движение, както е в момента, ще приключи на 31 октомври, когато Великобритания напусне ЕС\", изтъква тя и добави, че правителството планира \"по-строги правила“ във връзка с отношението към престъпността на хората, влизащи във Великобритания. \"В момента се разработват подробностите за други промени след 31 октомври - за нова имиграционна система\", заяви говорителката. Промяната идва на фона на нарастващите опасения, че Великобритания ще напусне 28-членния блок без сделка след два месеца и половина. 3,6 милиона граждани на ЕС, които вече са във Великобритания, трябва да кандидатстват за \"постоянен установен статут\" по схема на вътрешно министерство, започнала от предшественика на Джонсън Тереза Мей. Засега обаче само около един милион са се сдобили с такъв статут. През януари правителството на Мей заяви, че ще прекрати свободното движение \"възможно най-скоро\" след Brexit без сделка, но ще продължи да позволява пристиганията от ЕС \"само за преходен период\". Новият британски премиер Борис Джонсън заяви, че предпочита базирана на опита имиграционна система след Brexit, но тепърва от „Даунинг Стрийт“ ще разкриват пълните подробности. Критиците, представляващи гражданите на ЕС, твърдят, че той се опитва да избегне парламентарния контрол на променената си позиция към новите пристигащи след Brexit и се опасяват, че тези, които вече са във Великобритания, могат да попаднат под действието на новите норми по погрешка. По-рано днес Нейно превъзходителство Ема Хопкинс, посланик на Великобритания у нас от 2015 година заяви: \"Искаме българите да дойдат, защото всяка година много от тях, които идват, имат някакъв принос. Бихме искали тази тенденция да продължи и през 2020-2021 г. Работим много сериозно с българските си колеги (за правата на британските граждани у нас - б.р.) и те въведоха едно законодателство, по силата на което британските граждани могат да се радват на същите права и същото положение. Ние сме много доволни, защото това е едно взаимно споразумение на огледални отношения“.", "date": "2019.08.19", "title": "След Брекзит Лондон незабавно ще прекрати свободното движение на хора от ЕС"}
{"url": "https://www.faktor.bg/bg/articles/sofiya-e-domakin-na-45-iya-kongres-po-voenna-istoriya", "text": "Четиридесет и петият конгрес на Международната комисия по военна история беше открит днес, 19 август, в Централния военен клуб в гр. София. Той се провежда под егидата на министъра на отбраната Красимир Каракачанов. През тази година темата е „Нововъзникнали проблеми след подписването на мирния договор от 1919 г. Военни конфликти и дипломатически преговори“.  В конгреса участват близо 150 делегати от 34 държави: Австралия, Австрия, Англия, Белгия, България, Германия, Гърция, Дания, Естония, Израел, Индонезия, Ирландия, Испания, Италия, Камерун, Канада, Кипър, Китай, Литва, Мароко, Нидерландия, Полша, Португалия, Румъния, Русия, Сенегал, САЩ, Сърбия, Турция, Финландия, Франция, Швейцария, Корея и Япония. Това съобщиха от пресцентъра на Министерството на отбраната.  Председател на Организационния комитет е директорът на дирекция „Социална политика и политика по военно-патриотично възпитание” в Министерството на отбраната Иво Антонов, а заместник-председател - полковникът от запаса проф. Димитър Минчев, председател на Българската национална комисия по военна история, която е съорганизатор на форума. \"Един век след края на Първата световна война човечеството още продължава да търси своите уроци и поуки от нея. Нека конгресът да се превърне в средище за обмен на идеи и концепции, на нови научни теми и хоризонти, в поле за стартирането на нови международни проекти, в място за опознаването и установяването на диалог между представителите на различните държави“, се посочва в поздравителния адрес на министъра на отбраната Красимир Каракачанов до участниците в международния форум. В откриването на конгреса участваха началникът на Политическия кабинет на министъра на отбраната Илия Налбантов и генерал-майор Груди Ангелов, началник на Военна академия „Георги С. Раковски”, която е един от съорганизаторите на форума.", "date": "2019.08.19", "title": "София е домакин на 45-ия конгрес на Международната комисия по военна история"}
{"url": "https://www.faktor.bg/bg/articles/the-jerusalem-post-donald-tramp-veroyatno-shte-obyavi-mirniya-plan-sled-izborite-v-izrael", "text": "Президентът на САЩ Доналд Тръмп заяви в неделя, че вероятно ще изчака до изборите на Израел на 17 септември, за да обяви мирния си план за разрешаване на израелско-палестинския конфликт, подготвен от старшия съветник на Белия дом и негов зет Джаред Къшнър, пише израелското англоезично издание The Jerusalem Post. \"Вероятно ще чакам, но може да представим части от него\", каза Тръмп, обяснявайки, че \"мирът между израелците и палестинците\" е \"най-трудната сделка на всички времена.\" Между израелците и палестинците има „десетилетия омраза“, заяви Тръмп. \"Трудно е да се сключи сделка, когато има толкова много омраза\", добави той. Първата част от мирния план на Тръмп в Близкия изток - икономическата част - беше представена в Манама, Бахрейн, през юни на семинара „Мир към просперитет“, ръководен от Къшнър. Специалният пратеник на САЩ Джейсън Грийнблат също говори за предложените 50 милиарда долара - план за икономическо развитие на палестинските територии, Йордания, Египет и Ливан в контекста на мирното споразумение. Докато десетки правителствени служители и представители от цял свят участваха в конференцията - включително от арабски страни като Саудитска Арабия, Обединените арабски емирства, Египет, Йордания и Мароко, в Бахрейн нямаше присъствие на правителство от Израел или Палестинската администрация(ПА) и присъстваха много малко палестински бизнесмени. ПА бойкотира събитието, казвайки, че това е опит за „подкупване“ на палестинците и Бахрейн реши да не кани израелски правителствени служители, когато стана ясно, че няма служители на ПА. ПА многократно е заявявала, че няма интерес да участва в мирния план на Тръмп, дори преди да види политическата част, която вероятно ще се третира въпроса с границите.", "date": "2019.08.19", "title": "Доналд Тръмп: Мирът между израелците и палестинците е най-трудната сделка на всички времена"}
{"url": "https://www.faktor.bg/bg/articles/zam-ministarat-na-kulturata-na-turtsiya-zagina-v-katastrofa", "text": "Заместник-министърът на културата на Турция проф. д-р Халук Дурсун загина днес при автомобилна катастрофа в окръг Ван, Източна Турция, съобщи турската телевизия НТВ, като се позовава на агенция ДХА. Трагичният инцидент е станал в района на град Ерджиш. Засега не са известни повече подробности във връзка с катастрофата.", "date": "2019.08.19", "title": "Зам.-министърът на културата на Турция загина в катастрофа"}
{"url": "https://www.faktor.bg/bg/articles/sauditska-arabiya-gotvi-taen-plan-da-povishi-tsenite-na-petrola", "text": "Cayдитcĸa Apaбия - нaй-гoлeмият изнocитeл нa пeтpoл, пpeз пocлeднитe близo двe гoдини нaмaлявa мнoгoĸpaтнo дoбивa и дocтaвĸитe cи ĸaтo чacт oт cдeлĸaтa нa OΠEK. Kaтo пpoдължeниe нa тaзи пoлитиĸa тe пpoдължaвaт дa зaдъpжaт eĸcпopтa cи и пpeз тaзи гoдинa и тoй e пoд 7 милиoнa бapeлa нa дeн, ĸaтo цeлтa e тaĸa дa ce избeгнe пpeнacищaнe нa пaзapa и cпaд нa цeнитe. B нacтoящaтa cитyaция Pияд нaпpaви ĸapдинaлнa пpoмянa пo oтнoшeниe нa пaзapитe, зa ĸoитo изнacя и тaĸa cтpaнaтa ce нacoчи ĸъм Kитaй зa cмeтĸa нa CAЩ, пoĸaзвaт дaнни нa Meждyнapoднaтa aгeнция пo eнepгeтиĸa (ЕІА), цитирани от money.bg. Cпopeд тяx в мoмeнтa дocтaвĸитe oт apaбcĸaтa cтpaнa зa aмepиĸaнcĸия пaзap ca нa нaй-ниcĸoтo cи paвнищe oт 2010 гoдинa нacaм. Te ca нaмaлeли c 62% пpeз юли 2019 гoдинa в cpaвнeниe c aвгycт 2018 гoдинa дo 262 xиляди бapeлa нa дeн. B cъщoтo вpeмe изнocът зa Kитaй нaдвишaвa 1,8 милиoнa бapeлa днeвнo. C тaзи cтъпĸa Kpaлcтвoтo ce нaдявa c eдин ĸypшyм дa yбиe двa зaeĸa, пишe cпeциaлизиpaният caйт ОіlРrісеѕ. Πъpвaтa цeл нa Pияд e дa нaмaли дocтaвĸитe зa Щaтитe, ĸoeтo в ĸpaтĸocpoчeн плaн дa нaмaли нивoтo нa cвeтoвнитe зaпacи и дa пoвиши цeнитe нa пeтpoлa. Bтopaтa дългocpoчнa цeл e дa бъдaт cтимyлиpaни пpoдaжбитe зa Kитaй, ĸoйтo e ĸyпyвaч нoмep 1 нa cypoвинaтa. Heщo пoвeчe - aзиaтcĸaтa дъpжaвa ce cмятa зa eдин oт нaй-нeпpoзpaчнитe пaзapи щo ce oтнacя дo пpeдcтaвянaтa инфopмaция зa зaпacитe. Зapaди тoвa oт OΠEK, ЕІА и ocтaнaлитe yчacтници в индycтpиятa cлeдят тeзи дaнни нa CAЩ и cтpaнитe oт Opгaнизaциятa зa иĸoнoмичecĸo cътpyдничecтвo и paзвитиe. C тaзи cтъпĸa ĸъм пo-гoлямo пpиcъcтвиe в Kитaй Cayдитcĸa Apaбия ce нaдявa дa извлeчe двoйнa пoлзa, a мeждyвpeмeннo ce възпoлзвa дoпълнитeлнo oт нaлoжeнитe въpxy Иpaн aмepиĸaнcĸи caнĸции.", "date": "2019.08.19", "title": "Саудитска Арабия готви таен план да повиши цените на петрола"}
{"url": "https://www.faktor.bg/bg/articles/putin-dava-akal-na-evropa-vav-frantsiya", "text": "Руският президент Владимир Путин призова Европа да си постави общи цели, \"които днес изглеждат невъзможни, а утре може да станат неизбежни\", цитира думите му TACC. \"Що се отнася до перспективите, свързани със създаването на единна Европа от Лисабон до Владивосток, това не е нашата идея. Генерал дьо Гол изрази тази идея по същество, когато говори за Европа от Лисабон до Урал. Но Русия се простира до Тихия океан и всичко това е пространство на европейската култура. Важно е да се разбере това. Но това не е въпросът. Днес изглежда невъзможно. Това, което изглежда невъзможно днес, може да стане неизбежно утре“, заяви Путин на съвместна пресконференция с френския президент Емануел Макрон. Путин е убеден, че Русия и Франция могат да направят повече заедно, ако отношенията между Русия и ЕС окончателно се нормализират. \"Ние подкрепяме бизнес активността във Франция. Бихме могли да направим още повече в тази посока, ако нормализирането на отношенията между Русия и Европейския съюз е пълно и всеобхватно\", каза той. Говорейки за значението на Франция за Русия, Путин отбеляза, че това е исторически един от ключовите руски партньори в Европа и в света. Той припомни, че Русия, заедно с Франция, излязоха победители в борбата срещу нацизма през Втората световна война. Руският лидер благодари на френския президент Еманюел Макрон, че \"прие нашата покана да дойде на тържества на 9 май догодина\". В същото време държавният глава посочи, че двустранните отношения имат дълбоки корени. Той отбеляза, че Франция е ядрена сила и постоянен член на Съвета за сигурност на ООН, страната играе значителна роля при вземането на решения в областта на международната сигурност. Путин също така отбеляза, че отношението на френското ръководство изигра \"съществена, ако не и ключова роля\" за завръщането на Русия в Съвета на Европа. \"Струва ми се, че не трябва да се цитират допълнителни коментари и доказателства, че приемаме сътрудничество с Франция по най-сериозния начин. Не говоря за икономическия компонент\", заключи президентът.", "date": "2019.08.19", "title": "Путин дава акъл на Европа във Франция, поучава Макрон с ген. дьо Гол"}
{"url": "https://www.faktor.bg/bg/articles/gratskiyat-premier-zapochva-obikolka-v-evropa-shte-tarsi-investitsii", "text": "Гръцкият премиер Кириакос Мицотакис започва тази седмица европейска обиколка в търсене на инвестиции за южната ни съседка. В Париж и Берлин той ще търси подкрепа за радикални промени в икономическия сектор, и също така ще съгласува политиката спрямо Анкара. Срещите на Мицотакис с германския канцлер и френския президент е програма по възстановяване на доверието към Атина за устойчива стабилност на икономиката. Потенциалните инвеститори все още са предпазливи, а Гърция се нуждае изключително от инвестиции, които да стимулират икономиката и в същото време да осигурят нови работни места. „В началото на следващия месец правителството ще внесе закон за стимулиране на чуждестранните инвеститори и опростяване процедурата по лицензиране“, съобщи Мицотакис. От Париж вече пристигна официално изявление на френското президентство, в което се посочва, че „както в годините на кризата, така и сега Франция продължава да подкрепя Атина“. Вероятно  тази подкрепа ще се усети като нови френски инвестиции. Акцент в срещата с канцлера Меркел също ще е икономическата подкрепа, но ще бъдат засегнати и други теми. Гръцката  дипломация отново е в повишена готовност от провокациите на Анкара в Източното Средиземноморие. Газовите сондажи на турски кораби в икономическата зона на Кипър принуждава Атина да съчетае в детайли своята политика с Париж и Берлин. След като получи гаранции за подкрепа от стратегическите европейски партньори, Мицотакис ще представи пред гърците плана на правителството за повишаване на средните и ниски доходи, които бяха катастрофално засегнати от финансовата криза.", "date": "2019.08.19", "title": "Гръцкият премиер започва обиколка в Европа, ще търси инвестиции"}
{"url": "https://www.faktor.bg/bg/articles/britanskiyat-premier-poiska-ot-berlin-i-parizh-kompromis-za-brekzit", "text": "Британският министър-председател Борис Джонсън призова днес Германия и Франция да направят компромис за Брекзит, като предупреди, че Великобритания ще е готова да напусне Европейския съюз без сделка на 31 октомври, ако е необходимо, предаде Ройтерс. \"Ние ще сме готови да излезем на 31 октомври - със или без сделка\", заяви Джонсън пред репортери. \"Разбира се, нашите приятели и партньори оттатък Ламанша показват леко нежелание да променят своята позиция - чудесно, аз съм уверен, че те ще го направят\", каза той. Попитан какво може да постигне неговото посещение по-късно тази седмица в Берлин и Париж, Джонсън отговори: \"Надявам се, че ще направят компромис - те видяха, че британският парламент три пъти отхвърли споразумението за напускане, предпазният механизъм просто не работи, той не е демократичен. Надявам се, че те ще сметнат за подходящо да направят компромис.\" \"Аз искам сделка, ние сме готови да работим с нашите приятели и партньори, за да постигнем сделка, но ако искаш добра сделка за Великобритания, трябва същевременно да се подготвяш за излизане без такава\", каза той.", "date": "2019.08.19", "title": "Борис Джонсън поиска от Берлин и Париж компромис за Брекзит"}
{"url": "https://www.faktor.bg/bg/articles/makron-prizova-putin-da-zachita-demokratsiyata", "text": "Френският президент Еманюел Макрон каза на руския президент Владимир Путин, че Русия трябва да спазва основните демократични принципи и че е правилно да се поддържа диалог между държавите за уреждане на международни кризи, предаде Ройтерс. Макрон, който посрещна Путин в лятната си резиденция Форт Брегансон в Южна Франция, заяви, че се надява двамата да постигнат напредък за мирно уреждане на кризата в Украйна, след като новият украински президент Володимир Зеленски е отправил предложение за мир към руския лидер. \"Ние призовахме това лято за свобода на протестите, свобода на словото, свобода на мнението и свобода за кандидатиране на избори, което би трябвало напълно да се спазва в Русия, както във всяка страна членка на Съвета на Европа\", каза Макрон на съвместна пресконференция преди срещата с Путин. \"Защото вярвам в една европейска Русия\", заяви той. Двамата лидери заявиха, че също така ще обсъдят как да бъде намалено напрежението във връзка с Иран, сирийския конфликт и контрола върху въоръженията. Путин каза на Макрон, че подкрепя лидерските преговори в \"нормандски\" формат за кризата в Украйна и смята, че те нямат алтернатива, но не се ангажира с нова среща на върха по въпроса. Той заяви, че телефонните разговори със Зеленски са му дали основание за предпазлив оптимизъм, но подчерта, че евентуална среща за уреждане на украинската криза би трябвало да доведе до конкретни резултати.", "date": "2019.08.19", "title": "Макрон отвори темата за Украйна, призова Путин да зачита демокрацията"}
{"url": "https://www.faktor.bg/bg/articles/razkriha-koy-e-ubietsa-na-zhurnalisti-yan-kutsiak", "text": "Генералната прокуратура на Словакия заяви, че бившият словашки военен Мирослав Марчек е убиецът на журналиста Ян Куциак и годеницата му Мартина Кушнирова, предаде БТА. Марчек се е признал за виновен при разпит в Националната агенция за борба с престъпността през април. От държавното обвинение се надяват да приключи разследването по делото през есента и до края на годината да го внесе в съда. За убийството на Куциак са обвинени петима души, сред които предполагаемият извършител, поръчителят и посредник, осигурявал връзката между тях. В ареста са четирима от тях, които също така са обвинени в подготовка на още три убийства - на адвокат и двама прокурори.", "date": "2019.08.19", "title": "Разкриха кой е убиецът на журналиста Ян Куциак и годеницата му"}
{"url": "https://www.faktor.bg/bg/articles/otkriha-nov-sluchay-na-afrikanska-chuma-v-oblast-plovdiv", "text": "Открит е нов случай на Африканска чума по свинете при диво прасе в землището на гр.Перущица, в област Пловдив. Това съобщи директорът на Регионалната дирекция по горите в Пловдив, Мирослав Димитров веднага след проведеното днес заседание на Областната епизоотична комисия. Той каза, че на 10 август е намерен труп на умряло диво прасе, което е дало положителен резултат за вируса на АЧС. Издадена е заповед от БАБХ, за обявяване на първично възникнал случай на болестта в гр. Перущица. Във връзка с това е забранен достъпът до горските територии в инфектираната зона, на площ от 200 квадратни километра, в землищата на ловно-стопанските райони на Брестовища, Храбрино, Кричим, Перущица, Скобелево, Устина и Петвар. Предстои претърсване на района за умрели диви прасета. В обявените зони са забранени ловът и дърводобивът, посочи още Мирослав Димитров. На заседанието на епизоотичната комисия днес е взето решение, като е даден седемдневен срок за транспортиране на добитата дървесина от инфектирания район. Това трябва да стане при стриктно спазване на мерките за биосигурност /дезинфекция на превозните средства, облекло и обувки на шофьорите с препарат унищожаващ вируса на АЧС/, каза д-р Чавдар Чавдаров, началник отдел \"Контрол на храните\" към пловдивската дирекция на БАБХ. До момента в Пловдивска област са проверени 51 населени места, от общо 74, попадащи в двадест километровите зони. Проверени са 1092 обекта, доброволно заклани са 2184 прасета от типа \"заден двор\", незаколените животни са 73, и са издадени 29 предписания за доброволното им заколване. До края на седмицата ще бъдат проверени и останалите 23 населени места в областта, каза още д-р Чавдаров.", "date": "2019.08.19", "title": "Откриха нов случай на Африканска чума в област Пловдив"}
{"url": "https://www.faktor.bg/bg/articles/v-balgariya-veche-vazhat-novite-evropeyski-pravila-za-otpusnatite-sled-30-yuni-krediti", "text": "Според нови правила, въведени от Европейската централна банка и одобрени от БНБ, се затягат изискванията към получателите на кредити. Те ще се прилагат за взелите заеми след 30 юни тази година. Предвиждат просрочието при плащане на заеми, независимо с колко е то, да води до определянето на висок рисков профил за кредитополучателя. Така при следващо искане на заем той ще го получи доста по-трудно и няма да може да се възползва от преференциални условия, съобщава \"24 часа\". Цитираните правила са за управление на лошите кредити в банките. Спазването им е задължително от 30 юни за банки, при които брутните лоши кредити са 5% или повече от общата сума на останалите заеми. Ако рисковите заеми са концентрирани в даден сектор, регион или при свързани лица, правилата се прилагат независимо от дела на тези заеми. Изданието припомня, че европейска директива задължава България да изравни таксите за банкови преводи в чужбина с тези вътре в страната. За да няма банки, които избягват прилагането на тази директива, се подготвят промени в Закона за платежните услуги и платежните системи, които ще позволят на БНБ да ги контролира. Това съобщава пред вестника Нина Стоянова, подуправител на БНБ. Тя напомня, че от 14 септември банките са длъжни да въведат установяване на личността при интернет банкиране по поне два начина - потребителско име и парола и ПИН, от една страна, и в допълнение еднократна парола, получена чрез есемес или токън устройство. От тази двойна идентификация ще бъдат освободени предварително зададени редовни плащания от клиента на банката, както и преводи между собствени сметки.", "date": "2019.08.19", "title": "Нови европейски правила за отпуснатите след 30 юни кредити"}
{"url": "https://www.faktor.bg/bg/articles/ikonomika/biznes/ruskata-korporatsiya-rosatom-podade-zayavlenie-za-uchastie-v-protsedurata-za-izbor-na-strategicheski-investitor-na-aets-belene", "text": "В рамките на процедурата за избор на стратегически инвеститор по проекта АЕЦ „Белене“, обявена на 22 май 2019 година, държавната корпорация „Росатом“ подаде заявление за участие в процедурата в установените срокове. Това съобщиха за медиите от корпорацията. Заявлението е прието от Националната електрическа компания на България. Процедурата за избор на стратегически инвеститор по проекта АЕЦ „Белене“ бе публикувана на 22 май 2019 г. в Официалния вестник на Европейския съюз. Срокът за приключване на процедурата е 12 месеца от датата на публикуване.", "date": "2019.08.19", "title": "Руската корпорация „Росатом“ подаде заявление за участие в процедурата за избор на стратегически инвеститор на  АЕЦ „Белене“"}
{"url": "https://www.faktor.bg/bg/articles/koreytsi-shte-se-sastezavat-s-rosatom-za-stroezha-na-aets-belene", "text": "По информация на БНР до момента, в процедурата за избор на стратегически инвеститор на АЕЦ \"Белене\" са подали заявления руската фирма \"Росатом\" и Корейската хидроядрена компания. Очаква се до края на деня да подаде документи и китайската Си Ен Ен Си.  Желание да участват в строителството на централата са заявили френската \"Фраматом\" и американската \"Дженерал Илектрик\", а българска компания е поискала да закупи акции от бъдещия проект. Крайният срок за подаване на заявления изтича днес.  В интервю за БНР изпълнителният секретар на БУЛАТОМ Станислав Георгиев кометира, че промени в условията на процедурата няма да има и държавата няма да дава гаранции за изкупуване на тока: \"Процедурата е обявена преди няколко месеца. Включва 9 етапа, а това е само първия. Това не е търг. Първият етап е просто заявления, че \"имам намерение да участвам\". Според мен, и трите потенциални инвеститори, които споменахте, ще бъдат в краткия списък, ще се започнат разгорови, ще се поискат оферти и вече, в зависимост от това, което конкретно се предлага в офертите, които трябва да дойдат, някъде на третия-четвъртия етап от процедурата, ще има съответните разговори. Както знаете, процедурата беше обявена, че ще продължи малко повече от една година\".", "date": "2019.08.19", "title": "Корейци ще се състезават с Русия за строежа на АЕЦ \"Белене\""}
{"url": "https://www.faktor.bg/bg/articles/krasimir-balakov-obyavi-chast-ot-izbranitsite-si-za-angliya-kraev-i-pashov-s-povikvatelni", "text": "Селекционерът на българския национален отбор Красимир Балъков обяви списъка с играещите зад граница футболисти, повикани за европейската квалификация срещу Англия в Лондон на 7 септември и приятелския мач с Република Ирландия в Дъблин три дни по-късно. В разширения тимов лист попадат Ивелин Попов (Ростов, Русия), Страхил Попов (Касъмпаша, Турция), Васил Божиков (Слован Братислава, Словакия), Георги Костадинов (Арсенал Тула, Русия), Кирил Десподов (Каляри, Италия), Симеон Славчев (Карабах, Азербайджан), Георги Миланов (Фехервар, Унгария), Божидар Краев (Жил Висенте, Португалия), Николай Димитров (Урал, Русия), Георги Сърмов (Кемниц, Германия) и Георги Пашов (Арарат, Армения). Функционалното състояние на всички футболисти ще бъде оценено от медицинския щаб на националния тим в началото на лагер-сбора на 1 септември в София.", "date": "2019.08.19", "title": "Красимир Балъков обяви част от избраниците си за Англия, Краев и Пашов с повиквателни"}
{"url": "https://www.faktor.bg/bg/articles/api-tarsi-arheolozi-koito-da-sablyudavat-stroitelstvoto-na-okolovrastnoto-ot-mladost-do-am-trakiya", "text": "Агенция „Пътна инфраструктура\" откри тръжна процедура за избор на изпълнител за извършване на археологическо наблюдение при строителството на Софийския околовръстен път в участъка от п. в. „Цариградско шосе\" до п. в. „Младост\" /км 35+260 до км 41+340/. Според Закона за културното наследство археологическото наблюдение е теренно проучване за установяване на наличието на археологически структури на дадено място. То се извършва по време на строителните дейности, за да не се допусне да бъдат унищожени или застрашени неизвестни археологически обекти. Срокът за подаване на офертите е до 19 септември, а стойността на обществената поръчка е 10 000 лв. без ДДС. 6-километровата отсечка, чието изграждане предстои да стартира в кратък срок, ще бъде с две платна с по 3 ленти за движение в посока, средна разделителна ивица, разделителни ивици между локалите и директното трасе, 2 локални платна и тротоари. Пресичането на Софийския околовръстен път с по-големите пътни артерии в района ще се осъществява чрез 4 пътни възела - п. в. „Стар Лозенски път\", п. в. Патриарх Герман\", п. в. „Самоковско шосе\", п. в. „Младост\". Ще бъдат изградени 3 пешеходни надлеза и мостове над р. Искър и р. Кална. Предвидена е реконструкция на водопроводи, канализация и газоразпределителна мрежа, както и изместване на инженерни съоръжения, телекомуникации и др. С реализацията на проекта ще се улесни движението на транзитния трафик и връзката между автомагистралите „Струма\" и „Тракия\". Проектът ще се финансира със средства от републиканския бюджет. Инвестицията е за близо 119 млн. лв. без ДДС. Изпълнител е „ГБС - Инфраструктурно строителство\" АД.", "date": "2019.08.19", "title": "АПИ търси археолози, които да съблюдават строителството на Околовръстното от \"Младост\" до АМ \"Тракия\""}
{"url": "https://www.faktor.bg/bg/articles/ikonomika/biznes/sasht-dade-oshte-3-mesetsa-otsrochka-na-huavey-da-kupuva-ot-amerikanski-kompanii", "text": "Министърът на търговията на САЩ Уилбър Рос заяви днес, че американското правителство ще удължи отсрочката за Хуавей (Huawei), с която се разрешава на китайския технологичен гигант да прави покупки от американски компании, за да обслужва клиентите си, предаде Ройтерс и БТА. Така Хуавей ще може да поддържа работата на мрежата си и програмното осигуряване на мобилните устройства на компанията, допълва ТАСС. \"Временният генерален лиценз\", който трябваше да изтече днес, ще бъде удължен с още 90 дни, каза Рос пред телевизионната мрежа Фокс бизнес нетуърк. По думите му някои американски компании в селските райони зависят от Хуавей и за да могат да се освободят от тази зависимост Хуавей получава допълнителна отсрочка. Той допълни, че в т.нар. черен списък са прибавени още 46 дъщерни компании на Хуавей. По думите му в \"черния списък\" на компаниите, застрашаващи националната сигурност на САЩ, освен самата Хуавей ще присъстват още над 100 нейни дъщерни компании. На 15 май Тръмп подписа указ, въвеждащ режим на извънредно положение за защита на информационно-комуникационната инфраструктура на САЩ от чуждестранни заплахи. В тази връзка министерството на търговията на 17 май включи Хуавей в черен списък на основание заплаха за националната сигурност. На 20 май ведомството издаде на технологичния гигант временен генерален лиценз за 90-дневен срок, който възобнови правото на компанията да осигурява обслужване на мрежите си и позволява обновяване на софтуера за мобилните й устройства.", "date": "2019.08.19", "title": "САЩ даде още 3 месеца отсрочка на Хуавей да купува от американски компании"}
{"url": "https://www.faktor.bg/bg/articles/rekorden-spad-na-lihvite-po-zaemite", "text": "Лихвите по заемите са на рекордно ниски нива, съобщава в. \"Сега\". Посочва, че някои банки вече отпускат ипотечни заеми с лихва под 3%, а потребителските все по-често са с оскъпяване под 6%. С добавени такси и комисиони годишният процент на разходите не надхвърля 4% при ипотечните и 7% при потребителските кредити. В допълнение някои банки са намалили месечните вноски по вече взети заеми. Вестникът припомня, че след като от началото на юли БНБ престана да изчислява индекса СОФИБОР, повечето банки въведоха собствени базисни лихвени проценти, които се определят спрямо лихвите по депозитите, които продължават да спадат. По данни на БНБ от юни средният лихвен процент на новоотпуснат потребителски заем в левове е 8.04% при 8.35% преди година. В момента поне пет банки предлагат потребителски заеми с лихва под 6%, ако клиентът получава заплатата си по сметка в съответната банка и има високи доходи - над 2000 лв.", "date": "2019.08.19", "title": "Рекорден спад на лихвите по заемите"}
{"url": "https://www.faktor.bg/bg/articles/tri-kompanii-vlizat-v-nadprevarata-za-investitor-na-aets-belene", "text": "Три компании са подали заявка за участие в процедурата за избор на стратегически инвеститор на АЕЦ \"Белене\". Това са руската държавна корпорация \"Росатом\", Корейската хидроядрена компания и китайската Си Ен Ен Си, като само за руската компания е потвърдено официално. ТАСС: България прие заявката на „Росатом“ за участие в проекта за АЕЦ „Белене“ По предварителна информация американската \"Дженерал електрик\" и френската \"Фраматом\" са готови да участват като доставчици на техническо оборудване. Процедурата за избор на стратегически инвеститор за проекта АЕЦ „Белене“ стартира на 22 май 2019 г., когато условията бяха публикувани в Официален вестник на ЕС. 90-дневният срок за подаване на заявления изтича днес, 19 август. Официално компаниите ще бъдат обявени на 20 август на специална пресконференция от министъра на енергетиката Теменужка Петкова. В нея ще участват също така изпълнителните директори на БЕХ Жаклен Коен и на НЕК Иван Йончев. Медведев: „Росатом“ ще се включи в избора на инвеститор за АЕЦ „Белене“ Енергийният министър заяви по-рано, че България няма да прави никакви отстъпки по отношение на проекта за изграждане на втората атомна централа в Белене. Държавата няма да променя условията на конкурса и няма да правим компромиси и отстъпки, допълни тя. Плановете са стратегическият инвеститор да бъде избран до догодина. Проектът АЕЦ \"Белене\" започва още през последните години на социализма и само крахът на старата система спира неговото изграждане за неопределен период от време. През 2006 г. е проведен търг, който е спечелен от руската \"Атомстройекспорт\", дъщерна компания на държавната корпорация \"Росатом\". Базовата цена на бъдещата втора атомна централа беше за малко под 4 милиарда евро. За изграждането на централата беше създадена проектна компания между НЕК и германската RWE. През лятото на 2009 г. проектът започна да буксува. Това стана причина за оттеглянето на RWE през есента на същата година. През март 2012 г. строителството на втората атомна централа беше замразено. В началото на септември същата година \"Атомстройекспорт\" заведе дело срещу НЕК за 1 милиард евро за неизплатени вече извършени дейности по проекта \"Белене\". Впоследствие сумата беше увеличена. Министър Петкова: „Росатом“ официално иска да участва в проекта АЕЦ „Белене“ На 16 юни 2016 г. Арбитражният съд при Международната търговска палата в Женева взе решение в полза на „Атомстройекспорт” в спора му с НЕК. Съдът постанови щетите на „Атомстройекспорт” да бъдат компенсирани с 620 милиона евро. На 16 септември България пое ангажимента да плати на Русия 400 милиона евро за АЕЦ „Белене”. Това стана ясно след провелата се среща на Българо-руската междуправителствена комисия за икономическо и научно-техническо сътрудничество. На 28 септември народните представители окончателно одобриха Законопроекта за предоставяне на помощ за изплащане на задължения на НЕК в размер на 1 млрд. и 270 млн. лв. Тези пари бяха използвани за погасяване на задълженията на компанията към руската страна. КНСБ: Около 5 млрд. лева е натрупаният дефицит в енергетиката Същия ден бе публикувана и позицията на адвокатите от \"White and Case\". От нея стана ясно, че евентуално обжалване на арбитражното решение по делото би имало малък шанс за успех и в крайна сметка би струвало още пари на страната ни. След като плати дължимите суми в края на декември 2016 г. България подписа споразумение на 16 януари 2017 г. за реда, по който оборудването за АЕЦ „Белене“ трябва да пристигне на площадката. То беше доставено до края на 2017 г. Това постави София пред избор: какво да прави с това оборудване и дали да продължи с изграждането на проекта за втора атомна централа. По тази причина бе взето решение БАН да изготви експертен доклад, в който да се разгледат всички сценарии за АЕЦ „Белене“. Според доклада на учените проектът може да бъде жизнеспособен, защото в региона се очертава недостиг на базова мощност от около 2000 мегавата. Най-лошият вариант е, ако нищо не се прави по проекта „Белене”, смятат от БАН.", "date": "2019.08.19", "title": "Окончателно: Три компании влизат в надпреварата за инвеститор на АЕЦ \"Белене\""}
{"url": "https://www.faktor.bg/bg/articles/razchlenenite-tela-kray-negovan-sa-na-vazrastni-hora-ubiti-predi-2-mesetsa", "text": "Телата, открити край софийското село Негован, са на възрастни мъж и жена. Това сочат първите експертизи, съобщава БТВ. Най-вероятно те са били убити преди два месеца. Първоначално са смъртоносно простреляни в главата, а след това - разчленени и изхвърлени край водоема.  Криминалистите работят и по версията мъжът и жената да са убити от техен роднина и да не са били обявявани за издирване. В момента тече пореден оглед на мястото, на което в събота рибар се натъкна на останките.", "date": "2019.08.19", "title": "Разчленените тела край Негован са на възрастни хора, убити преди 2 месеца"}
{"url": "https://www.faktor.bg/bg/articles/sobstvenik-na-zavedenie-napadna-inspektori-po-truda-v-slanchev-bryag", "text": "Собственик на заведение е нападнал инспектори по труда в курорта Слънчев бряг. Това е първият случай в Бургаска област на физическо посегателство над служители на инспекцията. При проверка на заведение на южния плаж в курорта екип от двама души на Инспекцията по труда се натъква на лице, видимо под 18 години да почиства тоалетна. Докато установяват данните на работещите в обекта се появява собственикът на заведението, който е държи агресивно - обижда, ругае и заплашва двете служителки. Едната е ударена с папка с документи, а другата е блъсната. Директорът на областната инспекция Павлин Васков коментира пред БНР: „По-сериозното в случая, не е причинената физическа болка, а действително стресът. Нищо не е предвещавало такова развитие. Абсолютно необяснимо. Това няма да ни спре да направим проверка“. Проверката на заведението продължава, уточни Васков. 53-годишният собственик е задържан за 24 часа. Срещу него е образувано досъдебно производство.", "date": "2019.08.19", "title": "Арестуваха собственик на заведение в Слънчев бряг, нападнал инспектори по труда"}
{"url": "https://www.faktor.bg/bg/articles/balgarski-bandi-darzhat-noshtniya-zhivot-v-berlin", "text": "Отровата на организираната престъпност прониква все по-дълбоко. Подземният свят на Берлин е разпределен на сфери на влияние. Българските банди държат \"нощния живот\" - проституцията, търговията с хора и сводничеството, пише \"Дойче веле\". Престъпният свят действа организирано. Бандите прилагат насилие, перат пари с нелегален бизнес и правят опити да подкупват дори държавни служители. Анонимността на големите германски градове и добрата транспортна инфраструктура правят градове като Берлин особено привлекателни за подземния свят, пише \"Берлинер курир\". Полицията в Берлин, Федералната полиция, Федералната криминална служба и митниците са завели през миналата година общо 59 следствия срещу различни престъпни групировки. От проверените общо 462 души, заподозрени в криминални деяния и съучастие в организирана престъпност, повече от половината са чужденци (289), посочва и \"Берлинер цайтунг\". Най-многочислени сред тях са българите (45), следвани от турците (42) и гражданите на Руската федерация, като в случая става дума предимно за чеченци. \"Берлинер цайтунг\" пише, че тъкмо те са прочути с това, че извършват много тежки престъпления, свързани с насилие. Следствените органи констатират, че през последните години в света на организираната престъпност има истинско \"разделение на труда\". Бандите са \"специализирани\" в различни сфери на дейност - от пране на пари, грабежи и контрабанда с наркотици до проституция и търговия с хора. Престъпните групировки от Армения, Литва, Полша и Сърбия се занимават например главно с кражби и престъпления срещу собствеността. Контрабандата и търговията със стоки и наркотици е в ръцете на бандите от Германия, Македония, Сърбия, Турция и Руската федерация. С търговия на хора, проституция и сводничество се занимават най-вече престъпни групи от България, Германия и Румъния, пишат медиите. \"Билд онлайн\" посочва, че докато сред заподозрените за организирана престъпност най-много са българите, то по отношение броя на престъпните групировки най-многобройни са германските. През миналата година в Берлин са разследвани 18 престъпни групи, чиито членове са предимно лица с германски паспорт - голяма част от тях са членове на престъпните арабски кланове. В официалната статистика за Берлин няма данни за разследвани деяния на италианската мафия, но според експерти като Сандро Матиоли от сдружението \"Мафия - не, благодаря\", италианската мафия със сигурност присъства в подземния свят на Берлин. Матиоли твърди, че нейните членове се занимават предимно с пране на пари, най-вече чрез покупки на недвижими имоти. Малко данни има и за престъпността на азиатските банди, които активно занимаваха полицията в началото на 90-те. По онова време виетнамската цигарена мафия действаше открито и брутално. За разлика от арабските кланове или чеченците, които и до днес извършват показни убийства и брутални актове на отмъщение, повечето банди от света на организираната престъпност предпочитат да действат, без да вдигат много шум. \"Те инвестират в строителството и икономиката и се опитват да оказват влияние дори над държавната администрация\", казва Михаел Бьол от Съюза на германските криминални служители. През 2017 година са разследвани общо пет случая, в които престъпници са опитали да оказват влияние над политиката, медиите, правосъдието, държавната администрация или бизнеса. А през 2018 в Берлин вече са били регистрирани 11 подобни следствия. Според депутата Марсел Луте този факт показва, че отровата на организираната престъпност прониква все по-дълбоко.", "date": "2019.08.19", "title": "Български банди държат \"нощния живот\" в Берлин"}
{"url": "https://www.faktor.bg/bg/articles/die-frankfurter-rundschau-iztochna-evropa-se-vaorazhava-masovo-zaradi-istoricheskiya-strah-ot-rusiya", "text": "Германският ежедневник Die Frankfurter Rundschau публикува статия за тенденцията за увеличаване на военните бюджети на страните от Източна Европа, като същевременно се опитва да защити позицията на Берлин за плавно нарастване на средствата, отделяни за отбрана, предаде \"Фокус\". Посланикът на САЩ в Германия Ричард Гренел има много съмнителен талант да крие основното „какво“ зад въпросителното „как“ в своите изявления. Например в края на миналата седмица ръководител   ят на мисията на Вашингтон Берлин определи като „наистина обидна“ необходимостта американските данъкоплатци да плащат за престоя на няколко десетки хиляди американски войници в Германия, защото става въпрос за сигурността именно на гражданите на ФРГ. Политиците от „голямата коалиция\" реагираха остро на изявлението му и дори го заклеймиха като „изнудване“. По-нататъшни дебати бяха фокусирани върху дипломатическите въпроси и изтеглянето на американските войски от Германия. Освен това, Гренел засегна много по-сериозна тема, която се отнася до тенденцията за нова надпревара във въоръженията в Европа, която бързо набира скорост след присъединяването на Крим от Русия през 2014 г. Военните разходи се увеличават навсякъде в източната част на европейския континент и обикновено достигат двуцифрени темпове на растеж. Полша е един от основните участници в следването на новата тенденция, поради което фактът, че Гренел се обръща към колегата си във Варшава Жоржета Мосбахер с изявленията си, едва ли е случаен. Последният похвали Полша за усилията й в отбранителния сектор чрез специално съобщение в социалната мрежа „Туитър“. Страната изпълни задълженията си в рамките на НАТО, като отпусна два процента от БВП за отбрана. Германия не го прави. Всъщност в Германия военните разходи са 1,2% от БВП. Следователно президентът на САЩ Доналд Тръмп не пропуска нито един шанс да упрекне Берлин за неговата политика за сигурност. Ситуацията се използва от полските власти. През юни президентът Анджей Дуда отново отпътува за Вашингтон, за да покани САЩ да открие своя постоянна военна база в Полша, която ще бъде наречена „Тръмп“ - от ласкателство към американския президент. Но всичко напразно. Тръмп, скърцайки със зъби, беше принуден да откаже, тъй като Основополагащият договор за отношенията, сътрудничеството и сигурността между Русия и НАТО от 1997 г. забранява дългосрочното разполагане на американските войски в Източна Европа. Тръмп обаче обеща да дислоцира 1000 войници от Германия в Полша. Вярно, на ротационен принцип. Там вече са разположени 4000 моряци. Освен това той обеща да посети страната навръх 80-годишнината от нападението на Нацистка Германия и началото на Втората световна война на 1 септември. Тръмп избягва пътуванията до Берлин. Но полските власти се надяват на повече от жестове от страна на американския президент. През последните години правителствата във Варшава значително увеличиха военните разходи. Само през 2015 г., година след присъединяването на Крим към Русия, полският военен бюджет нарасна с почти 20% и достигна около 10 милиарда евро. Тогава за разходите на армията отговаряше либерално-консервативната партия „Гражданска платформа“. В момента те съставляват 12 милиарда евро, а на власт е дясната партия „Право и справедливост”. До 2030 г. се очаква делът на военните разходи да нарасне до 2,5% от БВП. Въпреки това „историческият страх“ от Русия се усеща не само в Полша, но и в цяла Източна Европа. Естонци, латвийци, литовци, българи, румънци и унгарци приеха дългосрочни програми за увеличаване на разходите за отбрана. Въпреки икономическата криза, военният бюджет на Украйна нарасна с 21% и възлиза на 4,5 милиарда евро. Страната е на осмо място в света по ръст на военните разходи. В същото време абсолютните стойности на тези разходи могат да изглеждат доста скромни. По този начин противоречивият бюджет за отбрана на Германия е около четири пъти по-голям от този на Полша. Въпреки това, на фона на прекратяването на Договора за ракети със среден и малък обсег (ДРСМО) между Русия и САЩ, тенденциите, възникнали в Източна Европа, са тревожни. Волфганг Ишингер, ръководител на Мюнхенската конференция по сигурността, многократно е предупреждавал за „сериозна заплаха от военна конфронтация\". В крайна сметка, Русия, разбира се, също се въоръжава. След войната в Грузия през 2008 г. Кремъл, според московския военен експерт Василий Кашин, стартира „най-радикалната програма за модернизация на армията от края на XIX век\".", "date": "2019.08.19", "title": "Източна Европа се въоръжава масово заради „историческия страх“ от Русия"}
{"url": "https://www.faktor.bg/bg/articles/ek-obyavi-che-evrosayuza-e-gotov-za-brekzit-bez-sdelka", "text": "Европейската комисия заяви днес, че Европейският съюз е готов за Брекзит без сделка и че от такъв вариант най-много би загубила Великобритания, предаде Ройтерс. Комисията към настоящия момент не смята за необходимо да предприема допълнителни мерки за подготовка за подобен сценарий, заяви на брифинг говорителката на ЕК Наташа Берто, предаде БТА. \"Това (Брекзит без сделка) очевидно ще причини големи затруднения, както за гражданите, така и за компаниите, като ще има значителни негативни последици в икономически план. Те обаче ще бъдат усетени много по-сериозно във Великобритания, отколкото в 27-те страни членки на Европейския съюз\", изтъква Берто. Според председателя на Европейската комисия Жан-Клод Юнкер, ако се стигне до Брекзит без сделка, британците биха загубили най-много, каза говорителката. Британският премиер Борис Джонсън е подложен на засилващ се натиск да сложи предсрочен край на парламентарната ваканция, предаде Асошиейтед прес. Исканията са във връзка с изтеклите в общественото пространство правителствени документи, в които се отправят предупреждения за масов недостиг на стоки, предаде Асошиейтед прес. Икономисти отдавна предупреждават за подобен нерадостен сценарий, но поддръжниците на Брекзит отхвърлят прогнозите и казват, че става дума за опити да се всява паника. Опозиционната Лейбъристка партия ще направи всичко възможно, за да предотврати Брекзит без сделка на 31 октомври, заяви днес лидерът на лейбъристите Джереми Корбин, цитиран от Ройтерс. Корбин призова противниците на Брекзит без сделка в парламента да гласуват за сваляне на правителството чрез вот на недоверие, за да може Лейбъристката партия да сформира временно правителство, което да осуети излизането от Европейския съюз без сделка.", "date": "2019.08.19", "title": "ЕС е готов за Брекзит без сделка, сега на ход са британците"}
{"url": "https://www.faktor.bg/bg/articles/doklad-na-sasht-za-avariyata-v-chernobil-ulichava-kremal-v-palni-gluposti", "text": "В Кремъл говорят пълни глупости. Това е било написано в доклад на американското разузнаване, посветен на аварията в атомноелектрическата централа Чернобил, предаде РИА Новости. Националният архив за сигурността в САЩ е публикувал писмо, изпратено до тогавашния държавен секретар във Вашингтон Джордж Шулц и носещо датата 2 май 1986 г., посочват Новини.бг.  \"Ние анализирахме всички възможни данни и стигнахме до извода, че в Москва говорят пълни глупости. Не е възможно при такава голяма авария да са загинали всичко на всичко двама души, каквото е официалната информация\", се е посочвало в документа. В доклада също е пишело, че по време на трагедията на 26 април 1986 г. в авариралия трети енергоблок на работа са били около 200 души, а в съседния четвърти – приблизително 70. \"Заради това жертвите може да са поне 50\", се е допълвало в анализа. Заради преките последици от катастрофата са загинали 50 души. Експерти са изчислили, че броят на жертвите може да достигне до 4000 човешки същества - поради радиационно замърсяване и всички произтечащи от това последици (лъчева болест, генетични мутации и други).", "date": "2019.08.19", "title": "Доклад на САЩ за аварията в Чернобил уличава Кремъл в тиражирането на \"пълни глупости\""}
{"url": "https://www.faktor.bg/bg/articles/evgeniy-daynov", "text": "\"Предстоящите избори са изключително важни, защото дори управляващите пак да спечелят, ще има много промени на местно ниво.\" Това прогнозира пред журналисти във Велико Търново политологът Евгений Дайнов, предаде \"Фокус\". В подкрепа на твърдението си той даде за пример столицата, където според него, ако Мая Манолова е основният опонент на Йорданка Фандъкова, то първата ще победи на втори тур с резултат 3 към 1. „Слави Трифонов закъсня с поне пет години, дори повече. Ако продължи в сърцето на обществото да се завръща цивилизованият начин на поведение и живот, очевидно е, че този процес не може за сега да бъде носен в политиката от „Демократична България“. Там може да има нов човек, ново обединение, но няма да е сега, а след няколко години“, посочи още Дайнов. Той отбеляза също, че нишата, към която трябва да се насочат новите формации, е поколението на европейските българи – младите хора. „Сега те не гласуват, защото не им дават да го правят от компютъра. Трябва да ходят в някакви училища, да се редят с пенсионери от махалата, а те не го искат. В момента, в който пуснат интернет гласуването ще се види профилът на младите хора. Сега не го виждаме, защото те просто не гласуват. Няма да има електронно гласуване, защото управляващите не искат младите да гласуват, а те не искат младите да гласуват, защото осъзнават, че не са като тях“, коментира експертът. Като финал той обобщи, че очаква предсрочни избори, дори по негово мнение те са се забавили.", "date": "2019.08.19", "title": "Евгений Дайнов: Очаквам предсрочни избори, дори са закъснели"}
{"url": "https://www.faktor.bg/bg/articles/prezidentat-vrachi-pagoni-na-voennosluzheshti-udostoeni-s-visshe-ofitsersko-zvanie", "text": "На тържествена церемония в Гербовата зала на „Дондуков“ 2 държавният глава и върховен главнокомандващ на Въоръжените сили Румен Радев връчи пагоните на военнослужещи, удостоени с висше офицерско звание. Със свой указ президентът Радев назначи полковник Станимир Христов на длъжността директор на Дирекция „Операции и подготовка“ и го удостои с висше офицерско звание „бригаден генерал“. Държавният глава се обърна към бригаден генерал Христов с думите, че новата длъжност е изключително отговорна и е натоварена със сериозни очаквания за повишаване на ефективността на управление на процесите в Българската армия. „Вярвам, че поемайки тази длъжност ще бъдете основен двигател за развитието на съвременни бойни способности на Българските въоръжени сили и за придобиване на съвместимост, както и издигане на авторитета на Българската армия“, посочи Румен Радев като подчерта важността на придобития от него командирски опит на различни длъжности и нива на командване, както и експертизата, натрупана в Корпуса на НАТО за бързо реагиране в Турция. Президентът назначи полковник Стоян Шопов на длъжността командир на 2-ра механизирана бригада като го удостои с висше офицерско звание „бригаден генерал“. Държавният глава заяви, че назначаването му на тази позиция е напълно заслужен и логичен етап от неговото професионално развитие и богатия опит, натрупан на тактическо и оперативно ниво, както и с участия в операцията на НАТО в Афганистан. „Убеден съм, че ще съчетаете по най-добрия начин вашите професионализъм, компетентност и командирски умения с нуждите и подготовката на личния състав на бригадата и с изпълнението на важните и отговорни задачи, произтичащи от новата длъжност“, подчерта Румен Радев. В приветствието си държавният глава пожела на новопроизведените генерали да продължават да работят всеотдайно с постоянство и убеденост за развитието на Българската армия, за издигането на нейния авторитет и престижа на военната професия. „Очакванията към вас са големи, но аз съм убеден, че с всичко показано от вас до момента ще бъдете достойни командири и професионалисти и ще способствате Българската армия, особено в този важен етап на модернизация и превъоръжаване, да придобива нови съвременни бойни способности по един ефективен и ефикасен начин“, каза още президентът. От името на удостоените с висше офицерско звание военнослужещи бригаден генерал Станимир Христов изказа благодарност на държавния глава за оказаната чест, доверие и дадената висока оценка. Бригаден генерал Станимир Христов отбеляза, че тези назначения не са само оценка на това, което са постигнали през годините, но и високоотговорен ангажимент, който ще изпълняват с решимост и желание. „Осъзнаваме отговорността, която носим към мъжете и жените, служещи в Българската армия като техни командири. Затова ние трябва да бъдем убедени, че те са добре оборудвани, тренирани, работят с най-модерното въоръжение и техника и имат възможност да израстват в редовете на Българската армия. Ще оправдаем вашето доверие и ще работим за издигане на авторитета на Българската армия“, заяви той. На церемонията присъстваха заместник-министърът на отбраната Анатолий Величков, началникът на отбраната генерал Андрей Боцев, генерали и офицери от видовете Въоръжени сили.", "date": "2019.08.19", "title": "Президентът връчи пагони на военнослужещи, удостоени с висше офицерско звание"}
{"url": "https://www.faktor.bg/bg/articles/shveytsarski-iztrebiteli-saprovodiha-samolet-na-ruska-delegatsiya-za-frantsiya-sled-kato-napusna-vazdushnoto-prostranstvo", "text": "Два самолета на швейцарските военновъздушни сили известно време на близко разстояние придружаваха самолета на руската делегация, който летеше от Москва до Марсилия, съобщи кореспондент на Интерфакс. На борда на самолета пътуват руски журналисти, както и някои членове на делегацията. Те ще придружават руския президент Владимир Путин по време на работното му пътуване за разговори с френския президент Еманюел Макрон. Самолетите, на които ясно се е виждало знамето на Швейцария, са се приближили до руския самолет. След като машината е напуснала въздушното пространство на Швейцария, изтребителите са се оттеглили. Членовете на екипажа, в отговор на въпрос на Интерфакс, заявиха, че ситуацията е нормална. Самият президент Владимир Путин ще пристигне във Франция с друг самолет. На борда прессекретарят на президента на Руската федерация Дмитрий Песков определи ескорта като знак на гостоприемство от швейцарска страна. \"Това вече се е случвало. Не е лошо. Изпратихме нота и швейцарците отговориха, че това е акт на гостоприемство\", каза Песков. Подобна ситуация със самолета на специалния полетен отряд се случи през ноември 2016 г. Швейцарски изтребители ескортираха полет с членове на делегацията летящ към срещата на върха на Организацията за Азиатско-Тихоокеанско сътрудничество в Перу. По-късно руското посолство в Женева изпрати нота до швейцарското външно министерство с молба да изясни действията на военновъздушните сили на страната. Путин, който коментира тази случка, призова тя да бъде считана за \"почетен ескорт\". Миналата година изтребители на ВВС на Швейцария ескортираха самолет с делегацията на руския външен министър Сергей Лавров, който се завръщаше от Женева в Москва.", "date": "2019.08.19", "title": "Самолет с руска делегация вдигна швейцарски изтребители, съпроводиха го до Франция"}
{"url": "https://www.faktor.bg/bg/articles/ria-novosti-siriyskite-vvs-sa-nanesli-udar-po-turskiya-konvoy-v-idlib", "text": "Конвой на турските въоръжени сили попадна под въздушния удар на сирийските ВВС в района на град Маарет-ан-Нууман, който се контролира от бойците. Това съобщава Сирийската обсерватория за правата на човека, базирана в Лондон. Както бе посочено по-рано от сирийското външно министерство, турският конвой незаконно наруши границата на страната и нахлу в сирийската територия. Според Лондонската обсерватория сирийските военновъздушни сили са атакували „периметъра на турския конвой на международната магистрала Дамаск-Алепо близо до град Маарет ен Нуман, на юг от Идлиб. Няколко войници бяха ранени. Въздушните бомби паднаха по периметъра на конвоя, без да причинят щети на военната техника. В отговор на нападението турските ВВС изпратиха изтребител F-16 в инцидентната зона, за да покрие военните си от въздуха. Конвоят се е насочил от Турция към района на хан Шейхун в южната част на провинция Идлиб, където продължават боевете между сирийската правителствена армия и бойците. Турските въоръжени сили присъстват в района въз основа на споразумение между Турция и Русия за създаване на демилитаризирана зона в Идлиб. Официален Дамаск декларира, че турската армия умилостивява и подкрепя бойците. През юни сирийската артилерия атакува наблюдателен пункт на турска армия в провинция Идлиб, а един войник загива в резултат на инцидента. След този инцидент руският военен аташе в Анкара е извикан в Генералния щаб на турските въоръжени сили.", "date": "2019.08.19", "title": "ВВС на Сирия удариха турски конвой в Идлиб"}
{"url": "https://www.faktor.bg/bg/articles/kamion-se-preobarna-i-zapali-blokira-am-trakiya", "text": "Тeжкoтoвaрeн кaмиoн ce e прeoбърнaл и зaпaлил нa AМ \"Трaкия\", съобщават Факти.бг. Злoпoлукaтa e cтaнaлa нa 222-ия килoмeтър в пocoкa Coфия. Инфoрмaциятa зa мecтoпрoизшecтвиeтo бeшe пoтвърдeнa oт прecцeнтърa нa Aгeнция \"Пътнa инфрacтруктурa\" Инцидeнтът e cтaнaло ооколо 16.30ч. Нe e яcнo кaкви ca щeтитe, нитo дaли имa пocтрaдaли при инцидeнтa. Има сериозно задръстване на мaгиcтрaлaтa в пocoкa cтoлицaтa.", "date": "2019.08.19", "title": "Камион се преобърна и запали, блокира АМ \"Тракия\""}
{"url": "https://www.faktor.bg/bg/articles/rusiya-trenira-za-voyna-v-rayona-na-cherno-more", "text": "Чeрнoмoрcкият флoт нa Руcкaтa фeдeрaция, рaзпoлoжeн нa Кримcкия пoлуocтрoв и в Крacнoдaрcкия крaй, зaпoчнa вoeнни учeния, прeдaдe ТACC, пoзoвaвaйки ce нa инфoрмaция нa флoтa. Вoeннoмoрcкитe cили нa Руcия oбявихa, чe ocнoвнa цeл нa вoeннитe мaнeври щe e oпeрaтивнaтa гoтoвнocт нa мoряцитe. Щe бъдaт тecтвaни и кoмaнднитe cпocoбнocти нa флoтa. Aкцeнт щe e пocтaвянeтo в бoйнa гoтoвнocт нa cилитe, рaзпoлoжeни нa Кримcкия пoлуocтрoв. В учeниятa нa кoмaнднитe цeнтрoвe в Крим и Нoвoрocийcк щe учacтвaт кaктo кoрaби, тaкa и бoйни caмoлeти към Вoeннoмoрcкитe cили. Aнгaжирaни ca 1500 вoeннocлужeщи, кaктo и 200 eдиници бoйнa тeхникa. (източник: Факти.бг)", "date": "2019.08.19", "title": "Русия тренира за война в района на Черно море?"}
{"url": "https://www.faktor.bg/bg/articles/arbitrazhat-vav-vashington-resheniyata-na-bnb-pri-kazusa-ktb-sa-zakonni", "text": "Арбитражът във Вашингтон потвърди законосъобразността на предприетите действия и решения на Централната банка при разрешаване на случая с \"Корпоративна търговска банка\". Това съобщиха от Българска народна банка /БНБ/. Арбитражният трибунал се произнесе в полза на България по международното арбитражно дело, заведено от Държавния резервен фонд на Оман срещу Република България в Международния център за разрешаване на инвестиционни спорове във Вашингтон. Претенциите на Държавния резервен фонд се основаваха на твърдение, че България е нарушила стандартите за третиране на чуждестранни инвеститори, установени в Договора за взаимно насърчаване и защита на инвестициите между България и Султанат Оман, чрез действията на българското правителство, Българската народна банка и българския съд, свързани с поставянето под специален надзор на „КТБ“ АД, отнемането на лиценза на „Корпоративна търговска банка“ и обявяването й в несъстоятелност, както и отказът да бъде предоставена ликвидна подкрепа или спасителен план под друга форма. Държавният резервен фонд на Оман се отказа от исковете си без право да ги предяви отново, след като бяха представени доказателства и становища от представители на ръководството на БНБ, Министерството на финансите и водещи адвокатски кантори.", "date": "2019.08.19", "title": "Арбитражът във Вашингтон: Решенията на БНБ при казуса \"КТБ\" са законни"}
{"url": "https://www.faktor.bg/bg/articles/vnesoha-podpiska-za-referendum-za-zavoda-za-otpadatsi-v-shishmantsi", "text": "Подписка с искане да се проведе допитване за бъдещето на завода за отпадъци в Шишманци внесе в община Раковски инициативен комитет. Междувременно продължава проверката на прокуратурата и икономическа полиция след пожара, избухнал на сметището миналата седмица. Искаме да се чуе мнението максимален брой жители на община Раковски по този важен за района проблем, заяви Евгени Генчев, който е сред инициаторите за допитването, предаде БНР.  „За да има ясен и категоричен резултат от референдума, най-добре е това да стане в срока на местните избори. Това ще гарантира висока избирателна активност, което няма да създаде условия да бъдат поставени под съмнение резултатите от референдума. Следващият етап, който е важен за нас, е да се фокусираме върху въпросите и колко да бъдат те, за да има максимален ефект от този референдум“, каза Евгени Генчев Миналата седмица жители на населените места около депото няколко пъти блокираха пътната отсечка към завода с настояване институциите да се ангажират по-сериозно с контрола над дейността му. За събота сутринта те подготвят нов протест. Отправят и покана за разговори към министъра на околната среда Нено Димов и към директорите на регионалната екоинспекция и пожарната в Пловдив. Ако те не се отзоват, са готови да преминат и към гражданско неподчинение.", "date": "2019.08.19", "title": "Внесоха подписка за референдум за завода за отпадъци в Шишманци"}
{"url": "https://www.faktor.bg/bg/articles/obshtestvo/gerb-i-bsp-v-spor-za-shef-na-izbiratelnata-komisiya-v-blagoevgrad-tsik-ima-poslednata-duma", "text": "ГЕРБ и БСП в Благоевград имат претенции за председателското място в Общинската избирателна комисия. Тъй като на днешните консултации в общината не беше постигнат консенсус, решението ще бъде на Централната избирателна комисия. 13-членен ще бъде съставът на общинската избирателна комисия в  Благоевград, решиха  представителите на политическите партии и коалиции, които са парламентарно представени и тези, които имат избрани евродепутати от своите листи. Тъй като ако всички попълнят квотата си, броят ще бъде 12, а четно число не е допустимо, БСП получи 4 места, колкото има и ГЕРБ. И поиска председателското място в ОИК, което от ГЕРБ коментираха така: „Предвид предните избори, като гледам резултатите на БСП, просто не знам откъде идва това самочувствие да искате председател.“ Аргументите на социалистите: „Не говорим за самочувствие, а за обективност с оглед на това да има честни и безпристрастни избори“. Персоналните номинации на двете основни партии  за ОИК се припокриват с тези  на председателя и заместник-председателя на Районната избирателна комисия. От „Обединени патриоти“ също искат заместник-председателско място, а ДПС по традиция – секретарското.  Тъй като не се стигна до консенсус, ЦИК ще решава кой ще бъде председател на ОИК-Благоевград.", "date": "2019.08.19", "title": "ГЕРБ и БСП в спор за шеф на избирателната комисия в Благоевград, ЦИК има последната дума"}
{"url": "https://www.faktor.bg/bg/articles/parvi-sluchay-na-afrikanska-chuma-registriraha-i-v-loveshka-oblast", "text": "Първи случай на африканска чума е регистриран в Ловешка област, съобщи БНР. Заразата е открита в диво прасе, отстреляно миналата седмица в района на квартал „Зла река“ в град Априлци.  Заради този случай областният управител на Ловеч Ваня Събчева свиква утре заседание на областната епизоотична комисия, на което ще бъдат одобрени и мерките за биосигурност.  В района на Априлци няма индустриални свинекомплекси, а Агенцията по храните продължава проверките за живи домашни прасета, отглеждани по дворовете.", "date": "2019.08.19", "title": "Първи случай на Африканска чума регистрираха и в Ловешка област"}
{"url": "https://www.faktor.bg/bg/articles/pusnaha-pod-domashen-arest-politseyskiya-inspektor-s-podkupa", "text": "Софийски градски съд пусна под „домашен арест“ полицейския инспектор, който е обвинен за получаване на подкуп в размер на 850 лева, за да не изпълни своето служебно задължение. Мотивът на съдия Николай Николов да пусне обвиняемия е тежкото му здравословно състояние, което няма как да се контролира в условията на следствен арест, както и липсата на опасност той да се укрие или да повлияе на свидетели. Прокурорът по делото Радост Нацева коментира, че е доволна от наложената мярка, въпреки че по-рано днес прокуратурата поиска налагане на най-тежката мярка – „задържане под стража“. Тя разкри, че полицейският инспектор С. Б., роден през 1974 г., е задържан в приемната на 7 РУ по време на взимането на подкупа. „Нямаме данни да е искал подкупи досега към този момент“, заяви тя.", "date": "2019.08.19", "title": "Пуснаха под домашен арест полицейския инспектор с подкупа"}
{"url": "https://www.faktor.bg/bg/articles/plashtame-mezhdu-100-i-500-lv-za-tehnicheski-pasport-na-domovete-ni", "text": "Ще плащаме между 100 и 500 лв. за технически паспорт на домовете ни. До 2022 г. всички сгради трябва да имат документ дали са изправни и да си платят за това. В България има общо 4 милиона жилища. Над 20 хиляди от тях са в сгради, които са стари и зле поддържани. Затова трябва да се направи обследване, което да каже какво по сградите се е амортизирало. Проверяват се всички елементи на сградата електрическа инсталация, ВиК, здравина на материала, енергийна ефективност и сеизмичната устойчивост. Цените за проверката варират между 3 и 5 лева на кв.м, или 200 лева за гарсониера от 40 кв.м. За 6-етажна сграда това прави около 6000 лева, съобщава Нова ТВ. Съветът на специалистите е домоуправителите да започнат да събират пари преди да настъпи крайният срок – 2022 година. Панелните блокове, строени основно през 60-те и 70-те години на миналия век, вече наближават края на експлоатационния си живот. За разлика от колите си, които проверяваме всяка година, малцина са собствениците на апартаменти, които знаят в какво състояние са домовете им. До 2022 г. старите сгради трябва да бъдат паспортизирани, т.е. да минат профилактичен преглед, за да е ясно колко още живот им остава. След обследването трябва да стане ясно дали в блока са бутани носещи стени, трегери или колони и дали има опасност от срутване при земетресение. След изтичане на срока, кметът на общината може да възложи изготвянето на паспорт от името на етажната собственост и после да си вземе парите по съдебен път. Затова експертите съветват домоуправителите да започнат да събират пари отрано. Според експерти, наличието на технически паспорт автоматично ще вдигне цената на имотите.", "date": "2019.08.19", "title": "Плащаме между 100 и 500 лв. за технически паспорт на домовете ни"}
{"url": "https://www.faktor.bg/bg/articles/mazh-e-arestuvan-v-spetsprokuraturata-nadraskal-nekrolog-na-magistrat", "text": "49-годишен мъж е бил арестуван в петък във фоайето на Специализираната прокуратура, след като надраскал некролог на магистрат. От държавното обвинение съобщиха, че задържаният е обвинен в хулиганство, след като надраскал некролога на починалия магистрат К. и написал обидни и нецензурни думи върху него, след което се опитал да го скъса, но бил спрян от служител на съдебната охрана. Задържаният М. Стефанов е осъждан вече за хулиганство, като сегашното му деяние е извършено в изпитателния срок на предходното осъждане. Извършителят е бил задържан за 72 часа, като прокуратурата е поискала постоянен арест.", "date": "2019.08.19", "title": "Мъж е арестуван в Спецпрокуратурата, надраскал некролог на магистрат"}
{"url": "https://www.faktor.bg/bg/articles/mneniya/lacheni-tsarvuli/izuchavaneto-na-komunizma-mozhe-li-da-izlekuva-naukata-istoriya-ot-vsesilniya-virus-na-ideologiyata", "text": "\"Само с история не се живее\", повтарят често различни хора, които не искат да се направи задълбочена дискусия за българската история. Това е така, но не бива да забравяме, че \"който не познава историята си, е осъден да я повтори\". Днес историята отново влезе в информационните колонки. След хиляди перипетии, дискусии и много упорство,   Доколкото разбрах (защото още не съм се снабдил с учебник, но планирам да го направя), опитите периодът 1944-1989 г. да бъде представен в позитивна светлина са срещнали крушение и сега учениците ще имат шанса да (на)учат за концлагерите, за трите фалита на държавата, както и затова, че комунистическият режим е   Това представлява една важна, но малка крачка. Защо ли? Ами защото е важно да се знаят и причините. В момента една от пропагандните машини развива изключително успешни и лесни за преглъщане тези, които елиминират в съзнанието на хората горните факти и насочват мисълта и в посока, че сега живеем зле, защото сме колониална държава и т.н. Т.е. ефектът от познанието, който трябва да започне да се реализира от 15 септември, до голяма степен е \"заглушен\". За да разберат децата измеренията на абсурда, трябва да имат включени в учениците си и лесни за асимилиране факти, които по прекрасен начин илюстрират какво е представлявал дискусионният период.  Например: (да речем) по военни въпроси: Пропагандата и сега ни учи, че може би не сме имали банани (щото нали - на кого му пука за бананите), ама българската армия била въоръжена до зъби и готова да смаже света. Добре звучи нали? И сме готови да забравим за бананите и да махнем с ръка на опашките.  Да, ама ... по \"царско време\" офицерите ни са имали разработени планове как в случай на военна интервенция не просто да отблъснат враговете, но и да прехвърлят бойните действия на тяхна територия. По \"байтошово\" офицерите ни са уведомени, че в случай на война с Турция, нашият шанс за оцеляване е, ако успеем да задържим турците за няколко часа, докато ... дойдат руснаците. Т.е. по \"царско\" време военно училище е произвеждало команден състав със самочувствие, а по НРБ-ско  И един забавен, но и тъжен аспект, който представлява преход от военната \"гордост\" на Народната република към икономическата: Знаете ли какво е ДСФ? Държавна самолетостроителна фабрика, създадена през 1938 година. Точно така, \"преди девети\" сме произвеждали самолети. А инерцията е била толкова силна, че и след този \"рубикон\" България продължава напред. Стига се дотам, че в края на 40-те години, инженер Цветан Лазаров (има улици на негово име в много градове, ама никой не се интересува кой и какъв е) разработва учебно-бойния самолет ЛАЗ-7 - една от най-добрите разработки в света по онова време. Народната република получава доста поръчки от различни държави. Само че \"големият брат\" в лицето на СССР заповядва да спрем производството, защото те искат да си продават техните машини. Държавата отказва поръчки за стотици самолети и   С благородното позволение на СССР в ДСФ започват да се произвеждат ... колелета. Онези същите \"балканчета\", дето ги карахме през комунизма и сега понякога се появяват в пропагандните колажи, са произведени в същата фабрика, която е произвеждала изключителен за времето си боен самолет.   Та, да минем и към \"блестящата\" икономика  Словосъчетанието \"три фалита\" е вярно, но ако не илюстрираш на учениците какво означава, рискуваш двете думи да бъдат \"удавени\" с вълната на мощната пропаганда в социалните мрежи. Да вземем един лесен за възприемане пример - колите и автомобилопроизводството. Чували ли сте за \"Булгаррено\"? През 1966 г. България сключва договор с \"Рено\" и започват да се произвеждат изключително успешните \"Булгаррено\", които веднага намират огромен пазар навън и се планира производството да стигне до бомбстичната сума от 100 000 бройки. Нали се сещате за какви приходи в България говорим? Е, идва \"големият брат\", съшият този СССР, и заповядва   Причината е, че нашите коли започват да изместват техните неуспешни реплики на крадени западни технологии. И така по заповед на чужда държава, на която явно бяхме подчинени (нали пропагандата ни говори за колониална администрация) българите продължиха романтично да чакат по десет години за кола, която дефектираше толкова често, че огромната част от народа стана половин автомонтьор, а събота и неделя беше обичайна гледка собствениците на коли да висят под любимото возило, за да изправят някой и друг недъг на съветския инженерен гений. Разбира се, примери могат да се дават с хиляди. Важно е, обаче, в ограниченото време и на ограниченото пространство да бъдат визуализирани очевидни такива, които ще породят у децата въпроси, ще ги накарат да търсят информация, която пък ще им даде  Но не затова започнах да пиша. Изучаването на комунизма е една закъсняла и съвсем малка стъпка в опита науката \"история\" да се излекува от всесилния вирус на идеологията. В днешно време и модерно знайни и незнайни будители да надават вой за това, че ни подменят историята. А истината е, че историята ни отдавна е подменена. И за наш срам, тези, които сме учили за Матросов, за Алексей Мересиев и т.н. сме безкрайно невежи по много въпроси, свързани със собствената ни история.  Няколко бегли примера: Говорим за Априлското въстание, за страданията на националните светци. Говорим и трябва. Но мълчим за други, не по-малко кръвопролитни трагедии на българския народ. Днес, когато си мерим с Македония ... историята, в нашите учебници или присъства скромно - с два къси реда, или отсъства съвсем информация за Охридско-дебърското и за Тикшвешкото въстание.   които изтърпява народът ни, не са по-малко от тези от април 1876 г. Говорим за робството, но аристократично се пропуска, че след Първата световна война българите под гръцка и сръбска власт са били подложени на такъв терор, че българските дипломати са умолявали Белград и Атина да дадат на българите на тяхна територия поне толкова права, колкото са имали по време на Османската империя!?!  Страданията и потоците от кръв на българите от Македония и Западните покрайнини са неглижирани. И това е особено гротескно за времена, в които се \"караме\" с Македония кой знае по-добре историята. Макар че при тях нещата са още по-зле. Говорим за великите победи на българското оръжие, но в учебниците по българска история скромно  при който паравоенна организация (историческото ВМРО), разчитаща само на себе си и на силата на българския дух,  успява не просто да спре, но и да отблъсне многократно по-многоброен и по-добре въоръжен враг, зад който стоят мощта и ресурсите на цяла държава. А личностите? Тодор Александров, Васил Чекаларов, Лазар Поптрайков, Асен Николов, Данаил Крапчев, Андон Калчев; ами военните: генерал Иван Колев, генерал Тодор Кантарджиев, генерал Димитър Гешов...  Мога да изпиша много страници с имена на хора, чийто   Хора, които или просто са споменати, или направо отсъстват от учебните програми по история за сметка на други, които или нямат кой знае какъв принос, или се величаят заради героизма им, въпреки че след това са станали предатели и са се включили в армиите на враговете на България. И интересното е, че точно имената на такива предатели се \"набиват\" в главите на поколения българи и им се \"изписва\"ореол на величие. А споменаването на имената на забравените герои или истината за \"героите\" се посреща на \"нож\" от бесните (и в голяма част от случаите незнаещи) кохорти на пропагандата. Резултатът е, че българските ученици вече много поколения наред познават все по-слабо историята и славата на дедите си, а народът е все по-непоклатимо закърмен със сладка отрова на пропагандата, която го учи да се кланя на противоречиви личности.  Да, важно е, че в учебниците вече може да се прочете за периода 1944 -1989 г. Още по-важно е да може да се прочете така, че да се възприеме и да се запомни; да има обществена устойчивост, която ще може да устои на пропагандата.  Обаче, за да имаме национално самочувствие, доблест и достойнство; да не се приемаме като низша категория, трябва да започнем да учим и за героите си. 30 години чакахме да започне да се споменава нещо за комунизма в учебниците. Остава да видим колко десетилетия сме обречени да чакаме, докато учениците започнат да учат и другите неща.", "date": "2019.08.19", "title": "Изучаването на комунизма  може ли да излекува науката \"история\" от всесилния вирус на идеологията"}
{"url": "https://www.faktor.bg/bg/articles/novini/svyat/skrili-ot-lekarite-che-patsientite-postradali-pri-vzriva-na-burevestnik-sa-radioaktivni", "text": "Лекарите в Архангелската областна болница не са били предупредени, че пациентите им са пострадали при взрив на ракета с ядрен двигател и са облъчени с радиация. При един от лекарите, работил с пациентите, в мускулната тъкан е открит радиоактивен цезий-137.  Около 60 от работещите в болницата ще бъдат изпратени в Москва за медицински изследвания, съобщава The Moscow Times. Тримата пострадали са докарани в болницата голи и завити в прозрачни пластмасови чували. Те били в тежко състояние, но на медиците не била дадена никаква информация за обстоятелствата, при които са получили травмите. Бил направен опит да бъдат изпратени в Москва, но двама починали по пътя към летището. Едва по-късно на медицинския персонал, контактуващ с пациентите получили оловни престилки, но те не се смятат за надеждна защита. Те били задължени да подпишат декларация за неразгласяване на информация, а цялата информация за пациентите е иззета. Припомняме, че на 8 август по време на изпитания се взриви крилата ракета \"Буревестник\" с ядрен двигател.", "date": "2019.08.19", "title": "Скрили от лекарите, че пациентите, пострадали при взрива на \"Буревестник\" са радиоактивни"}
{"url": "https://www.faktor.bg/bg/articles/novini/balgariya/iliyan-vasilev-rosatom-nyama-pari-za-da-gi-investira-v-belene", "text": "„Това, че на Генади Зюганов му разрешиха да проведе протести, докато на другите - не, беше опит на властта да вкара протестиращите в удобната шапка те да бъдат оглавени или поне представени от комунистическата партия, за да ги вкара в клопка, която лесно след това може да бъде идеологически разкъсана. Всеки знае, че Путин изобщо не се притеснява нито от Зюганов, нито от старата десница. Новите неща са тези, които той мъчи по всякакъв начин да опитоми, коментира пред БНР бившият посланик на България в Москва и настоящ анализатор по теми, свързани с Русия Илиян Василев по повод протестите в Русия с искане за демократичен достъп до изборите, при които вече са осъществени над 1200 ареста. Когато руският президент не може да се справи с някакъв противник, той го забранява, коментира експертът: „Когато забраниш на опозицията легалния начин да изразява своите интереси - а именно чрез избори, на нея не ѝ остава нищо друго, за да не бъде смачкана тотално, освен да излезе на улицата. Всичките протести са преднамерени и продукт на философията на Путин за упражняване на власт. При него няма заден ход! Той е толкова самоиндоктриниран в правотата си, че аз не си спомням нито един път, в който, при голяма вътрешна криза, той да е дал заден ход“. Според дипломата опозицията има шанс не само заради достойнството на своите действия: „В руската традиция, когато репресираш човек, да го вкараш в тюрмата, когато го насилваш, ти го легитимираш като лидер на масите. Даваш му шанс поне да се представи. Опозицията просто предизвиква Путин да упражнява насилие, с което тя става все по-разбираема на голяма част от масите, които преди подкрепяха Путин, а сега са в пасивна опозиция…“. В Русия има „опитомена“ и „неопитомена“ опозиция, коментира Василев: „Вижте кои хора той пусна на изборите. Всички са от тази опитомена опозиция“. Василев коментира и търсенето на стратегически инвеститор за АЕЦ „Белене“: \"Росатом\" няма тези пари, за да ги инвестира в проекта. Отново стигаме до една позната ситуация още от 2006 г. – „Росатом“ тогава беше с много по-големи възможности да инвестира и искаше да участва като акционер. Нещата не са се променили! И през 2019-а година е също толкова политически и по друг начин невъзможно и трудно за прокарване ситуация, при която „Росатом“ да владее суперстратегически обект на територията на НАТО и ЕС. Но, този път се опитва една комбинация - технологията и тежестта на Русия и китайските пари, тоест руско-китайско сътрудничество на българска територия. Тази комбинация е много наивно замислена в кабинет, който не разбира особеностите на китайската политика. Идеята, че китайците ще играят младши партньор на големия руски „Росатом“, е просто наивна. Сега има и други обстоятелства – тези неща около АЕЦ „Белене“ стават около фона на една безпрецедентна криза в българската енергетика. Към уравнението трябва да отчитаме, за много голямо съжаление, и използване на АЕЦ „Белене“ вече дори в контекста на т. н. „климатични промени“. Има нови лобисти за „АЕЦ Белене“. Това е някаква убийствена война между различни кланове и интереси, всеки от които се бори за оцеляване … В енергетиката има много предприятия на изкуствено дишане, които се поддържат, само за да се поддържат съответни олигарси. Това е новото усилие - същите олигарси, които вече изцедиха възможността да вземат в енергетиката, без да произвеждат, всички те виждат в АЕЦ „Белене“ новия си шанс“.", "date": "2019.08.19", "title": "Илиян Василев: \"Росатом\" няма пари, за да ги инвестира в \"Белене\""}
{"url": "https://www.faktor.bg/bg/articles/novini/balgariya/povdignaha-obvinenie-na-sobstvenika-na-depoto-za-otpadatsi-zapalili-se-pod-am-struma", "text": "Собственикът на фирмата, която управлява депото за отпадъци, запалили се под АМ \"Струма\", вече е обвиняем, научи \"По света и у нас\". Окръжна прокуратура - Кърджали му определи мярка за неотклонение \"парична гаранция\" в размер на 5000 лева. Пожарът повреди колоните на мост на магистралата. Заради пожара отсечката край Дупница все още е затворена. Не е ясно и колко ще струва ремонтът на щетите върху мостовото съоръжение. А трафикът за Гърция минава по обходния маршрут през път Е-79. Не е ясно колко ще струва ремонта на мостовото съоръжение на магистрала \"Струма\"", "date": "2019.08.19", "title": "Повдигнаха обвинение на собственика на депото за отпадъци, запалили се под АМ \"Струма\""}
{"url": "https://www.faktor.bg/bg/articles/novini/svyat/turski-voyski-predprieha-nastaplenie-v-siriya", "text": "Министерството на външните работи на Сирия обяви, че турски бронетранспортьори са нарушили границата и са влезли в град Саракиб, съобщава сирийската държавна телевизия, окачествявайки действията на Турция \"акт на агресия\".  Уточнява се, че към момента военната техника се движи към град Хан Шейхун в провинция Идлиб. По-рано руски медии съобщиха, че сирийските военни са поели контрола над контролно-пропускателен пункт в северозападните покрайнини на Хан Шейхун, като контролираният от бунтовниците град е обкръжен. Провинция Идлиб остава последният бастион на терористите в Сирия. Там е базирана терористичната групировка  \"Ал Нусра\".", "date": "2019.08.19", "title": "Турски войски предприеха настъпление в Сирия"}
{"url": "https://www.faktor.bg/bg/articles/mladezhkiyat-lider-na-sds-oglavi-kabineta-na-rumen-radev", "text": "Румен Радев подписа днес указ за назначаването на политолога Калоян Методиев за шеф на кабинета на президента. Той заема мястото на Иво Христов, който стана евродепутат. Методиев до сега беше член на Стратегическия съвет към президента, създаден през март.  Калоян Методиев е роден на 24 април 1976 г. в град София. През 1994 г. завършва 133 СОУ „Ал. С. Пушкин“ с хуманитарен профил и руски език. През 2001 г. се дипломира като магистър по политология в Софийския университет „Св. Климент Охридски“. Специализира Външна политика и Национална сигурност и е стажант в Европейския парламент в Брюксел. Доктор по политология.  От 2001 г. до 2003 г. е международен секретар на Младежкия съюз на демократичните сили (МСДС), по-късно оглавява организацията. В периода 2004 – 2006 г. е зам.-председател на Демократични европейски младежки общности със седалище в Копенхаген. На парламентарните избори през лятото на 2005 г. е водач на листата на ОДС за област Търговище. На 9 ноември 2005 г. напуска СДС с шумен скандал заедно с по-голяма част от членовете на НИС на МСДС и областните председатели на организацията. През 2007 г. е сред основателите на политическа партия Общество за Нова България (ОНБ). Формацията е със социално-консервативни ориентация. Председател е от 2007 до 2013, когато се оттегля от активна политическа дейност. През 2011 г. става доктор по политически науки след като защитава дисертация на тема „Генерационна динамика и биологично възрастови фактори в българската политика (1989 – 2007)\". От 2010 до 2019 г. е хоноруван преподавател в катедра „Политология“ на Софийския университет. От 2012 до 2017 е асистент в ЮЗУ „Неофит Рилски“. От 2015 г. пише анализите в Института за стратегии и анализи, свързан с \"Епицентър\". Автор е на книгите „Поколения и възраст в политиката. Българският преход“ (2012) и “Западните Балкани и България (политика, дипломация, сигурност)“ (2016). Автор на стотици статии и интервюта на политическа и социална тематика.  Ползва английски, руски, сръбски и хърватски език.  Женен, с две деца.", "date": "2019.08.19", "title": "Бивш младежки лидер на СДС оглави кабинета на Румен Радев"}
{"url": "https://www.faktor.bg/bg/articles/novini/svyat/world-piece-foundation-vav-vsichki-sdelki-s-gripen-imashe-saobshteniya-za-podozreniya-v-koruptsiya-a-v-nyakoi-ot-sluchaite-i-dokazatelstva-za-koruptsiya", "text": "През април 2019 година Шведското управление за военна техника (FMV - е правителствена агенция отговаряща за закупуването на въоръжение за шведската армия), освен 60 нови изтребители Jas Gripen E, е поръчало и 14 допълнителни празни корпуса на Jas Gripen. Самолетите и корпусите са произведени от най-голямата шведска оръжейна компания Saab. Стойността на поръчката е около 37 милиарда шведски крони (4 милиарда долара), съобщава на сайта си World Piece Foundation. Според FMV, поръчката е мотивирана изключително от необходимостта да бъдат запазени производствените линии на Saab.  След производството на Jas Gripen E през 2012 и 2013 година, Saab приключва с производството на версиите C / D Jas Gripen за въоръжените сили на Швеция, а също така за експортни и лизингови клиенти като Южна Африка, Чехия, Унгария и Тайланд. Заедно с поръчките за Gripen E, Saab получи поръчка и разработва две подводници на стойност 8,2 млрд. шведски крони (853 млн. долара) при изключително изгодни условия в договора. Тези две сделки могат да служат за илюстрация на тесните отношения между шведската държава и Saab. Швеция е 15-ият най-голям износител на оръжия през  2014–2018 година. Изтребителите, подводниците, и крипто / кибер - операциите, бяха обявени от такава стратегическа важност за Швеция, че държавата беше задължена да инвестира в развитието на производството им в Швеция, дори ако по-евтини и по-качествени продукти са достъпни на международния пазар. Saab, като компания, която разработва всички тези продукти, заема особено положение, като и се осигурява работа на пазар без конкуренция. \"Златната\" и позиция обяснява и държавните разходи за корпусите и е трудно да си представим друга шведска компания за производство на въоръжение, получаваща такова отношение. Макар да липсват официални данни, се смята, че около 70% от цялата сума похарчена за военна техника за въоръжените сили на Швеция е за покупки от Saab. При опитите да продаде Jas Gripen в други страни, Saab като аргумент нееднократно използва способността да достави изтребителите по-бързо отколкото международните и конкуренти. От 2000 година всички корупционни дела, свързани с търговията на оръжие в Швеция, са свързани със Saab.  Във всички сделки с \"Грипен\" имаше съобщения за подозрения в корупция, а в с някои от случаите и доказателства за корупция. Между 2009-2018 година 42% от търговията с оръжие от Швеция е със страни, в които съществува висок или критично висок риск от корупция в отбранителните учреждения.", "date": "2019.08.19", "title": "World Piece Foundation: Във всички сделки с \"Грипен\" имаше съобщения за подозрения в корупция, а в някои от случаите и доказателства за корупция"}
{"url": "https://www.faktor.bg/bg/articles/politolog-1-3", "text": "Има ли икономическо-политическа криза в страната, каквато вчера очерта лидерът на НФСБ Валери Симеонов, коментират в студиото на БНР политолозите доц. Румяна Коларова и доц. Борис Попиванов. Според доц. Коларова резултатите от местните избори са много важни за Симеонов и партията му: \"Големият въпрос е доколко той ще бъде електорално видим на изборите за местна власт\". По думи те й заемането на критична позиция спрямо управляващите е изключително важно и от е \"от ключово значение за Валери Симеонов\". Тя коментира, че трябва да се проследи дали няма да се повтори казусът с Реформаторския блок при кабинета \"Борисов 2\". \"Тънката червена линия не е отношението към ДПС, не е темата енергетика, туризъм или животновъдство, а отношението към ГЕРБ, като мандатоносител и като партньор в управлението. Това е въпросът, на който в рамките на две седмици Симеонов трябва да даде\", категорична бе Коларова. Според доц. Борис Попиванов кризата, за която говори лидерът на НФСБ е по скоро социална, не толкова политическа. \"Идването на изборите напомня на Симеонов, че той не е много видим\", заяви той и прогнозира, че \"НФСБ ще продължават да клатят лодката на управлението, за да разберат избирателите, че във властта има и други, а не само ГЕРБ. ... целта е тези, които подкрепят властта, да не гласуват само за ГЕРБ, а да видят и малките партньори и да гласуват и за тях\". Според доц. Коларова фокусирането върху ДПС е стратегически верен избор на патриотите, защото и консолидира избирателите, и ги мобилизира. Доц. Попиванов обясни поведението на Валери Симеонов като опит за пряко въздействие върху Бойко Борисов: \"Има широко мнение, че раздялата между Борисов и Цветанов е сериозен проблем за ГЕРБ, който не е изживян, може би. Позоваването на Цветанов е своеобразен удар върху Борисов, за да може по-внимателно да чуе това, което говори Валери Симеонов\". Политологът коментира, че за лидера на ВМРО, Красимир Каракачанов, след отпадането на \"Атака\", лидерът на НФСБ, Валери Симеонов му е важен в коалицията \"Обединени патриоти\". Според доц. Коларова: \"На местните избори ще бъде измерена електоралната тежест на всеки един от трите партии в малката коалиция и в момента те са максимално мотивирани да получат добри резултати\".", "date": "2019.08.19", "title": "Румяна Коларова: Патриотите направиха стратегически верен избор като се фокусираха върху ДПС"}
{"url": "https://www.faktor.bg/bg/articles/makron-otkrehva-otnovo-vratata-na-rusiya-kam-g-7", "text": "\"Отношенията между Франция и Русия постепенно се подобряват от 2017 година насам\". Това каза пред БНР журналистката Румяна Угърчинска по повод работно посещение във Франция на президента на Русия Владимир Путин. По думите ѝ с тази среща Еманюел Макрон дава знак на международната общност, като определя Русия\" като неизбежен събеседник на международната сцена\". Тя уточни, че тази визита на Путин е дни преди срещата на Г-7 и според нея Макрон открехва вратата на Русия отново към Г-7. Журналистката предположи, че на срещата между двамата президенти ще се говори по горещите международни досиета: \"Сирия, Украйна, вероятно ще се спомене и Либия. Всички тези кризисни точки, от гледна точка на Франция, не могат да бъдат разрешени без участието на Русия\".", "date": "2019.08.19", "title": "Открехва ли Макрон отново вратата на Русия към Г-7?"}
{"url": "https://www.faktor.bg/bg/articles/slavi-otvarna-na-vsichkolozite", "text": "Слави Трифонов, който вече официално обяви, че ще прави телевизия и нов политически проект, не остана длъжник на социолозите от \"Барометър България\", които обявиха днес актуални данни за изборните нагласи на българите. Според публикуваната информация, ако сега са парламентарните избори, Слави Трифонов ще получи 1,7% от гласовете на избирателите. В същото време социолозите  сравниха самия Трифонов с бившия вече евродепутат Николай Бареков. По този повод бившият вече ТВ водещ публикува пост във Фейсбук: \"В последното предаване на “Шоуто на Слави” обявих, че с моя екип ще правим телевизионен проект. И тъй като това не е достатъчно, обявих, че ще реализирам и политически проект. От тогава до днес чета всякакви неща за себе си и за това какво ще правя. Чух и всевъзможни сценарии за бъдещето си. А това е прекрасно. Защото провокирам свободата на словото. Какво по-хубаво от това? Може пък да се пооткъснем от това достойно за недемократичните държави 111-о място. Така че, социолози, политолози, всичколози, вие си пишете, говорете, мислете, пък аз ще направя това, което съм казал на 31 юли. Ще направя това, което ми позволява законът и моралът. Пожелавам успех и на вас, и на себе си.\"", "date": "2019.08.19", "title": "Слави отвърна на \"всичколозите\": Вие си пишете каквото искате, а аз ще правя каквото съм казал"}
{"url": "https://www.faktor.bg/bg/articles/merkel-evropa-nyama-da-e-obedinena-bez-zapadnite-balkani", "text": "Германският канцлер Ангела Меркел заяви, че без държавите от Западните Балкани Европа няма да е обединена.  Меркел каза това след разговори с унгарския премиер Виктор Орбан в унгарското градче Шопрон, съобщи БНР. Двамата отбелязаха 30-годишнината от отварянето на границата между Унгария и Австрия, смятано за началото на края на Студената война. „Благодарни сме за събитията преди 30 години, довели до обединението на Германия и на цяла Европа“, заяви Ангела Меркел в Шопрон. Там на днешния ден през 1989 г. в близост до австрийската граница се провежда т.нар. паневропейски пикник, смятан за предвестник на политическите промени в Европа. Европейското обединение бе един от акцентите в днешните разговори между Ангела Меркел и Виктор Орбан. „Не само Унгария, но и Германия е на мнение, че европейската интеграция на страните от Западните Балкани е важна. Ако погледнем географската карта, а и от геостратегическа перспектива, без тези държави Европа не може да е обединена“, заяви Ангела Меркел на пресконференция с Виктор Орбан. Двамата се обявиха за засилване на охраната по външните граници на ЕС. Канцлерът Меркел изрази надежда, че новият миграционен пакт, подготвян от следващата Европейска комисия, ще успее да преодолее различията в Европа. Унгария отказва да участва в квотното разпределение на мигранти.", "date": "2019.08.19", "title": "Меркел: Европа няма да е обединена без Западните Балкани"}
{"url": "https://www.faktor.bg/bg/articles/smetishteto-na-svishtov-otnovo-gori-kmetat-obyavi-bedstveno-polozhenie", "text": "Кметът на Свищов обяви бедствено положение в града. Причината е, че сметището през нощта отново се е самозапалило в дълбочина, съобщи за БТВ кметът Генчо Генчев. То се намира на около 10 км от града. Огънят и димът застрашават вилната зона на Свищов. На помощ са пристигнали екипи на пожарната от Плевен, Белене, Горна Оряховица и Полски Тръмбеш, земеделски производители също са се включили в гасенето. Голяма част от град Свищов беше обгазена в събота вечерта. Сметището се запали за първи път миналата седмица. То е разположено на площ от 50 декара и на места достига дълбочина от 20 метра.", "date": "2019.08.19", "title": "Сметището на Свищов отново гори, кметът обяви бедствено положение"}
{"url": "https://www.faktor.bg/bg/articles/obshtestvo/zakon-i-red/po-golyam-krag-rodnini-da-mogat-da-razreshavat-donorstvo-predvizhdat-promeni", "text": "Да се разшири кръгът от роднини, които могат да дадат съгласие човек в мозъчна смърт да бъде донор, да се въведе възможност човек изрично да декларира приживе съгласие да е донор и да бъде вписван в специален регистър, да се повдигне въпроса и да започне дискусия дали да се разреши в България т.нар. кръстосано донорство и трансплантация на матка. Това са част от измененията, залегнали в проекта за промени в Закона за лечебните заведения, пуснат днес за съгласуване от здравното министерство. Измененията, публикувани за обсъждане заедно с промени и в Закона за здравето, засягат всевъзможни взаимоотношения в здравния сектор и на над 50 страници правят редица промени. Едно от измененията е свързано с донорството. С цел увеличаване броя на донорите се предвижда възможност по-широк кръг роднини да могат да разрешават взимането на органи и тъкани от починал човек. В момента такова съгласие могат да дадат съпруг или родител, дете, брат или сестра. Понякога обаче починалите нямат такива близки родственици и не могат да станат донори. Промените предвиждат вече воля за донорство да могат да изразяват и други роднини по съребрена линия \"до четвърта степен, включително при родство, възникнало въз основа на осиновяване, но не по-рано от три години от осиновяването\". Пояснява се обаче, че всеки следващ ред роднини могат да дадат съгласие единствено при липса на по-близки роднини. За да няма никакви съмнения за недобросъвестност при вземането на органи и тъкани от починало лице изрично се уточнява, че ако починалото лице няма близки, то не може да бъде донор. Предлага се още хората приживе да могат да изразяват и изричното си съгласие за донорство. Това ще се вписва в регистрите на Изпълнителна агенция \"Медицински надзор\". Това съгласие няма да замести волята на роднините след смъртта на лицето, но би могло да ги ориентира и да ги улесни при вземането на окончателно решение, се посочва в мотивите на здравното министерство. Измененията прокарват и възможността за т.нар. кръстосано донорство – при наличие на двама реципиенти и съответно двама донори (техни роднини), които желаят да им дарят орган или тъкан, но са биологично несъвместими, да се допусне трансплантация на тези двама нуждаещи се пациенти чрез размяна на донорите (нероднини), ако те са съвместими със съответните реципиенти. \"Цел на законопроекта е провокиране на дискусия, дали да се разреши кръстосаното донорство България\", се отбелязва в мотивите. Въпросът поражда много дискусии, поради което преди да се вземе решение е от особено важно значение да се постигне обществен, медицински и институционален консенсус по въпроса, допълват от здравното министерство. Затова в законопроекта са включени общи разпоредби, които да послужат като основа за водене на дискусия по въпроса. \"При липса на широка подкрепа идеята няма да бъде включена в окончателния законопроект\", заявяват от ведомството. Друга важна дискусия, която повдигат измененията, е възможността за въвеждане на трансплантация на матка в България. \"Това е нов метод, който е с малък световен опит. Провокира въпроси от етично и деонтологично естество, поради което целта на включването на въпроса в настоящия законопроект е да послужи за основа за водене на дебати по въпроса. Аргументите ни да го включим са аналогични на посочените такива по отношение на кръстосаното донорство. Важно е да се води дискусия по значими въпроси в тази област като това какви са критериите за определяне на жената като подходящ донор на матка и кога една жена е осъществила вече репродуктивните си функции\", се отбелязва в мотивите. (\"Дневник\")", "date": "2019.08.19", "title": "По-голям кръг роднини да могат да разрешават донорство, предвиждат промени"}
{"url": "https://www.faktor.bg/bg/articles/obshtestvo/zakon-i-red/zadarzhaha-politseyski-inspektor-za-podkup", "text": "На 17.08.2019г. Софийска градска прокуратура задържа и повдигна обвинение на полицейски районен инспектор от гр. София за получаване на  подкуп, чрез изнудване посредством злоупотреба със служебното положение, информират от пресцентъра на прокуратурата. Разследването по случая е започнало в началото на месец август 2019г. когато гражданин е подал сигнал, че районният инспектор му е поискал сумата от 850 лв., за да не му връчи по надлежния ред призовка за извършено административно нарушение на правилата за движение по пътищата – шофиране с превишена скорост. Срещу поисканата сума, служителят на полицията обещал да не изпълни задълженията си по служба, като по този начин осигури изтичане на давността за реализирана на административно-наказателната отговорност спрямо гражданина. Обвиняемият е задържан в момента на получаване на подкупа за срок от 72 часа. Днес, 19.08.2019г., е внесено искане в Софийски градски съд за постановяване на мярка за неотклонение „задържане под стража“ спрямо обвиняемия. Сумата е приобщена като веществено доказателство. За това престъпление законодателят е предвидил наказание лишаване от свобода от три до десет години, глоба до двадесет хиляди лева и лишаване от право да се заема определена държавна или обществена длъжност, и право да се упражнява определена професия или дейност. Разследването по случая продължава.", "date": "2019.08.19", "title": "Задържаха полицейски инспектор за подкуп"}
{"url": "https://www.faktor.bg/bg/articles/plamen-georgiev-tryabva-da-poluchi-ofitsialno-reshenie-za-sabaryane-na-barbekyuto-mu", "text": "Районната инспекция по строителен надзор в столичния квартал \"Слатина\" трябва да връчи днес решението за събарянето на постройките от терасата на Пламен Георгиев. Бившият шеф на антикорупционната агенция, настоящ спецпрокурор и бъдещ консул във Валенсия трябва да премахне за собствена сметка почти 60 кв. м навеси, барбекю и джакузи от имота, в който живее семейството му. Актът обаче може да бъде обжалван.  Първото решение на община Слатина беше обезсилено от директора на столичния строителен надзор Влади Калинов. Това се случи в разгара на скадала с апартаментите на политици от властта. Заради действията си Калинов беше уволнен след разговор с кмета Йорданка Фандъкова. Впоследствие община Слатина излезе с повторно решение за събаряне на постройките на бившия шеф на КПКОНПИ, който се раздели с поста също заради сагата \"Апартаментгейт\". Продължава да бъде несигурна и дипломатическата кариера на Пламен Георгиев. През миналата седмица започна петиция с искане той да не заеме поста на генерален консул във Валенсия. Чуха се и призиви за протести сред българите, които живеят в Испания. Все още няма реакция от страна на управляващите. Георгиев ще бъде трудоустроен зад граница по предложение на външната министърка Екатерина Захариева и решение на премиера Бойко Борисов.", "date": "2019.08.19", "title": "Пламен Георгиев трябва да получи официално решение за събаряне на барбекюто му"}
{"url": "https://www.faktor.bg/bg/articles/obshtestvo/ulitsata/ovladyan-e-pozharat-na-staroto-smetishte-v-svishtov", "text": "Пожарът на старото сметище в Свищов е овладян, предстои огънят да бъде напълно угасен, обяви пред БНР кметът на общината Генчо Генчев. Той увери, че са взети мерки огънят да не стигне до близките къщи. Кметът заяви, че утре ще започне засипването на сметището с пръст. „Незабавно от утре откриваме строителната площадка на вече овъгленото сметище и започва да пристига техниката и запръстяването на сметището, с което мисля, че ще успеем да овладеем ситуацията и обгазяването на Свищов през следващите дни“,  каза Генчо Генчев. По-рано днес пожарът на старото сметище в Свищов се възобнови, като заради усложнената обстановка бе обявено бедствено положение. Възпламенила се западната част на сметището, което е на десетина километра от Свищов и няколко села. Към пожара бяха насочени автомобили на противопожарната служба от Свищов, както и коли от Белене, от АЕЦ „Козлодуй“, от Горна Оряховица, от Полски Тръмбеш. Кметът Генчо Генчев увери, че на този етап не се налага евакуация на хората от вилната зона, която е на около 50 метра от гоящото сметище. Няма яснота каква е причината за възобновяването на пожара. Старото сметище на Свищов, в което са депонирани близо 360 хиляди кубически метра отпадъци, се запали на 14 август, а през почивните дни обгази града.", "date": "2019.08.19", "title": "Овладян е пожарът на старото сметище в Свищов"}
{"url": "https://www.faktor.bg/bg/articles/petima-postradaha-v-katastrofa-kray-pleven", "text": "Петима са пострадали при катастрофа между три леки автомобила на път I-3 Горни Дъбник – Телиш при км 113. Това съобщиха за „Фокус“ от ОДМВР – Плевен. Сигналът за катастрофата е постъпил в 13.18 часа. Участвали са три автомобила, от които два с румънска регистрация.  Двама от пострадалите са в тежко състояние. Сред пострадалите има и едно дете. Ранените са транспортирани в местната болница. Движението се извършва в едната лента, на мястото има полицай, който го регулира.", "date": "2019.08.19", "title": "Петима пострадаха в тежка катастрофа с три коли край Плевен"}
{"url": "https://www.faktor.bg/bg/articles/sadat-ostavi-izverga-ot-slivensko-za-iznasilvane-i-ubiystvo-na-malkata-kristin", "text": "Мартин Трифонов остава за постоянно в ареста, съобщава Нова телевизия. Служебният защитник на обвиняемия обяви, че няма да обжалва мярката. Днес окръжната прокуратура в Сливен внесе в съда искане за налагане на мярка за неотклонение \"задържане под стража\" спрямо Трифонов, срещу когото са повдигнати три обвинения - за блудство, изнасилване и убийство на малолетно момиче. Според прокуратурата смъртта на 7-годишната Кристин е причинена с особена жестокост и по особено мъчителен за жертвата начин. Припомняме, жестокото убийство на детето беше извършено в четвъртък в сливенското село Сотиря. Днес в Сливен е обявен ден на траур. Мартин Трифонов е обвинен в убийство, блудство и изнасилване. Той беше настанен в болница под засилена полицейска охрана, след като след няколкочасови преследвания и оказване на съпротива беше настигнат и прострелян от полицията. Вчера обвиняемият направи пълни самопризнания, а майката на убитото дете настоя той да получи доживотен затвор.", "date": "2019.08.19", "title": "Съдът остави в ареста изверга от Сливенско за изнасилването и убийството на малката Кристин"}
{"url": "https://www.faktor.bg/bg/articles/balgariya-e-sred-nay-zamarsyavashtite-sas-seren-dioksid-darzhavi-v-sveta", "text": "България е в топ 20 на най-замърсяващите със серен диоксид държави в света, според международно изследване, съобщиха от Грийнпийс България. Според тях България е единствената държава в Европейския съюз, класирана в топ 20 на най-големите замърсители със серен диоксид в света. Сърбия и Украйна са другите две страни от Европа, на предни места, посочиха от организацията. На първа позиция е Индия, следвана от Русия и Китай.  \"Горещите зони\" са проследени със сателит на НАСА и анализирани в най-новото изследване на \"Грийнпийс\" - Индия, озаглавено \"Глобална база данни на най-горещите точки на замърсяване със SO2\". Електроцентралите и индустриите, изгарящи въглища, както и тези, зависими от петрола, са виновни за две трети от замърсяването със серен диоксид, причинено от човешката дейност. Основните източници на серен диоксид в България са централите от Маришкия басейн /най-голямата ТЕЦ \"Марица изток 2\" и най-старата - ТЕЦ \"Брикел\"/ и ТЕЦ \"Бобов дол\", посочиха от неправителствената организация. Серният диоксид или SO2 е един от най-опасните замърсители, тъй като е сред основните причинители на смърт и заболявания. Картата на горещите зони в света показва, че индустрията трябва възможно най-бързо да направи прехода отвъд въглищата.", "date": "2019.08.19", "title": "България е сред най-замърсяващите със серен диоксид държави в света"}
{"url": "https://www.faktor.bg/bg/articles/obviniha-sobstvenika-na-depoto-za-otpadatsi-koeto-se-zapali-pod-am-struma", "text": "Собственикът на фирмата, която управлява депото за отпадъци, запалили се под АМ \"Струма\", вече е обвиняем, информира БНТ. Окръжна прокуратура - Кърджали му определи мярка за неотклонение \"парична гаранция\" в размер на 5000 лева. Пожарът повреди колоните на мост на магистралата. Заради пожара отсечката край Дупница все още е затворена. Не е ясно и колко ще струва ремонтът на щетите върху мостовото съоръжение. А трафикът за Гърция минава по обходния маршрут през път Е-79.", "date": "2019.08.19", "title": "Повдигнаха обвинение на собственика на депото за отпадъци, което се запали под АМ \"Струма\""}
{"url": "https://www.faktor.bg/bg/articles/rumyana-arnaudova-kragat-na-obvinyaemi-okolo-pozhara-na-am-struma-mozhe-da-se-razshiri", "text": "Едно лице е с повдигнати обвинения за пожара край Дупница, причинил тежки щети на автомагистрала „Струма“. Това каза говорителят на главния прокурор Румяна Арнаудова по време на брифинг в Кюстендил, предаде „Фокус“.  „Макар към момента да са повдигнати обвинения на едно лице, то това не означава край на досъдебното производство. Тоест, кръгът на обвиняемите лица е възможно да се разшири с оглед на поставените от Окръжна прокуратура – Кюстендил и други линии за разследване“, посочи още прокурор Арнаудова. Тя добави, че до момента са извършени множество процесуално-следствени действия, предприети са и такива по повдигане на обвинения на конкретно лице. По думите на прокурор Румяна Арнаудова разследването се води под специален надзор.", "date": "2019.08.19", "title": "Румяна Арнаудова: Кръгът на обвиняеми около пожара на АМ \"Струма\" може да се разшири"}
{"url": "https://www.faktor.bg/bg/articles/iskren-veselinov-shte-sazdadem-stoynostna-alternativa-za-kmet-na-sofiya", "text": "\"Няма да се разграничим от управлението, няма да искаме и нови министерски места, но ВМРО иска да започне  разговори по управленската програма. От есента ще направим сериозна заявка за разговори с ГЕРБ. Негативните страни на управлението трябва да се изговорят. Трябва да се върнем към програмата. Имаме записано да се сближават минималната пенсия с прага на бедност. Имаме записано, че ще има безплатни детски градини. Има неща, които трябва да се изпълнят. Това заяви в фира на Нова телевизия заместник-председателят на ВМРО Искрен Веселинов. \"Искахме максимално обединение на патриотите. Няма да спираме наши хора по населените места за общо явяване на изборите с \"Атака\", дори го поощряваме\", допълни Веселинов. \"Надяваме се, че ще създадем стойностна алтернатива за кмет на София\", разкри зам.-председателят на ВМРО, попитан на балотаж между Фандъкова и Манолова кого би подкрепил. Мога да се съглася за ТЕЦ Варна. Безспорно е странно, че ТЕЦ- Варна беше придобита от един бивш министър, се оказа собственост на Ахмед Доган. Тя е важна за енергийната сигурност.  \"Вече сме внасяли промените за съкратеното съдебно следствие. Ще внесем отново предложения след ваканцията\", коментира той. \"Химическата кастрация звучи екзотично, но в много държави в ЕС тя се прилага, за да се намали нагонът и по този начин агресията\", обясни Веселинов по темата за убитото и изнасилено от 21-годишния Мартин Трифонов 7-годишно момиченце в Сотиря.", "date": "2019.08.19", "title": "Искрен Веселинов: Ще създадем стойностна алтернатива за кмет на София"}
{"url": "https://www.faktor.bg/bg/articles/po-pokana-na-ekaterina-zaharieva-za-parvi-pat-v-balgariya-pristiga-yordanski-vanshen-ministar", "text": "По покана на вицепремиера и министър на външните работи Екатерина Захариева за първи път в България пристига йордански външен министър. Айман Сафади, министър на външните работи на Хашемитското кралство Йордания, ще бъде на посещение у нас от 19 до 21 август.  Екатерина Захариева ще приеме министър Сафади в МВнР на 20 август 2019 г. за разговор на четири очи в 9:40 ч., а в 10:05 ч. ще се състоят пленарни разговори между двете делегации.  В 11:00 ч. в зала „Договори“ на МВнР двамата министри ще подпишат споразумение за визово облекчение на притежателите на дипломатически и служебни паспорти.  Екатерина Захариева и Айман Ал-Сафади ще дадат изявление пред медиите в 11:20 ч.  Екатерина Захариева беше на посещение по покана на Айман Сафади в Йордания през декември 2018 г. Двамата министри са се срещали и в рамките на различни международни форуми в последните месеци - на Европейския съюз и Лигата на арабските държави, на срещата за Близкия изток в Дъблин, в ООН.  Йордания е ключов партньор на България, на Европейския съюз и НАТО в региона на Близкия изток. Стокообменът между България и Йордания за първите 4 месеца на т.г. възлиза на 9,7 млн. долара като в сравнение със същия период на 2018 г. бележи ръст от повече от 21 на сто. За 2018 г. двустранният стокообмен възлиза на стойност 25,2 млн. долара.", "date": "2019.08.19", "title": "По покана на Екатерина Захариева за първи път в България пристига йордански външен министър"}
{"url": "https://www.faktor.bg/bg/articles/novini/balgariya/ekstremalen-indeks-za-pozharoopasnost-e-v-sila-na-mesta-v-pet-oblasti-na-stranata", "text": "Екстремален индекс за пожароопасност е в сила на места в пет области на страната. Това сочи справка на сайта на Националния институт по метеорология и хидрология. Индексът обхваща територии от областите: Ловеч, Велико Търново, Плевен, Добрич и Пазарджик. Екстремалният индекс означава, че са възможни бързо разпространяващи се много силни пожари с въвличане на дървесните корони. Рисковете от пожари се увеличават многократно през летния сезон при боравене с огън на открито. Тази година, въпреки дъждовните летни месеци, във Великотърновска област са регистрирани 15 големи пожара в сухи треви. Най-честите причини за огнените стихии са паленето на треви и отпадъци при почистване на дворовете, небрежност при варенето на зимнина или инциденти при пикници сред природата. В никакъв случай почистването на дворовете не трябва да става с опожаряване. Много са случаите, когато при такива почиствания се унищожава това, което хората са градили цял живот, заяви пред НТ главен инспектор Николай Александров. Той посъветва хората да си подготвят винаги съд с вода.", "date": "2019.08.19", "title": "Екстремален индекс за пожароопасност е в сила на места в пет области на страната"}
{"url": "https://www.faktor.bg/bg/articles/novini/balgariya/a-sidi-ubietsat-ot-sotirya-da-lezhi-v-zatvora-do-zhivot-bez-pravo-na-zamyana-i-da-bade-himicheski-kastriran", "text": "\"Да бъде премахнато съкратеното съдебно следствие, което води до намаляване на присъдите при тежки престъпления, за да не се превърне и убийството на 6-годишното дете в Сотиря в поредния случай от дългата сводка с престъпления, извършени от маргинални субекти\", коментира пред БНР, депутатът от ВМРО Александър Сиди. \"За съжаление този брутален случай в село Сотиря ще се превърне в поредния случай, в който извергът, който извършва това престъпление, ще бъде наказан и ще се възползва от съкратеното съдебно следствие, уверен съм, защото дори и утре да променим закона, той ще може да се възползва от по-леките условия, които са били в предишния. Трябва обаче оттук нататък да спрем. Трябва да бъде премахнато съкратеното съдебно следствие при тежки умишлени престъпления срещу личността\", заяви той. Сиди припомни случая в Русе от миналата година и по-отдавнашния случай в Стара Загора, когато убийци на млади жени се възползваха от съкратеното съдебно следствие, за да намалят присъдата си. Предложение за отпадането на съкратеното следствие вече е било отправяно, изтъкна политикът: \"Ние сме част от управлението, но сме по-малкият партньор и обикновено дневния ред на събранието се диктува по-скоро от някакви други, по-скоро моментни ситуации – нещо, което бързо трябва да бъде случено, и за такъв тип промени не остава време, защото те трябва да бъдат направени със сериозен дебат. Не може просто така да променим закона, в крайна сметка има логика и в съкратеното съдебно следствие“. Според ВМРО извършителят на убийството в Сотиря и подобен тип насилници трябва да бъдат кастрирани химически. Сиди изтъкна, че това се случва в доста държави по света и това е метод, по който да бъде спрян един такъв насилник да извършва отново такива посегателства.  \"Този човек трябва да лежи в затвора до живот, без право на замяна и трябва да бъде химически кастриран, за да не продължава каквито и да било деяния оттук нататък, защото, в един момент би могъл да излезе в отпуск и да извърши поредното такова посегателство\", смята Сиди.", "date": "2019.08.19", "title": "А. Сиди: Убиецът от Сотиря да лежи в затвора до живот, без право на замяна и да бъде химически кастриран"}
{"url": "https://www.faktor.bg/bg/articles/novini/svyat/otkriha-nelegalni-migranti-skriti-v-bagazhnika-na-rumanski-avtobus", "text": "Служители на БГТОЛ са установили две лица с неизвестна самоличност и гражданство, които са се придвижвали нелегално с румънски автобус, пътувал от Турция за Румъния, съобщиха от пресцентъра на ОДМВР-Велико Търново. На 18 август вечерта шофьорът на румънския автобус който е пътувал от Турция е забелязал двете лица и е сигнализирал на служителите на БГТОЛ,  които са предприели незабавни мерки за задържането им. Лицата не представят документи за самоличност и твърдят, че са палестински граждани. Настанени са в Дома за временно настаняване на малолетни и напълнолетни лица в гр. Г.Оряховица, като с тях е проведена беседа. Уведимени са Група Миграция и Агенция за закрила на детето. В РУ В.Търново е образувана преписка, работата по изясяване на обстоятелствата по случая продължава.", "date": "2019.08.19", "title": "Откриха нелегални мигранти скрити в багажника на румънски автобус"}
{"url": "https://www.faktor.bg/bg/articles/novini/svyat/otkriha-dokazatelstva-za-uchastieto-na-ruski-voenni-v-boevete-v-ukrayna", "text": "Британската изследователска група   е събрала доказателства за участието на руски военни в боевете край град Иловайск в Донецка област в Украйна през август 2014 година, съобщава The Guardian. Приложени са множество спътникови снимки с руски въоръжени автоколони на украинска територия. Също така е открито присъствие на танкове Т-72Б3, които в този момент са били използвани само от руската армия, отбелязва изданието. На 3 септември 2014 година, когато приключват боевете, колона военни транспортни средства е заснета на 10 км. от Иловайск.  Отрити са и военни лагери, а в края на август на снимки от руската страна на границата се вижда движение на конвой, отдалечаващ се от Украйна. Припомняме, че боевете край Иловайск се водеха през август  2014 година. Голяма украинска групировка попадна в обсада и при опита да я разкъса понесе тежки загуби: загиват 366 украински военни, ранени са 429.  Украйна твърдеше, че на нейна територия са навлезли подразделения на руската армия, а Кремъл, включително Владимир Путин, отричаше информацията.", "date": "2019.08.19", "title": "Откриха доказателства за участието на руски военни в боевете в Украйна"}
{"url": "https://www.faktor.bg/bg/articles/sled-sreshta-s-merkel-makron-shte-obsadi-s-boris-dzhonsan-brekzit-v-parizh", "text": "Френският президент Еманюел Макрон ще се срещне с британския премиер Борис Джонсън в Париж в четвъртък, 22 август, за да обсъдят Брекзит, съобщи днес източник от президентството, цитиран от Ройтерс. Той допълни, че на работна вечеря в Елисейския дворец двамата лидери ще разговарят също за кризите около Иран и Сирия. Предния ден, сряда, 21 август, британският премиер ще се срещне с германската канцлерка Ангела Меркел, отбелязва Ройтерс.", "date": "2019.08.19", "title": "След среща с Меркел Макрон ще обсъди с Борис Джонсън Брекзит в Париж"}
{"url": "https://www.faktor.bg/bg/articles/novini/svyat/nad-400-dushi-sa-arestuvani-v-turtsiya-za-vrazki-s-pkk", "text": "418  души бяха арестувани в операция в цяла Турция по подозрения за връзки с Кюрдската работническа партия ПКК. Също така кметовете и на 3 областни града в населените с множество кюрди югоизточни провинции бяха отстранени от длъжност. Отстранени са кметовете на Диарбекир, считан за главен кюрдски център, Ван и Мардин. Сред тях е и един от ветераните на кюрдското национално движение – политикът Ахмед Тюрк (кмет на Мардин). Другите двама са Селчук Мъзраклъ (кмет на Диарбекир) и г-жа Бедиа Йозгьокче Ертан (кмет на Ван). Срещу тримата кметове са повдигнати различни обвинения, включително за членство и заемане на ръководни длъжности във въоръжена терористична организация, разпространяване на терористична пропаганда и други. Областните управители, назначени от правителството, ще поемат функциите на отстранените градоначалници, които бяха избрани като кандидати на прокюрдската Демократична партия на народите на местните избори на 31 март т.г. През 2016 г. турските власти отстраниха от длъжност стотици кметове и общински съветници от Демократичната партия на народите по обвинения във връзки с кюрдски сепаратисти. Други 418 души бяха задържани при масови арести тази сутрин в 29 различни области на Турция. Операциите продължават, допълниха от турското вътрешно министерство. Оттам съобщиха още, че броят на бойците на ПКК на турска територия е спаднал от 1800-2000 на около 600, което е най-ниският брой за последните 30 години.", "date": "2019.08.19", "title": "Над 400 души са арестувани в Турция за връзки с ПКК"}
{"url": "https://www.faktor.bg/bg/articles/novini/svyat/ema-hopkins-iskame-balgarite-da-ostanat-vav-velikobritaniya", "text": "В неделя в „Сънди таймс“ публикува документ според който Великобритания ще бъде засегната от \"недостиг на гориво, храни и лекарства, ако напусне Европейския съюз без споразумение, а също така е заплашена от нарушаване на работата на пристанищата и твърда граница с Ирландия\".  Нейно превъзходителство Ема Хопкинс, посланик на Великобритания у нас от 2015 година, коментира пред БНР прогнозите, оповестени в изданието, които говорят за забавяния на трафика под Ла Манша заради митнически проверки, връщане на твърдата граница между Северна Ирландия и Ирландия, поскъпване на лекарствата, горивата и т.н. „Това, което докладва \"Сънди таймс\", отразява сегашната, актуалната работа на британското правителство по въпроса за споразумението и трябва да ви кажа, че много внимателно и прецизно се разглеждат всички аспекти, не само на търговията, но и на всичко останало, за да сме сигурни, че действаме по начин, който може да бъде предсказуем. Естествено, че никой не знае точно какви условия ще се появят, но ние бихме искали да предотвратим всеки възможен лош резултат, защото действително това, което е необходимо, е да консултираме и бизнеса, и хората за това как да действат. Освен това е необходимо едно вторично законодателство, което да обвие в правилна рамка всичко, което ще се прави“. Посланик Хопкинс не очаква обрат по темата „Брекзит“ заради проучването на в. \"Индипендънт\", че само 34% искат премиерът Джонсън да осъществи Брекзит без споразумение на 31 октомври, а 49% го призовават или да отложи, или изцяло да отмени Брекзит, или да проведе нов референдум по темата: „Нашето правителство, което сега е оглавявано от Борис Джонсън, много ясно подчерта, че на 31 октомври ние напускаме, излизаме от Европейския съюз със или без сделка. Естествено, че е за предпочитане да го напуснем със сделка, но смятаме, че това е един въпрос, който трае вече доста дълго време“. На въпрос какво ще се случи с правата на българските граждани във Великобритания след Брекзит, посланик Хопкинс отговори: „Ние искаме българите да останат и много сериозно държим на това. В момента се работи върху една схема, според която всички българи, които са се възползвали от тази схема за начина на оставане, могат да продължават да използват положението. Искаме българите да дойдат, защото всяка година много от тях, които идват, имат някакъв принос. Бихме искали тази тенденция да продължи и през 2020-2021 г. Работим много сериозно с българските си колеги за правата на британските граждани в България и те въведоха едно законодателство, по силата на което британските граждани могат да се радват на същите права и същото положение. Ние сме много доволни, защото това е едно взаимно споразумение на огледални отношения“.", "date": "2019.08.19", "title": "Ема Хопкинс: Искаме българите да останат във Великобритания"}
{"url": "https://www.faktor.bg/bg/articles/otmeneni-poleti-zaradi-burya-v-germaniya", "text": "Буреносното време доведе до отмяна на полети и забавяне на влакове в Централна Германия през уикенда, предаде ДПА. Около 41 полета бяха анулирани на международното летище във Франкфурт, а осем - пренасочени, заяви говорителка на компанията оператор на летището Фрапорт. Заради повреда 400 души прекараха часове във влак в град Рот, Бавария. \"Електрическото захранване на влака бе прекъснато и той спря по средата на релсите\", каза тази сутрин говорител на федералната полиция. Подобни аварии и паднали дървета причиниха днес затруднения за движението на влаковете в провинция Хесен. Бурята нанесе материални щети на постройки и автомобили в региона.  Двама души бяха леко ранени при падане на дърво в Майнц.", "date": "2019.08.19", "title": "Отменени полети заради буря в Германия"}
{"url": "https://www.faktor.bg/bg/articles/obshtestvo/zakon-i-red/prodalzhavat-ogledite-v-rayona-na-negovan-kadeto-byaha-namereni-dve-razchleneni-tela", "text": "Продължават огледите в района на водоема в Негован, където в изминалите два дни бяха открити две тела на убити мъж и жена. За момента не е ясно кога е настъпила смъртта.  Криминалисти предполагат че това е станало преди най-малко месец.  Работи се и по версията двете жертви да са убити на друго място и след това да са пренесени до водоема в бидони. И днес в района са изпратени водолази ,който ще продължат търсенето на евентуални доказателства и по дъното на водоема.  За момента няма съвпадение с профилите на изчезнали хора.  От МВР мен изключват обаче и възможността двамата убити да не са обявени за издирване.", "date": "2019.08.19", "title": "Продължават огледите в района на Негован, където бяха намерени две разчленени тела"}
{"url": "https://www.faktor.bg/bg/articles/zaradi-futbolen-mach-promenyat-dvizhenieto-v-sofiya", "text": "Въвежда се временна организация на движението за провеждане на футболна среща на Национален стадион „Васил Левски”. Това съобщиха от пресцентъра на Столична община. От 16.00 до 22.00 часа се забранява престоят и паркирането на пътни превозни средства, с изключение на автомобилите на участниците в мероприятието, на моста пред Национален стадион „Васил Левски”. От 19.00 часа до приключване на футболната среща, само при необходимост и по преценка на ръководството на СДВР, се забранява влизането на пътни превозни средства в двете посоки, с изключение на автобусите на масовия градски транспорт, по: - ул. „Ген. Гурко” между бул. „Васил Левски” и бул. „Евлоги и Христо Георгиеви”; - бул. „Евлоги и Христо Георгиеви” между пл. „Орлов мост” и бул. „Черни връх”; - бул. „Драган Цанков” между бул. „Евлоги и Христо Георгиеви” и бул. „Пейо К. Яворов”.", "date": "2019.08.19", "title": "Заради футболен мач променят движението в София"}
{"url": "https://www.faktor.bg/bg/articles/minimum-45-dni-shte-otneme-vazstanovyavaneto-na-mosta-na-am-struma-v-posoka-kulata", "text": "Работна група от Университета по архитектура строителство и геодезия обследва пораженията по колоните на моста на АМ „Струма“ след пожара миналата седмица.  Инженер Димитър Назърски, който е член на тази работна група, сподели пред БНР:  „Изпитванията започнаха. В общи линии ние имаме за задача, както се казва, да поставим диагнозата на болния, след което тези данни от проведените изпитвания ще бъдат предоставени на проектантите на мостовото съоръжение, които ще предприемат своите конструктивни мерки за възстановяване на проектната носимоспособност, надеждност и дълготрайност. Има няколко колони, на които бетонът, а респективно и армировъчната стомана, са засегнати по-тежко от пожара. Очевидно температурата е минала 800 градуса. За щастие в гредовата система на моста това топлинно въздействие е по-слабо, но все пак и там ще продължим да изследваме.  Проблемната ситуация е силно изразена в колоните по посока към Кулата. Другите са в по-добро състояние. Както и да се погледне, тъй като има технологични моменти и трябва да се работи изключително прецизно и точно, моето скромно мнение е, че минимум месец и половина, а може би два ще отнеме (възстановяването) на този мост, който е по посока към Кулата“.  Назърски прогнозира, че движението в посока София ще бъде пуснато по-скоро, „може би в рамките на 2-3 седмици“.", "date": "2019.08.19", "title": "Експерт: Огънят под колоните нa моста нa \"Струма\" е надминал 800 градуса"}
{"url": "https://www.faktor.bg/bg/articles/udareniyat-ot-shtanga-vatman-ostava-v-reanimatsiyata-v-tezhko-sastoyanie", "text": "Състоянието на пострадалия ватман остава тежко, съобщи пред Фокус говорителят на УМБАЛСМ \"Н.И. Пирогов“ Мария Пойразова.    Мъжът пострада вчера при злополука на бул. \"Цар Борис III“ в района на кв. \"Бъкстон“ в посока кв. \"Княжево“. Сигналът за инцидента е подаден в 9.00 часа на 18 август.   Заради авария на трамвайна мотриса по линия номер 5 се е наложило да бъдат прикачени два трамвая. По време на закачането на двете мотриси ватманът е ударен от метална щанга.   Той е откаран в УМБАЛСМ „Н. И. Пирогов“, където му са направени подробни прегледи и изследвания. Оставен е в Реанимация заради тежката травма.", "date": "2019.08.19", "title": "Удареният от щанга ватман остава в реанимацията в тежко състояние"}
{"url": "https://www.faktor.bg/bg/articles/kyuchukov-brekzit-bez-dogovor-za-severna-irlandiya-oznachava-vavezhdane-na-granitsa", "text": "Ако Борис Джонсън е премиер към 31 октомври, най-вероятно ще има Брекзит без договор. Това заяви в студиото на БНТ Любомир Кючуков от Института за икономика и международни отношения. „Причината е парламентът. Има своеобразно противопоставяне между правителството и парламента в момента. Ако за нещо има достатъчно сериозно болшинство в британския парламент, това е против напускането без договор“, каза още бившият зам.външен министър. \"Излизането без споразумение означава излизане без правила. Най-вероятно ще има някакво взаимно съгласие да се следват част от договореностите, поети едностранно, но във всеки един момент в едностранен порядък тези правила могат да бъдат променени от всяка една от двете страни. Брекзит без договор за Северна Ирландия означава въвеждане на граница. Отпадането на границата беше едно от условията за мир в Северна Ирландия. Напрежението там нараства. Има много сериозни опасения, че може отново да има кръвопролития там, може отново да се постави въпросът за стабилността на Северна Ирландия. Това ще означава също проблеми с Шотландия\", анализира още експертът. По думите му Брекзит е симптом от по-дълбока криза, която вече има елементи на системна.", "date": "2019.08.19", "title": "Любомир Кючуков: Напрежението в Северна Ирландия нараства, има опасения за нови кръвопролития"}
{"url": "https://www.faktor.bg/bg/articles/sliven-v-traur-zaradi-ubitata-kristin", "text": "В Сливен е обявен ден на траур в памет на 7-годишното момиченце, което почина, след като бе пребито и изнасилено в село Сотиря.  Малката Кристин бе намерена под един от мостовете на 15 август и бе откарана в болница, където почина.  За извършването на престъплението бе задържан 21-годишният Мартин Трифонов, който е направил пълни самопризнания, включително - че е бил под влиянието на алкохола. Срещу него са повдигнати три обвинения - за блудство, за изнасилване и за убийство.  Кметът на Сливен Стефан Радев, който обяви 19 август за ден на траур, призова извършителят да бъде наказан с цялата строгост на закона и увери, че общината е в готовност да окаже всяка необходима помощ, включително финансова и психологическа. Общината ще поеме разходите за погребението.  Днес от 17 ч. в Сливен започва мирен протест в подкрепа на опечаленото семейство.  Очаква се също днес следобед окръжната прокуратура да поиска от съда постоянна мярка за неотклонение „задържане под стража“ на Трифонов. Той в момента е под охрана в болницата в Сливен, където бе откаран, след като беше прострелян в крака при залавянето му.", "date": "2019.08.19", "title": "Сливен в траур заради убитата Кристин"}
{"url": "https://www.faktor.bg/bg/articles/barometar-gerb-22-bsp-16-9-dps-5-6-vmro-5-3", "text": "В средата на летния сезон, горещ както откъм температури, така и откъм политически и обществени страсти, \"Барометър България\" проведе бързо телефонно проучване на нагласите на българите – електорални и житейски. Участниците в анкетата бяха питани дали са доволни от финансовото си положение и ако днес се провеждат парламентарни избори, за коя политическа формация биха гласували, съобщиха от пресцентъра на „Барометър България“. В сезона на почивка и отпуск българите имат ясно изразена оценка за собствената си финансова ситуация, като процентите доволни/недоволни са почти изравнени. . Традиционно лятото е сезон на по-позитивни нагласи, в който хората са в добро настроение и с положителни очаквания. Лятната почивка обаче не е достатъчна причина за оптимизъм за 39,2%, които не са доволни от финансовото си положение и биха желали да е по-добро. Едва 18,7% не могат да изразят мнение по темата. След отминалия парламентарен сезон, който бе изпълнен със скандали и противоречия, зададохме на нашите респонденти и въпрос за техните електорални нагласи. За мнозинството анкетирани водеща политическа сила остава ГЕРБ с относително стабилни позиции (22%). Традиционно са следвани от БСП с 16,9% като за момента не се наблюдава динамика в „ножицата“ на одобрението между двете политически сили, регистрирана при последните избори за Европейски парламент. На трето място е ДПС с 5,6%, като трябва да се отбележи, че според спецификата на електората на Движението точният процент на одобрение е трудно да бъде оценен с изцяло социологическа методика.  ВМРО с 5,3% имат тенденция за повишаване на одобрението, което бяха генерирали по време на изборите за евродепутати, като привличат т.нар. патриотичен вот на избирателите, включително и на привържениците на останалите две партии от вече разпадналата се „малка коалиция“.  Последните дни донесоха и още един „играч“ на политическата сцена, като за момента евентуална партия на Слави Трифонов би получила 1,7% при провеждане на парламентарни избори с потенциал да „открадне“ избиратели от по-малките партии, които в момента отбелязват отлив на одобрение, като ВОЛЯ, Атака и Бареков. Трябва да се има предвид обаче, че на този етап заявлението на анкетираните да я подкрепят е преди всичко израз на одобрение спрямо личността на Слави Трифонов като обществена фигура и тепърва ще си проличи доколко ще привлече реален вот както персонално той като политик, така и формацията, която ще създаде – като политическа платформа и като лица, които ще предложи на публиката.  Към момента партия на Трифонов не води до значими промени в стратификацията на политическият живот и по-скоро се явява „новата Воля“, с която ще се бори за евентуално влизане в парламента. Доколкото партията на Марешки се яви като наследник на електората, подкрепящ бившия тв водещ Бареков, то Слави Трифонов може да се определи като „новият Бареков“.  Времето на провеждане на интервютата съвпада с ваканционния августовски период, поради което е възможно да има по-голямо отклонение в статистическата грешка.  Характеристики  Период на провеждане на изследването: 14-18.08.2019 г.  Методология: Количествено проучване  Представителност: населението на България с избирателни права  Обем на извадката: 836 души на възраст над 18 г.  Методика: Стратифицирана квотна извадка по признаците възраст и пол  Метод: Телефонно интервю  Финансиране: Собствено", "date": "2019.08.19", "title": "\"Барометър\": ГЕРБ - 22%, БСП - 16,9%,  ДПС - 5,6%, ВМРО - 5,3%, \"новият Бареков\" - 1,7%"}
{"url": "https://www.faktor.bg/bg/articles/shofyori-se-biyat-na-opashkite-po-am-struma", "text": "До караници, ругатни и дори сбивания се стигна в пиковия за трафика по магистрала \"Струма\" час в неделя следобед, съобщи в. \"Телеграф\". И вчера, както и през съботния ден, имаше няколко леки пътнотранспортни произшествия заради неспазена дистанция в тапата преди затворения участък от магистралата, която този път се образува преди пътен възел Бобошево в посока София. По чудо няма пострадали, а само нанесени материални щети на автомобилите. Продължават скандалите между водачите, които заради висенето с часове си разменят обиди и ругатни. Стигна се и до размяна на удари. \"Видях как един мъж излезе от колата и удари с юмрук шофьор на ТИР. Бил го прередил в колоната. Напрежението нараства с всеки изминал ден, дано по-скоро се намери решение на проблема\", разказа 45-годишен кюстендилец, който вися с часове в колоната. Десетки водачи стояха блокирани в продължение на часове. Дори и в късния следобед имаше километрична опашка, която доведе и до множество кавги сред водачите.", "date": "2019.08.19", "title": "Мъж в юмручна схватка с тираджия, бил го изпреварил на опашката по АМ \"Струма\""}
{"url": "https://www.faktor.bg/bg/articles/obshtestvo/ulitsata/zhena-skochi-ot-4-ya-etazh-i-zagina-na-myasto", "text": "61-годишна жена скочи от 4-я етаж на жилищен блок в Благоевград и загина на място. Сигналът за инцидента е подаден малко преди 7 ч. тази сутрин от жк. „Еленово“. На местопроизшествието е извършен оглед от служители на 2-ро РУП, касае се за самоубийство поради семейни проблеми.", "date": "2019.08.19", "title": "Жена скочи от 4-ия етаж и загина на място"}
{"url": "https://www.faktor.bg/bg/articles/savetskata-propaganda-e-promivala-mozatsi-u-nas-sas-70-mln-tirazh-na-savetski-knigi", "text": "Съветската пропаганда в България е промивала мозъци с над 330 000 заглавия и тираж от 70 милиона екземпляра, и то за периода от 9 септември 1944 г. до 1978 г. Това сочи статистиката, изнесена навремето от радио „Свободна Европа”, която достига днес до сайта   благодарение на запазени архивни документи в Държавна сигурност. Сайтът публикува ”За дните на съветската култура”, материал из рубриката „Коментар на деня” на радио „Свободна Европа” от октомври 1978 г. Той е част от т. нар. литерно дело (литерни дела ДС образува за систематизиране на документи, свързани с конкретен обект) на радио „Свободна Европа”. Радиостанцията, определяна от ДС като „ вражеска, е прослушвана от БТА и нейните предавания са издавани в различни секретни бюлетини, един от които е бюлетин „Пропаганда против България”. В материала на „Свободна Европа” журналистът от българската секция на радиото Душко Петров (журналист от в. „Труд”, невъзвращенец от 1969 г.) коментира дните на съветската култура в България и раболепното отношение на партийна пропаганда, някои от чиито представители дори броели дните до началото на събитието. Цитира се информация в българския печат, където с гордост се посочва, че след 9 септември 1944 г. дотогава в България са внесени над 330 000 заглавия на съветски книги с тираж 70 милиона. Населението на страната по това време е около 8,7 млн. души, което прави около 8 книги на човек. Имало е и периоди, когато само за една година в СССР са внасяни 7 милиона книги. Цитират се и примери на критика срещу прекалената съветска тема в българското общество.", "date": "2019.08.19", "title": "Съветската пропаганда е промивала мозъци у нас със 70 млн. тираж на съветски книги"}
{"url": "https://www.faktor.bg/bg/articles/novini/balgariya/pochina-zhorzh-ganchev", "text": "\"Жорж Ганчев е починал тази сутрин около 8 часа в софийска клиника, след тежко заболяване. Последните 10 дни той е бил в кома\", съобщи за Faktor. bg финансистът Кольо Парамов, който беше кандидат за вицепрезидент заедно с Ганчев. Само след 10 дни Жорж Ганчев трябваше да навърши 80 години. Жорж Ганчев Ганчев (с рождено име Георги Ганчев Петрушев) многократно се кандидатира за президент, беше народен представител, основател и председател на Българския бизнес блок), български и британски фехтовач (състезател и треньор), британски и американски театрален и кинодеец (актьор, режисьор, сценарист, драматург, продуцент), американски и български писател. Ганчев е и бивш сътрудник на Второ главно управление на Държавна сигурност между 1970 и 1990 г. с псевдоним „Жорж“. През 1990 година основава партията Български бизнес блок и остава неин първи председател до 1996 година, когато съпартийците му устройват комплот и му взимат името на партията. Участва в президентските избори през 1992 година, получава 17% от гласовете, което го нарежда на 3-то място сред кандидатите на първия тур. Депутат е в 37-ото и 38-ото народно събрание. В парламента е председател на парламентарната група на Бизнесблока (1995 – 2001), оглавявал е парламентарната Комисия за радио, телевизия и съобщения.  С решение 2/1995 г. на Конституционния съд пълномощията му като народен представител са прекратени предсрочно от 13 април същата година (по време на 37-ото НС) поради двойно гражданство (американско). Председател е на Националното патриотично обединение, учредено през 2004 г. НПО участва в новата Коалиция на розата, която на парламентарните избори през 2005 г. не успява да събере 4 от гласовете, за да бъде представена в парламента. Автор, продуцент и водещ на предаването „Жорж в действие“ по „ТВ 2000“ през 2005 г., автор на стихосбирки и мемоари. Президент на Българската баскетболна асоциация (1995 – 1997).  На президентските избори през 2016 г. се кандидатира за президент от Християн-социалния съюз, заедно с Кольо Парамов.", "date": "2019.08.19", "title": "Почина Жорж Ганчев"}
{"url": "https://www.faktor.bg/bg/articles/novini/svyat/putin-zaminava-za-frantsiya-za-rabotna-sreshta-s-makron", "text": "Президентът на Русия Владимир Путин заминава на работно посещение във Франция.  Той ще се срещне с Еманюел Макрон в южната лятна резиденция на френския държавен глава Брегансон. На средиземноморския остров двамата ще обсъдят двустранните отношения в политическата, икономическата, търговската, културната и хуманитарната област.  Путин и Макрон ще обсъдят Сирия, Либия, Украйна и иранската ядрена програма.", "date": "2019.08.19", "title": "Путин заминава за Франция за работна среща с Макрон"}
{"url": "https://www.faktor.bg/bg/articles/novini/svyat/sasht-sa-zapochnali-tayni-kontakti-s-hora-ot-obkrazhenieto-na-venetsuelskiya-prezident", "text": "САЩ са започнали тайни контакти с висш социалистически лидер от Венецуела, така че членове на близкото обкръжение на президента Николас Мадуро да не бъдат преследвани, ако се поддадат на настояванията да го свалят от власт. Това съобщи за Асошиейтед прес високопоставен представител на администрацията във Вашингтон. Диосдадо Кабельо, смятан за най-влиятелния човек във Венецуела след Мадуро, се е срещнал през юли в Каракас с човек, близък до администрацията на Доналд Тръмп, каза източникът. Подготвя се нова тяхна среща, но не е известно кога ще се състои тя. Контактите в никакъв случай не целели да бъде подкрепен Кабельо, за да измести Мадуро, а по-скоро да бъде засилен натискът върху режима в Каракас и да се допринесе за раздорите и вътрешните борби в управляващата партия. Подобни контакти били осъществени и с други влиятелни венецуелци и САЩ се опитват да узнаят какво би ги накарало да изменят на Мадуро и да подкрепят план за преходно управление на Венецуела, твърди източникът на АП.", "date": "2019.08.19", "title": "САЩ са започнали тайни контакти с хора от обкръжението на венецуелския президент"}
{"url": "https://www.faktor.bg/bg/articles/novini/balgariya/lokaliziran-e-pozharat-mezhdu-selata-lukovo-i-rebrovo", "text": "През нощта дежурни екипи на пожарната следяха останалите тлеещите огнища в землището между селата Луково, Реброво и Владо Тричков, където вчера следобед избухна пожар.  От МВР съобщиха, че огънят е локализиран и няма опасност за населението в околните села. Сигналът за горящи сухи треви беше подаден следобед.  На мястото бяха изпратени пожарни екипи, които предприеха действия за погасяване на огъня, навлязъл и в част от гористата местност.", "date": "2019.08.19", "title": "Локализиран е пожарът между селата Луково и Реброво"}
{"url": "https://www.faktor.bg/bg/articles/novini/balgariya/dnes-stava-yasno-koy-iska-da-stroi-aets-belene", "text": "Изтича срокът за подаване на заявления за реализация на проекта АЕЦ \"Белене\". Днес ще стане ясно кои са кандидатите за строежа на втора атомна електроцентрала в България. Очаква се оферти да подадат американската \"Дженеръл Електрик\", китайска, корейска и френска компания. Миналата седмица руската \"Росатом\" препотвърди желанието си за участие в проекта. Пред БНТ, енергийният министър Теменужка Петкова заяви, че не очаква реакция от страна на Европейската комисия заради това. Според нея, реализацията на идеята за втора атомна е гаранция за енергийната сигурност на страната. А изборът на стратегически инвеститор за АЕЦ \"Белене\" ще стане факт до една година.", "date": "2019.08.19", "title": "Днес става ясно кой иска да строи АЕЦ \"Белене\""}
{"url": "https://www.faktor.bg/bg/articles/gratskiyat-mitropolit-organizator-na-protesti-sreshtu-prespanskiya-dogovor-podade-ostavka", "text": "Митрополит Амвросиос, непоколебим противник на Договора от Преспа и с твърде консервативни възгледи, известен със суровите си изказвания срещу онези, за които твърди, че са \"нехристияни\", включително хомосексуалисти, мигранти и политици, подаде оставка днес, информира македонският вестник “Независен“. През януари тази година Амбвосиос организира протест срещу Договора от Преспа в град Айгио, близо до Атина. Той и други свещеници носеха знамена с надпис \"Македония е гръцка\". Тогава гръцките медии съобщиха, че митрополитът е наредил на всички местни църкви в продължение на една седмица всеки ден от 11 до 11:15 ч. да бият камбани в знак на протест срещу Договора от Преспа. 81-годишният Амвросиос е обявил оставката си по време на неделната литургия. От 1978 г. Амвросиос е митрополит в Калаврит, Южна Гърция. Той привлече вниманието с подкрепата на крайнодясната партия \"Златна зора\", която сега загубила голяма част от избирателите си. По-рано тази година Амвросиос беше осъден в съд за реч на омраза срещу ЛГБТ. Той получи условна присъда от седем месеца затвор. Миналата година той каза, че смъртоносните пожари, които обхванаха Атика и доведоха до смъртта на повече от сто души, са \"Божие наказание\" за тогавашния ляв премиер Алексис Ципрас.", "date": "2019.08.19", "title": "Гръцкият митрополит, организатор на протестите срещу Преспанския договор, подаде оставка"}
{"url": "https://www.faktor.bg/bg/articles/turskoto-zdravno-ministerstvo-planira-merki-sreshtu-zavisimostta-ot-tehnologii", "text": "Турското здравно министерство е изготвило петгодишен план за борба с технологичната зависимост, съобщава в. \"Дейли сабах\". Целта е да се насърчи ефективното и безопасно използване на интернет и да се насочи вниманието към вредите от пристрастяването към глобалната мрежа.  Ведомството ще подготви образователни програми, насочени към децата и младежите. \"Целта ни е да увеличим с десет процента времето за проучвания, прекарвано от младежите в интернет, и да намалим с 8 процента времето в социалните медии\", заяви здравният министър. Министерството ще се погрижи също на гражданите да бъде осигурен лесен достъп до лечение и рехабилитация при зависимост.", "date": "2019.08.19", "title": "Турското здравно министерство с 5-годишен план срещу интернет-зависимостта"}
{"url": "https://www.faktor.bg/bg/articles/novini/balgariya/g-kaschiev-rusiya-i-kitay-shte-se-obedinyat-za-aets-belene-i-shte-izvivat-ratsete-na-upravlyavashtite-za-otstapki", "text": "\"Участници като Русия и Китай могат да се обединят за АЕЦ\"Белене\" и да използват това, за да извиват ръцете на управляващите за отстъпки от държавата\", прогнозира пред бТВ проф. Георги Касчиев. \"Очаква се оферта от \"Росатом\". До момента е предоставено заявление за стратегически инвеститор от китайската и корейската ядрена корпорация.Останалите две оферти са за предоставяне на оборудване – от \"Фрам атом\" и \"Дженерал електрик\", обясни той. \"Активите ще паднат двукратно - тук става дума за цената на закупеното оборудване и за площадката.Оборудването не е произведено в добрата световна практика. А другата част е изградената площадка. Най-вероятно площадката е рискова, защото е наводнявана и възглавницата, която трябва да поема вибрациите е компроментирана\", каза още той. Касчиев припомни, че още след земетресението във Вранча през 1977 година руските експерти са настоявали площадката, предвидена за АЕЦ \"Белене\" да бъде изоставена, тъй като е опасна.", "date": "2019.08.19", "title": "Г. Касчиев:  Русия и Китай ще се обединят за АЕЦ-\"Белене\" и ще извиват ръцете на управляващите за отстъпки"}
{"url": "https://www.faktor.bg/bg/articles/novini/svyat/izblitsi-na-nasilie-na-korab-s-migranti", "text": "Говорителка на испанската хуманитарна група \"Оупън армс\" каза, че организацията не желае да плава до южното испанско пристанище Алхесирас, предложено днес от правителството в Мадрид, заради извънредната ситуация на кораба с мигранти, предаде Асошиейтед прес. Говорителката Лаура Лануса каза, че положението на кораба е \"напълно неудържимо\". Лануса посочи, че сред мигрантите цари тревожност, има изблици на насилие, а упражняването на контрол става изключително трудно.  \"Предприемането на 6-дневно плаване с тези хора на кораба, които са на предела на силите си, ще бъде лудост. Не можем да изложим здравето и живота им на риск, подчерта говорителката\", заяви тя. Потиснати от 17-дневното пребиваване на испанския хуманитарен спасителен кораб, четирима мигранти със спасителни жилетки скочиха в морето, за да се опитат да доплуват да италианския остров Лампедуза, предаде АП. Няколко членове на екипажа скочиха след тях, за да ги спрат и върнат на кораба. Дни наред \"Оупън армс\" е на котва на около 300 метра от Лампедуза, но италианският вътрешен министър Матео Салвини му отказва достъп. През последните дни 40 мигранти бяха отведени на брега, защото са болни, психологически изтощени или непълнолетни. На борда останаха 107 мигранти. Основателят на \"Оупън армс\" Оскар Кампс публикува в Туитър видео за опита на мигранти да се доберат до брега с плуване. Франция обеща да приеме 40 души от \"Оупън армс\", съобщи днес министерството на вътрешните работи, цитирано от Франс прес.", "date": "2019.08.19", "title": "Изблици на насилие на кораб с мигранти"}
{"url": "https://www.faktor.bg/bg/articles/novini/svyat/pozharite-na-kanarskite-ostrovi-se-razrastvat-evakuirat-selishta", "text": "Около 40 населени места са евакуирани заради бързо разрастващите се горски пожари на Гран Канария - големия остров от испанските Канарски острови в Атлантическия океан, предаде ДПА. Заради високите температури и ниската влажност в планините на острова е много трудно да бъде контролиран \"изключително агресивният\" огън, каза вчера ръководителят на регионалното правителство Анхел Виктор Торес. По думите му пожарът е започнал в събота вечерта в район, засегнат от голям пожар преди седмица. За де се избегнат човешки жертви, властите са евакуирали около 40 населени места в района, населявани от около 4000 човека, каза Торес. Той добави, че в борбата с новия пожар участват 600 човека на земята, подпомагани от два самолета и девет хеликоптера. По данни на мадридския вестник \"Паис\", поставеният вече под контрол пожар отпреди седмица е унищожил до 1500 хектара гори.", "date": "2019.08.19", "title": "Пожарите на Канарските острови се разрастват, евакуират селища"}
{"url": "https://www.faktor.bg/bg/articles/vazstanovyavat-dvizhenieto-po-bul-balgariya-v-sofiya", "text": "Движението по бул. „България” и в двете посоки ще бъде възстановено днес, предаде БГНЕС. Ремонтът на един от най-натоварените булеварди в София приключи тази нощ. Кметът на София Йорданка Фандъкова провери готовността на трасето. Пътят ще бъде пуснат за движение двупосочно, но ще продължи работата по подхода към бул. „Витоша”, като планът е работата там да приключи до 15 септември. Около 1,7 милиона лева е стойността на ремонта, а парите са от бюджета на общината. Във вторник ще бъде взето решение дали ремонтът на булеварда ще продължи в частта му от Южната дъга, посока Бояна. „Благодаря много за търпението. Тежко решение беше за ремонта на бул. „България”, но след като се съобразихме с възможностите на града, взехме решение миналата година да започнем и да работим само през юли и август\", отбеляза Йорданка Фандъкова.", "date": "2019.08.19", "title": "Възстановяват движението по бул. „България” в София"}
{"url": "https://www.faktor.bg/bg/articles/rumyana-arnaudova-martin-trifonov-e-prebil-7-godishnoto-momiche-s-kamak", "text": "Три етноса живеем в Сотиря - общо 2800 души. Около 2220 роми, 500 българи и останалото са турци. Не разделям населението, всички сме едно. Важното е да има сигурност. Нещата са изтървани от държавата. Това каза кметът на село Сотиря Димчо Георгиев пред камерите на Нова телевизия. \"Мартин Трифонов не е жител на Сотиря. Той живее във вилна зона, а пазарува от нашето село\", допълни кметът. \"В селото няма напрежение, всички сме обединени\", каза Георгиев. \"Спекулация е, че семейството не може да си позволи погребение\", коментира Георгиев.  \"Лицето Мартин Трифонов е направил пълни самопризнания\", разкри говорителят на главния прокурор Румяна Арнаудова. „Това самопризнание е различно от това, което би могъл един подсъдим да направи пред съда, когато бъде внесен обвинителен акт. Обяснил е интензитета и начина, по който е нанесъл ударите. Използвал е камък за нанасяне на тежки наранявания по детето. Твърди, че е извършил тези действия под влиянието на алкохола. Това, разбира се, не оправдава лицето\", заяви още говорителят на главния прокурор. „Нямаме данни за ненавременна или неадекватна намеса на медицинския екип. Причината за смъртта на детето е тежка черепно-мозъчна травма с излив на мозъчно вещество, несъвместимо с живота”, обясни Арнаудова.", "date": "2019.08.19", "title": "Румяна Арнаудова: Мартин Трифонов е пребил 7-годишното момиче с камък"}
{"url": "https://www.faktor.bg/bg/articles/adv-markovski-trifonov-shte-izleze-na-50-godini-a-kristin-ne-uspya-da-posreshtne-parviya-ucheben-den", "text": "България от страна на розите стана страна на вампирите. Има ли престъпление, има и следи. Много грозни престъпения се извършват. Има една особена жестокост на убийците. Тя показва какво те мислят за жертвите. Съдебните медици нямат никаква техника, но имат опит, старание и знание. Криминалистите си вършат работата съвестно. Да се надяваме, че ще разкрият извършителя на разчленените тела. Телата показват и жестокостта на престъплението, коментира в ефира на Нова телевизия адвокат Марин Марковски мистериозното двойно убийство край Негован. \"При пълни самопризнания не се намалява присъдата с една трета, а се маха възможността от доживотна присъда. Мартин Трифонов ще лежи 30 години. Може да бъде помилван след 20 години с молби до президента. Само 60 души търпят доживотна присъда в България\", каза още той. \"Трифонов ще излезе на 50-годишна възраст, а това момиченце не успя да си занесе чантата за първия учебен ден\", допълни Марковски. \"Мартин е извършил престъплението, защото има сбъркана полова преценка. Начинът на сексуалното общуване определя неговото поведение. Педофилите са полово извратени, не се превъзпитават, те не се променят, само се въздържат\", коментира адвокатът. \"Кастрация е имало в Средновековието. Педофил в Германия, позволил да бъде кастриран, не лежи в затвора\", разказа адвокат Марин Марковски и допълни, че кастрацията не е разумна в България, каквото предложение имаше от ВМРО. \"Педофилията не винаги е свързана с насилие. Това е въпрос на психиатрия. В Сърбия допуснаха доживотна присъда без замяна.\"", "date": "2019.08.19", "title": "Адв. Марковски: Педофил в Германия не лежи в затвора, ако позволи да бъде кастриран"}
{"url": "https://www.faktor.bg/bg/articles/novini/svyat/oon-v-sveta-ima-70-miliona-bezhantsi-nay-golemiyat-broy-sled-vtorata-svetovna-voyna", "text": "Днес отбелязваме Световния ден на хуманитарната помощ. По този повод Върховният комисариат на ООН разпространи доклад, според който бежанците в света достигнаха 70 милиона, което е рекорден брой след Втората световна война.  Хората бягат главно от войни, преследвания и последици от глобалното затопляне.  Хуманитарната организация \"SOS детски селища\" съобщи, че 12 000 деца са убити или ранени през 2018 г. Хиляди деца са били отвлечени и вербувани като деца войници, стотици хиляди са били тежко травмирани. Най-много убити и ранени деца има в Афганистан, Сирия и Йемен.", "date": "2019.08.19", "title": "ООН: В света има 70 милиона бежанци - най-големият брой след Втората световна война"}
{"url": "https://www.faktor.bg/bg/articles/novini/balgariya/ochakva-ni-slanchev-ponedelnik", "text": "Времето ще е слънчево, след обяд над планинските райони с незначителна купеста облачност. Ще духа слаб, в източните райони до умерен източен вятър. Максимални температури - между 29 и 34 градуса. Над Черноморието ще е слънчево. Ще духа до умерен източен вятър. Максимални температури на въздуха: 27 и 30 градуса. Температурата на морската вода е 25-27 градуса. Вълнението на морето ще бъде 1-2 бала, прогнозират от НИМХ.", "date": "2019.08.19", "title": "Очаква ни слънчев понеделник"}
