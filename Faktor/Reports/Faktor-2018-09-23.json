{"url": "https://www.faktor.bg/bg/articles/novini/balgariya/brutalen-ekshan-vav-vrachansko-selo-4-ri-romi-biha-do-smart-ohranitel", "text": "Охранител от врачанското сeло Хайредин подал сигнал в полицията, че вчера докато е бил на работа е нападнат и бит от четирима мъже от ромски произход, съобщава \"Дарик\".  Мъжът охранявал база на софийска фирма, която се намира между селата Хайредин и Крива бара.  Мъжът е транспортиран във филиала за спешна медицинска помощ в Козлодуй, където след прегледа станало ясно, че при побоя е счупена лявата му ръка. След това е транспортиран до Центъра за спешна медицинска помощ във Враца. Полицаите разкрили биячите - и четиримата са от село Крива бара, като двама са непълнолетни, а другите двама мъже са на възраст 35 и 38 години.", "date": "2018.09.23", "title": "Брутален екшън във врачанско село: 4-ма роми биха до смърт охранител"}
{"url": "https://www.faktor.bg/bg/articles/abv-sprete-nezabavno-obedinenieto-na-aets-kozloduy-s-mini-maritsa-skandalno-e", "text": "АБВ категорично се обяви срещу предложение за обединяване на АЕЦ \"Козлодуй\" и държавните Мини Марица- изток\" в едно дружество. На специална пресконференция в Плевен лидерът на партията Румен Петков нарече \"скандално\" предложението и настоя за незабавно спиране на процеса, информира БНР. По думите му предложението е направено от Българския енергиен холдинг и вече веднъж е обсъждано в експертен съвет в енергийното министерство. \"Предложението е скандално, защото е в състояние да съсипе в стопански план едно от най-силните дружества в Европа - атомната централа в Козлодуй\", предупреди Петков и добави, че в момента \"Мини Марица-изток\" има задължения в размер на над 830 милиона лева, а АЕЦ \"Козлодуй\" е на печалба с 300 милиона лева. От партията настояват да се даде публичност на този процес, за да се знаят неговите автори. \"Искаме да бъдат отстранени веднага от управлението на енергийния холдинг и на енергетиката като цяло, а не да се прави зад гърба на обществото, а вероятно и зад гърба на правителството, и второ - процесът да бъде спрян веднага. Недоумявам как в Народното събрание никой не поставя този въпрос\", чуди се Петков, цитиран от националното радио.", "date": "2018.09.23", "title": "АБВ: Спрете незабавно обединението на АЕЦ \"Козлодуй\" с мини \"Марица\", скандално е!"}
{"url": "https://www.faktor.bg/bg/articles/novini/svyat/otkriha-nay-starata-pivovarna-v-sveta", "text": "Учeни oтĸpиxa нaй-cтapaтa пивoвapнa в cвeтa, c ocтaтъци oт биpa нa 13 000 гoдини, в пpaиcтopичecĸaтa пeщepa Paĸeвeт ĸpaй гpaд Xaйфa в Изpaeл. Oтĸpитиeтo e нaпpaвeнo, дoĸaтo apxeoлoзитe пpoyчвaт мяcтo зa пoгpeбeниe нa лoвци-cъбиpaчи, вoдeщи пoлyнoмaдcĸи нaчин нa живoт, cъoбщaвa ВВС. Дoceгa ce cмятaшe, чe пивoвapcтвoтo e измиcлeнo пpeди 5000 гoдини, нo нacтoящoтo oтĸpитиe мoжe дa пpeoбъpнe пpeдcтaвитe зa иcтopиятa нa биpaтa. Haxoдĸaтa пoĸaзвa, чe биpaтa нe e нeпpeмeннo cтpaничeн пpoдyĸт пpи пpигoтвянeтo нa xляб, ĸaĸтo ce cмятaшe дoceгa. Изcлeдoвaтeлитe ĸaзвaт, чe нe мoгaт дa ycтaнoвят ĸoя e пъpвoнaчaлнaтa фyнĸция нa пeнливaтa нaпитĸa, нo пpeдпoлaгaт, чe биpaтa ce e пpигoтвялa зa pитyaлни пpaзници, ĸъдeтo ce oтдaвa пoчит нa мъpтвитe, cпopeд нayчнoтo cпиcaниe \"Apxeoлoгичecĸa нayĸa: Дoĸлaди\". \"Toвa пpeдcтaвлявa нaй-cтapoтo дoĸaзaтeлcтвo зa aлĸoxoл, пpoизвeдeн oт чoвeĸ в cвeтa\", ĸaзвa пpeд Ѕtаnfоrd Nеwѕ пpoфecopът oт Унивepcитeтa в Cтaнфopд Ли Лиy, ĸoйтo pъĸoвoди изcлeдoвaтeлcĸия eĸип. Лиy и ĸoлeгитe мy тъpcят дoĸaзaтeлcтвa ĸaĸви pacтeния ĸoнcyмиpa плeмeтo нaтyфи, ĸoитo ca живeли в пepиoдa мeждy пaлeoлитa и нeoлитa, и cлyчaйнo oтĸpивaт cлeдитe oт aлĸoxoл oт пшeницa и eчeмиĸ. Cлeдитe ca oтĸpити в ĸaмeнни ĸaлъпи, дълбoĸи oт 40 cм дo 60 cм, издълбaни в пoдa нa пeщepитe. Te ca изпoлзвaни зa cъxpaнeниe, cчyĸвaнe и пpигoтвянe нa paзлични видoвe pacтeния, ĸaтo oвec, бoбoви pacтeния и лиĸoви влaĸнa, ĸaтo лeн. Дpeвнoтo пивo, ĸoeтo пoвeчe пpиличa нa oвeceнa ĸaшa, вepoятнo e cъвceм paзличнo oт питиeтo, ĸoeтo днec пoзнaвaмe ĸaтo биpa. Изcлeдoвaтeлcĸият eĸип ycпявa дa пpecъздaдe дpeвнaтa нaпитĸa, зa дa я cpaвни c ocтaтъцитe, ĸoитo oтĸpивa. Toвa вĸлючвa пъpвo пoĸълвaнeтo нa зъpнoтo зa пpoизвoдcтвo нa мaлц, cлeд тoвa зaгpявaнe нa ĸaшaтa и фepмeнтиpaнeтo й c диви дpoжди. Дpeвният aлĸoxoл e пpeминaвaл пpeз фepмeнтaция, нo вepoятнo e пo-cлaб oт cъвpeмeннaтa биpa.", "date": "2018.09.23", "title": "Откриха най-старата пивоварна в света"}
{"url": "https://www.faktor.bg/bg/articles/novini/balgariya/atlantitsi-sreshtata-borisov-tramp-nadezhda-za-poveche-solidarnost", "text": "В навечерието сме на участието на българския премиер Бойко Борисов и ръководената от него делегация, в 73-та годишна сесия на Общото събрание на ООН.  Предвидено е на 24 септември българският премиер да разговаря с американския президент Доналд Тръмп.  Очакваме, че по време на тази среща, освен изразяване на уверения в ползотворността на двустранното сътрудничество, българският премиер ще повдигне важни за националната сигурност въпроси. Такъв е въпросът за значението на колективната отбрана по силата на член 5 от Северноатлантическия договор,  гарантиращ сигурността на всички страни членки на Алианса. Важно е президентът Доналд Тръм   към клаузата за колективна отбрана на НАТО.  В контекста на този въпрос българският премиер би трябвало да изтъкне и приноса на България към НАТО. Става дума, както за изпълнението на решенията, свързани с укрепването на възпиращия и отбранителен потенциал на НАТО след срещите на високо равнище в Уелс (2014), Варшава (2016) и Брюксел (2018), но също така и за продължаващия български принос към операциите на НАТО. Очакваме премиерът Бойко Борисов аргументирано да убеди американския държавен глава, че България е силен съюзник в НАТО, на когото винаги и във всяка международна ситуация, може да се разчита.  А това означава, че България ще увеличи своя бюджет за отбрана поне на 2% от брутния вътрешен продукт и ще изгради нови и реални отбранителни способности. Надяваме се, че времетраенето на срещата ще позволи на българския премиер да изтъкне как възнамеряваме по най-добър и отговорен начин да изразходваме нарастващите средства за отбрана. Да сподели информация за проектите за превъоръжаване. Впрочем, представената на 18 септември оферта от американската компания „Локхийд-Мартин”  за закупаване на последен модел многоцелеви бойни самолети от четвърто поколение F-16 Viper, е добър повод  премиерът Борисов да подчертае, че България оценява тази оферта като реален ангажимент на американската страна да постави на още по-здрава основа нашето стратегическо партньорство в отбранителната сфера. Укрепването на ролята на НАТО в Черно море е друг въжен въпрос, който Атлантическия съвет на България очаква премиерът Бойко Борисов да постави. Адаптираното предно присъствие на НАТО в Черно море трябва да бъде изпълнено със съдържание, така че да не изостава от развитието на засиленото предно присъствие на НАТО в Полша и балтийските държави. Това е и една от основните дискусионни теми на  международната конференция организирана от атлантическата общност, която ще се проведе на 28 септември 2018 г. в София. Анализите показват, че не трябва да се допуска диспропорция в източния фланг на НАТО – силен и укрепен Север и слаб и аморфен Юг. Затова и Бойко Борисов с основание може да настоява пред американския президент Доналд Тръмп за   на въздушното ни пространство чрез мисията air policing.  Премиерът има нашата подкрепа да поиска разполагане на българска територия, в близост до Черно море,  на американски системи за противовъздушна и противоракетна отбрана „Пейтриът“ на ротационен принцип. Очакваме също така Бойко Борисов да подчертае готовността на България да участва в многонационални съвместни формирования на НАТО на териториите на други страни-членки, както и да бъде домакин на такива формирования на наша територия.  Време е и за изграждане на военновъздушна база на НАТО в България, а защо не и за разполагане на многонационална бригада на Алианса, формирана около една от нашите бригади. Убедени сме, че българския премиер ще информира   Доналд Тръмп и по въпроса за плановете  за освобождаването ни от остарялата съветска бойна техника и замяната ѝ с модерна техника, оперативно съвместима със стандартите на НАТО.  А не е излишно, в зависимост от времето с което ще разполага,  да представи и най-важните аспекти от плановете за ремонт на съществуващата съветска техника до усвояването на новопридобитата техника. Още повече, че тези планове  вече се дискутират публично. Очакваме с надежда резултатите от визитата на българския премиер Бойко Борисов в ООН и САЩ за още по-ангажирано атлантическо бъдеще на България и му пожелаваме успех в разговора  с американския президент Доналд  Тръмп.", "date": "2018.09.23", "title": "Атлантици: Срещата Борисов-Тръмп - надежда за повече  солидарност"}
{"url": "https://www.faktor.bg/bg/articles/novini/balgariya/angarski-opozitsiyata-v-bkp-svali-sistemata-zhivkov-dirizhirashe-stsenariya-na-prehoda", "text": "Целият преход е сбор от митове. Най-големият е как стана смяната на социализъм с капитализъм. Това стана още преди 10 ноември, когато се създаде указ 56, когато тръгнаха парите за чужбина чрез създаването на външно-търговските дружества. Свалянето на системата дойде от опозицията в БКП. Не мога да кажа кои са авторите на този сценарий. Мисля, че Тодор Живков е дирижирал този процес. Мисля, че той се спаси доста добре, не видях нещо да е пострадал, за разлика от диктатори в други страни. Този любопитен коментар направи в студиото на Би Ти Ви Красимир Ангарски, финансист и бивш министър в служебния кабинет на Стефан Софиянски.  Като човек, по времето на който е въведен валутния борд,  той обясни, че всички са били против валутния борд, защото той се слага в държави, където няма централни банки, а ние си имахме такава.  Емил Хърсев ми беше сериозен опонент, но той по някакъв начин помогна, за да запазим БНБ и други структури от финансовата система. Затова ни обвиниха, че това е квази валутен борд, защото направихме всичко не по класическия начин, обясни Ангарски. По думите му реформите са били спряни по времето на Костов, затова тогава не се е стигнало до реформиране на сектори като образование, здравеопазване. И сега 29 години след промяната на системата и въпреки смените на министри, не се случва истинската реформа в тези сектори. На въпрос каква зима ни очаква, Ангарски отговори лаконично: Аз не съм синоптик. Зависи от минусовите температури…", "date": "2018.09.23", "title": "Ангарски: Опозицията в БКП свали системата, Живков дирижираше този сценарий"}
{"url": "https://www.faktor.bg/bg/articles/novini/svyat/makedoniya-zapochva-protsesa-na-skrining-za-pregovorite-s-es", "text": "На 27 септември започва подготвителният период за процеса на присъединяване на Македония към Европейския съюз, съобщи МИА, цитирана от БНТ. Вицепремиерът и ръководител на делегацията на Македония за преговорите с ЕС Буяр Османи съобщи днес на пресконференция, че ще ръководи македонската делегация в Брюксел, която ще започне скрининга на глава 23 - правосъдие и фундаментални права на 27 септември. В делегацията, в която ще участват около 40 души от различни институции, ще бъде и министърът на правосъдието Рената Дескоска. Скринингът на всички глави трябва да приключи до юни 2019 г.", "date": "2018.09.23", "title": "Македония започва процеса на скрининг за преговорите с ЕС"}
{"url": "https://www.faktor.bg/bg/articles/novini/svyat/nova-dozhivotna-prisada-za-duhovniya-nastavnik-na-myusyulmanski-bratya", "text": "Духовният наставник на забранената в Египет ислямистка организация \"Мюсюлмански братя\" Мохамед Бадия беше осъден на доживотен затвор за предизвикване на безредици и насилие през август 2013 г., след свалянето на тогавашния президент Мохамед Морси от военните, съобщи в. \"Аш Шурук\", цитиран от ТАСС и Дарик. Вестникът посочва, че сходни присъди са внесени в наказателния съд в провинция Ал Миня срещу още 64 ислямисти по същото дело, а 41 души са осъдени на различни срокове затвор - от 3 до 15 години. 2015: В Египет осъдиха на доживотен затвор лидери на движението „Мюсюлмански братя” Наказателния процес по т.нар. дело Ел Адуа, разследващо обстоятелствата около нападението на полицейски участък, подпалването и плячкосването му по време на масовите сблъсъци между армията и ислямистите, продължи повече от четири години. През юни 2014 г. Бадия и още 183 поддръжници на организацията бяха осъдени на смърт за предизвикването на насилие и хаос, и организиране на сблъсъци и безредици. През февруари 2015 г. обаче египетският Касационен съд - висшата съдебна инстанция в страната - изпрати за преразглеждане делото срещу група активисти от \"Мюсюлмански братя\", включително Бадия. Духовният наставник има вече няколко доживотни и смъртни присъди по други дела във връзка с насилието и смъртта на хора през август 2013 г.", "date": "2018.09.23", "title": "Нова доживотна присъда за духовния наставник на \"Мюсюлмански братя\""}
{"url": "https://www.faktor.bg/bg/articles/novini/balgariya/nikola-petkov-i-fragmentiranata-balgarska-pamet", "text": "Казват, че историята е учителка на народите, но е също толкова вярно, че никой не се учи от историята. Вчера празнувахме 110 години от обявяването на Независимостта на България, но не са малко българите, които всъщност не знаят какво точно се е случило на 22 септември. Историческата памет на всички народи е силно селективна, но благодарение на множеството сътресения и обрати, нашата историческа памет е и силно фрагментирана. Едни си спомнят едно, други друго...  Ако искаме да постигнем национално съгласие, то всеки българин трябва да е в състояние с 5-6 изречения да разкаже   Ако разказите са коренно различни и отричащи се един друг, нация няма! За нас, които ще се поклоним пред подвига на Никола Петков разказът е еднозначен. Може да се разкаже с две изречения. 1. Най-трагичното събитие в модерната история на България е Съветското нашествие от септември 1944 г. 2. Това нашествие е можело да бъде избегнато, ако през периода от 1913 до 1944 година България беше водила по-интелигентна политика, не беше преживяла националните катастрофи и беше установила отношения на стратегическо съюзничество с големите демокрации. За мнозина няма да е лесно да приемат това, което за николапетковиостите изглежда като очевидност. Но само възраждането на възрожденския идеал може да обедини отново българите и да служи като пътеводна звезда при задаващите се отново бури.  Когато говорим за делото и идеалите на Никола Петков, трябва да се върнем малко по-назад в историята. Подобно на брат си Петко, Никола Петков води десетилетни усилия за завръщането на България към възрожденския идеал, на който е служил баща им и който България следва успешно през първите 34 години от действието на Търновската конституция. През този период България успява да се еманципира от бруталното руско настойничество, да осъществи и защити Съединението, да обяви Независимост и заедно с другите балкански страни да прогони Османската империя от сърцето на Балканите. (Днес много пишман историци критикуват създаването на Балканския съюз, но малцина си дават сметка, че ако турската власт над Македония, просъществувала повече от пет века се беше запазила още едно десетилетие, съдбата на християните там можеше да е същата като тези от Мала Азия.)  След подписването на Лондонския договор за мир на 17 май 1913 година България получава за югоизточна граница линията Енос – Мидия и толкова безспорен излаз на Егейско море, че трябва да си навлечем не една, а две национални катастрофи, за да го загубим. Разбира се България в този момент не може да реши Македонския въпрос, но е била длъжна да консолидира новите си позиции. От затворена „континентална“ сила, сме имали шанса да се превърнем в непрежалим съюзник на „морските“ демокрации. Вече е имало всички индикации, за да разберем, че  а поведението на германския кайзер е трябвало да ни убеди, че единствените ни възможни съюзници тогава са били в Лондон и Париж. Разбира се тогава Русия е била конюнктурен съюзник на демокрациите, но те едва ли биха искали тя да опре на Средиземно море. (Последвалият опит на Чърчил да щурмува Дарданелите при Галиполи и да извади Османската империя от Първата световна война вероятно е целял колкото да помогне на Русия, толкова и да гарантира, че тя няма да завладее проливите след войната.) В резултат на грешните решения взети от българските власти през 1913 и 1915 година, България пропилява огромната енергия наследена от Възраждането, за да се срине в братоубийствени конфликти.  Земеделското управление от 1919-1923 година може да бъде обвинявано във всевъзможни грехове. То разбира се е правило грешки и понякога да се е държало арогантно... Но Стамболийски е прекарал „Голямата война“ в затвора, след опита си да предотврати въвличането на България в нея. След поражението той единствен има стратегия. Разбира, че запазването на Егейско пристанище е най-важния геополитически императив, не само за икономическото развитие на България, но и за да бъде тя непрежалима в очите на Западните демокрации. В епоха, когато наоколо падат глави, правителството на Стамболийски не оцапва ръцете си с кръв. Но в духа на времето земеделският лидер е свален и убит с особена жестокост. Фрустрирана от невъзможността да постигне целите си, ВМРО изсипва гнева си върху Стамболийски, макар да е очевидно, че ако той е бил на власт през 1913 и 1915 година, съдбата на Македония е щяла да е поне малко по-благоприятна. Петко и Никола никога не са били земеделски производители. Но те приемат БЗНС за своя политическа сила, защото разбират, че тя най-последователно защитава народовластието и има най-далновидна национална доктрина. През 1924 година, като опозиционен народен представител Петко Д. Петков е застрелян на софийските улици от наемен убиец. Тогава Никола е в емиграция, но след възстановяването на демокрацията през края на 20-те години се завръща в страната. Тогава както и сега, най-ретроградните сили внушават, че демокрацията водела само да партизанщина и корупция, че България трябвало да се управлява не от политици, а от експерти. Тези разбирания доминират след преврата от 19 май 1934 година, когато властта попада първо в ръцете на група офицери републиканци свързани с Югославия, но по-късно се концентрира в ръцете на царя. Така е отворен пътя към деветосептемврийската катастрофа! Верен на възрожденския идеал на баща си и на брат си, Никола Петков се бори за възстановяване на действието на Търновската конституция, заради което изборът му за народен представител е касиран. През февруари 1941 година се обявява против влизането на България в Тристранния пакт, заради което е изпратен в концлагера Гонда вода. Важно е да се припомни, че тогава комунистите са или пасивни, или подкрепят влизането на България в пакта, защото Съветският съюз е дефакто съюзник на Хитлер и го снабдява с ценни суровини и горива. Те се сещат, че са „антифашисти“, когато Хитлер напада Съветския съюз! Българската историческа памет е силно фрагментирана относно спомена от Втората световна война. От една страна се намират отрицатели на политиката, за която се застъпва Никола Петков, които твърдят, че България не е имала друг избор освен да се присъедини към Тристранния пакт, защото в противен случай Вермахтът е щял да ни окупира, както това прави в края на войната Съветската армия. Русофилите от своя страна повтарят, че Съветската окупация всъщност предпазила България от нови териториални загуби. И двете разсъждения внушават чувство за обреченост и проповядват политика на омилостивяване на диктаторите, а не изграждане на силни връзки с демокрациите, за защита на националните интереси. Често обвиняват Никола Петков за участието му в Отечествения фронт, но истината е, че не БЗНС се присъединява към комунистите, а обратно БКП след 22 юни 1941 година се включва в усилието на БЗНС да изведе България от Пакта, който е обречен да загуби войната. Забележително е, че през август 1944 година Никола Петков се опитва да убеди регентите да предадат властта на правителство на Отечествения фронт, за да се избегне Съветската окупация, защото знае, че без нея комунистите не биха могли да се разправят безнаказано с българския народ. По същото време Георги Димитров е привикан при Сталин. За разлика от финландките комунисти, които подкрепят своя президент Менархайм, за да се избегне Съветска окупация,  Възможно е било, ако България не беше окупирана от Съветския съюз да изгуби още територии. Но съдбата на Финландия, която отстъпва земи на СССР (забележително е че ги предава с 0 население) след войната със сигурност имаше по-щастлива съдба от тази на България. Но тук отново се връщаме към доктрината на БЗНС и Никола Петков. Ако не бяхме се присъединили към Пакта, можеше не само да изгубим територии, но и да решим някои от спорните въпроси. Така както успяхме да си върнем Южна Добруджа без да се обвързваме с Пакта, след като Мусолини нападна Гърция можеше да предложим на Атина и Лондон „празен чек“ срещу Егейско пристанище... Никола Петков прави всичко по силите си за да избегне деветосептемврийската катастрофа. Когато тя все пак се случва, той се опитва да ограничи масовите убийства без съд и присъда, които характеризират първите седмици след зловещата дата 9-ти септември 1944 година. Когато разбира, че България е обречена, Никола Пеков отказва да се приобщи, или да емигрира. Той съзнателно поема пътя към саможертвата! Възправя се срещу окупатора и неговите местни колаборационисти. Не случайно е бил пребит, а може би и убит с чукове преди да бъде окачен на въжето. Идеалът на Никола Петков е единственият, който днес може да обедини всички българи, с изключение на тези, които си мислят, че комунистическият режим е бил нещо хубаво и че мястото на България е в периферията на някаква Руска империя. Но това са хора, чиято принадлежност към българската нация е меко казано спорна.  Никола Петков се жертва не за да промени участта на България в края на 40-те години на 20 век. Бил е наясно, че тогава това е било невъзможно. Никола Петков пое пътя на саможертвата, за да вдъхнови нас, идните поколения.  Ще следваме ли неговия завет, или подобно на управниците от 1913, 1915, 1934 и 1941 година ще правим грешни ходове, които неизбежно ще доведат до катастрофи подобни на деветосептемврийската? Това е добра тема за размисъл на днешния тъжен ден.", "date": "2018.09.23", "title": "Никола Петков и фрагментираната българска памет"}
{"url": "https://www.faktor.bg/bg/articles/karnobatskiyat-sad-reshi-otvaryat-vinzavodite-na-minyu-staykov", "text": "Над 300 протестиращи посрещнаха с бурна радост решението на магистратите - запечатаните винзаводи на арестувания бизнесмен Миню Стайков ще бъдат отворени. Това реши Районен съд – Карнобат на днешното заседание, на което бе гледано искането на Агенция \"Митници\" фабриките да останат затворени още 60 дни заради данъчни престъпления на собственика им. Още тази вечер в 23:00  часа ще бъде отворен винзаводът в село Церковски. Фабриката за спиртни напитки в Церковски и заводът за бутилиране във Венец ще бъдат отворени утре вечер, предава \"Канал 3\". Запечатването на заводите предизвика бурни протести от страна на служителите им, като вчера дори бе блокирана жп линията София – Бургас, а днес – ключови кръстовища в Карнобат. Преди заседанието пред сградата на районния съд се събра нов протест, в който се включиха над 300 души. Решението на съда предизвика бурна радост сред събралото се множество.", "date": "2018.09.23", "title": "Карнобатският съд реши: Отварят винзаводите на арестувания Миню Стайков"}
{"url": "https://www.faktor.bg/bg/articles/novini/svyat/sasht-zatyaga-pravilata-za-postoyanno-prebivavane-v-stranata", "text": "Правителството на президента Доналд Тръмп съобщи вчера, че ще предложи правила, които ще направят по-трудно за живеещите в САЩ чужденци да получат разрешения за постоянно пребиваване, ако вземат социални помощи, съобщи Ройтерс. Съгласно предложената от министерството на вътрешната сигурност регулация имиграционните служби ще преценяват дали лице, получаващо помощи, финансирани с пари на данъкоплатците, е \"в тежест на обществото\". Промените ще важат за хора, кандидатстващи за виза или за постоянно местожителство, но няма да засягат кандидатстващите за американско гражданство, посочва БТА, цитирана от Новини.бг. Предложената регулация ще бъде публикувана във федералния регистър през следващите седмици, което е първа стъпка към окончателното й приемане. След това ще има два месеца време за обществен дебат и според резултатите властите могат да въведат промени в регулацията преди окончателното й приемане, което се очаква да бъде след няколко месеца, отбеляза Ройтерс.", "date": "2018.09.23", "title": "САЩ затяга правилата за постоянно пребиваване в страната"}
{"url": "https://www.faktor.bg/bg/articles/obshtestvo/zakon-i-red/ostaviha-v-aresta-advokata-sochen-za-organizator-na-obira-v-rozhenskiya-manastir", "text": "Адвокат Стефан Матеев, сочен от разследващите като организатор на обира в Роженския манастир, остава в ареста. Това решиха пловдивските магистрати, съобщи Нова ТВ. Делото стигна до тях, след като всички съдии от Сандански си направиха отвод, защото са в колегиални отношения със задържания. Двама ученици и един младеж под ръководството на адвоката бяха задържани като престъпна група, нападнала игумен и решила да ограби Роженския манастир. Според разследващите адвокатът дал пари на учениците, за да му помогнат да намери скрито съкровище в светата обител. „Отишли са да търсят имане. Или някаква карта, която да ги насочи къде би могло да бъде - не да крадат, камо ли да грабят”, заяви адвокат Христо Стоянов. Това било елементарна работа, почти детска, казва още защитата на един от учениците. „Има един игумен, той точно в този момент се оказал там. За да могат да копаят, го връзват. После се сещат, че и телефона трябва да му вземат”, обясни още адвокат Стоянов. После се сетили и за камерите и ги изскубали. Соченият за лидер на групата им адвокат Стефан Матеев пък изобщо не бил там, твърди защитата му. „Тези доказателства сочат на категоричен извод, че именно обвиняемите са виновни.” С този мотив Районният съд в Пловдив остави адвокат Матеев и четвъртият член на групата - 21-годишен младеж, който живее в Кипър, в ареста. Мярката може да бъде обжалвана.", "date": "2018.09.23", "title": "Оставиха в ареста адвоката, сочен за организатор на обира в Роженския манастир"}
{"url": "https://www.faktor.bg/bg/articles/ostaviha-v-aresta-dvama-ot-zadarzhanite-za-obira-na-rozhenskiya-manastir", "text": "Двама от задържаните за обира на Роженския манастир остават в ареста, реши съдът в Пловдив. Това са 44-годишният адвокат Стефан Матеев и 21-годишният обвиняем, който работи в Кипър и за него има предпоставка, че може да се укрие. Непълнолетните, на 16 и 17 г., са с мярка под надзор на инспектор от детска педагогическа стая. 44-годишният адвокат Стефан Матеев ръководел обирджиите на Роженския манастир, смятат от прокуратурата. Според прокуратурата Матеев дал тиксо на останалите, с което да вържат свещеника. Върховният касационен съд определи делата и мерките на задържаните за нападението в Роженския манастир да се гледат от Районен съд – Пловдив. Това се случи, след като всички съдии в Сандански си направиха самоотвод по делото заради познанство с един от задържаните – адвокат Стефан Матеев. Прокуратурата в Сандански поиска най-тежката мярка – задържане под стража, за четири лица, обвинени, че на 18 септември са нахлули в Роженския манастир и са извършили грабеж над игумена, като са го завързали и са му взели мобилния телефон.", "date": "2018.09.23", "title": "Оставиха в ареста двама от задържаните за обира на Роженския манастир"}
{"url": "https://www.faktor.bg/bg/articles/agentsiya-mitnitsi-iska-udalzhavane-na-sroka-na-zatvorenite-zavodi-na-bosa-na-karnobatska", "text": "Агенция \"Митници\" иска удължаване на срока на затворените предприятия. Това стана ясно от думите на зам.-директора Юлиан Мирков, който изложи становището на митниците по казуса с данъчните складове в района на Карнобат, които бяха запечатани. „Дадена е възможност гроздовата реколта да бъде приета в складови помещения, за да се стигне до унищожаване на готова продукция”, поясни Мирков. Той обясни, че работниците на заводите могат да продължат да ходят на работа, но изнасянето на стока от предприятията е забранена. Мирков съобщи още, че проверката във „Винпром Карнобат“ е установила множество тръбни връзки, от които се извежда етилов алкохол по нерегламентиран начин. По време на брифинга бяха показани видеоматериали от извършените проверки, които доказват наличието им. Междувременно, след като митничарите запечатаха заводите на Миню Стайков, последва и недоволство от страна на работниците, които излязоха на протести. Припомняме, че разследването срещу Стайков започна преди повече от две седмици, когато при акция на спецпрокуратурата той и още 10 души бяха арестувани. Обвиненията са в данъчни престъпления, пране на пари, производство на цигари без бандерол.", "date": "2018.09.23", "title": "Агенция \"Митници\" иска удължаване срока на затворените заводи на боса на \"Карнобатска\""}
{"url": "https://www.faktor.bg/bg/articles/nay-barziyat-tsigular-v-sveta-za-da-postignesh-dobri-rezultati-nay-vazhno-e-da-si-napishesh-domashnoto", "text": "След седмица - на 29 септември, Дейвид Гарет ще зарадва всички свои почитатели от България с магическия спектакъл в зала „Арена Армеец”. Той е световно признат талант. Чупи рекорда на Гинес и става най-бързият цигулар в света, след като през 2008 година свири „Полетът на бръмбара“ за 66 секунди. Той е рок звезда с цигулка в ръка. Магически смесва мелодиите на Металика и Моцарт, свири дори Еминем на цигулката си „Страдивариус”. Наричат го още Джими Хендрикс на струните, Дейвид Бекъм на класическата музика, но той е много повече за най-верните си почитатели - той е магьосник, цигуларят рок звезда. „Определено съм работохолик. За мен резултатът от добре свършената работа е всичко, което има значение. А за да постигнеш добри резултати, първо трябва да си напишеш домашното и да бъдеш дисциплиниран. Бих казал, че съм балансиран и щастлив”, споделя Дейвид Гарет пред Нова ТВ. Естествено продължение на ръката му е цигулката, която докосва за първи път на 4 години. Оттогава досега си пише домашното, свирейки всеки ден, часове наред. На 10 години дебютира на сцената. Днес твори музикални шедьоври по струните на „Страдивариус”, направена преди 300 години, която е оценена на над 5 милиона долара. Дейвид деликатно не повдига завесата около личния си живот. Един от щрихите в интимния свят на музикантът е като филмов сюжет - за невъзможната любов между гениален цигулар и порно звезда. Романс, завършил в съда и спомен, който музикантът е оставил зад гърба си и се е отдал на музиката. „Както животът, така и музиката ми е динамична, интензивна. В противен случай всичко ще е равно и плавно. Това е моят емоционален дворец. Моето музикално пътешествие, когато творя музика или имам концерт. В него има и мекота, и нежност, и взривяващи моменти от виртуозни класически произведения. Иначе ще бъде скучно”, казва Гарет. По пътя към музикалния връх Дейвид е срещал и доста препъни камъни. Но желанието му да учи в едно от най-престижните музикални училища – „Джулиард“ в Ню Йорк, е в пъти по-голямо от липсата на пари. Без помощта на родителите си успява сам, работи и като фотомодел, и като чистач на училищни тоалетни. За него граници в музиката не съществуват. Губи и намира себе си в парче на Еминем. На неговата цигулка Моцарт, Чайковски и Майкъл Джексън сякаш оживяват. „За мен рок-енд-рол означава независимост. Имаш собствено мнение, цениш свободата. Музикалната си свобода, експериментираш много. Креативните хора притежават душа на рокаджии. Независимо дали свирят джаз, класика или хип-хоп”, казва още Дейвид Гарет.", "date": "2018.09.23", "title": "Най-бързият цигулар в света: Аз имам душа на рокаджия, независимо дали свиря джаз, класика или хип-хоп"}
{"url": "https://www.faktor.bg/bg/articles/layf-stayl/klyuki/kotarakat-rumen-blogar-na-2017-shte-izdava-kniga", "text": "Най-известната „Фейсбук” котка и блогър на годината за 2017 издава книга – котаракът Румен разказва на почитателите си за живота и проблемите си, съобщава Би Ти Ви. Това е Румен. Британец. Зодия Овен. „Първият ден беше Рамбо, на втория беше Силвестър, на третия ден беше Румен и така си остана. Мисля, че много му отива – той е един румен и засмян човек”, казва собственичката му. Връзката между Наталия Атанасова и Румен започва преди година и половина, когато заживяват заедно. Още в самото начало той проявява своя особен характер и започа да нарича стопанката си с инициали Ч.Т. – „чистач на тоалетната”. Румен смята, че най-важно е да е красив, другото било суета. Има и конкретни предпочитания за всичко, свързано с ежедневието му. „Той много обича лаврак. Второто най-хубаво нещо на света е средно голямата кутия, не много голямата кутия, в която една котка изглежда най-добре. Умрели пеперудки също много обича. Бяс и тения, едри глисти – такива неща”, раказва Наталия. Румен е чаровен от малък. Затова Наталия решава да сподели очарованието му със своите приятели и така се ражда „Фейсбук” страницата на Румен. „Това беше по желание на мои приятелки, които нямаха насита на неговите снимки, настояваха да има отделна страница, където да качвам целодневно, денонощно негови снимки, които те да гледат, коментират и лайкват със сърчица. И това да си стане самостоятелно – да няма нищо общо с моя профил. И в крайна сметка и аз предпочетох, защото в един момент установих, че моят профил е пълен с негови снимки, а от мен не е останала някаква следа кой знае каква”, спомня си Наталия. Румен разбира от всичко, но има проблем с правописа. „Най-вероятно, защото е котка. Ако котките можеха да пишат, според мен те нямаше да спазват никакви правила. Те не само правописни и пунткуационни правила не спазват – по принцип не спазват никакви правила от всякакво битово естество и каквото и да е. Няма начин да накараш котка да спазва правила. Така, че най-вероятно така щяха да пишат според мен”, допълва тя. За година и половина страницата на Румен събира близо 30 хил. последователи. Това му донесе съвсем заслужената награда за блогър на 2017, а съвсем скоро животът на Румен ще бъде пресъздаден и в книга. „Тази идея беше на неговите фенове в страницата, те го поискаха това в коментарите под снимките. Настояваха много време – Румен трябва да има книга, Румен трябва да издаде книга! И аз в един момент реших – ами, да, защо пък не! Най-вероятно ще е забавно. И всъщност наистина много приятно и забавно се получи, надявам се да им хареса”, казва Наталия. Образът му ще оживее благодарение на илюстрациите на Виктория. Книгата за котарака Румен ще бъде на книжния пазар след месец, а дотогава може да разберете какво го вълнува в неговата страница.", "date": "2018.09.23", "title": "Котаракът Румен -  блогър на 2017, ще издава книга"}
{"url": "https://www.faktor.bg/bg/articles/sasht-prizemi-nashite-na-svetovnoto-po-voleybol-i-pochti-izpari-shansovete-ni-za-top-6", "text": "България записа поражение във втория си мач от втората фаза на Световното първенство по волейбол и значително намали шансовете си за топ 6 на планетата. Националите ни загубиха от САЩ с 0:3 (20:25, 20:25, 18:25) в столичната \"Арена Армеец\". По този начин американците спечелиха групата, след като записаха седма победа в седем мача от началото на шампионата и ще бъдат част от финалната шестица в Торино. Надеждите на България за топ 6 минават през задължителна победа в утрешния мач срещу Канада и доста късметлийско и щастливо развитие  в другите групи, което да ни постави сред двата най-добри втори отбора в тази фаза на Мондиала.", "date": "2018.09.23", "title": "САЩ  приземи нашите на Световното по волейбол и почти изпари шансовете ни за топ 6"}
{"url": "https://www.faktor.bg/bg/articles/kasmetliya-ot-burgas-udari-golemiya-dzhakpot-ot-nad-7-miliona", "text": "Падна поредният голям джакпот в Българския спортен тотализатор. В 76-ия тираж на играта \"6 от 49\" някой спечели 7 111 714 лв. Това е четвъртият най-голям джакпот в историята на тотото, а новият милионер е под №96.  Комбинацията, която донесе огромната печалба, е следната: 5, 8, 21, 39, 41, 42.  Фишът на стойност 2,40 лв. е пуснат в Бургас. В четвъртък джакпотът стартира с нови 2 млн. лв.", "date": "2018.09.23", "title": "Късметлия от Бургас удари големия джакпот от над 7 милиона"}
{"url": "https://www.faktor.bg/bg/articles/sport/balgariya/rusiya-izpari-nadezhdite-na-natsionalite-ni-po-voleybol-za-klasirane-vav-finalnata-6-tsa", "text": "Българският национален отбор изгуби шансове за класиране във финалната шестица на световното първенство. Надеждите окончателно се изпариха, след като Русия спечели два гейма срещу Финландия и елиминира тима на Пламен Константинов. Преди днешния последен ден от втората групова фаза българският отбор имаше минимални шансове да се добере до финалите в Торино. Те минаваха през победа на националите срещу Канада с 3:0 или 3:1 гейма, загуба на Русия с 0:3 или 1:3, поражение на Холандия от Италия, както и условието Бразилия да не губи с 0:3 или 1:3 срещу Белгия. Още по време на първите мачове обаче стана ясно, че съдомакинът на мондиала ще напусне надпреварата. Русия бързо показа, че е много по-класен отбор от Финалндия, и спечели по категоричен начин първите два гейма - 25:17 и 25:19. Още един гейм, затворен с 25:22, подпечата победата на \"сборная\" и класирането на олимпийските шампиони от Лондон 2012 за финалната шестица. По този начин отпадна вероятността България да попадне сред двата най-добри втори отбора във втората групова фаза. Другият домакин - Италия, САЩ, Бразилия, Сърбия, Русия и два отбора измежду световния шампион Полша, Франция и Белгия ще продължат битката за световната титла. България остава извън финалната шестица на трето поредно световно първенство. Преди четири години в Полша националите заеха 13-ата позиция, а през 2010 г. се класираха седми.", "date": "2018.09.23", "title": "Русия изпари надеждите на националите ни по волейбол за класиране във финалната 6-ца"}
{"url": "https://www.faktor.bg/bg/articles/layf-stayl/klyuki/arni-se-kefi-na-oktoberfest-v-kompaniyata-na-sina-si-i-priyatelkata-si-hedar", "text": "Актьорът Арнолд Шварценегер се наслади на Октоберфест, докато бе на почивка в Мюнхен. Той бе придружен от сина си Патрик и приятелката си Хедър Милиган, докато с наслада отпиваше от халба с пенлива течност в една от палатките на германския бирен фестивал. 71-годишният актьор очевидно е забавляваше докато позираше за снимки с 25-годишния си син. Двамата бяха облечени в традиционните кожени панталони и елек, а Хедър носеше бяла баварска рокля със сатенена панделка около кръста.", "date": "2018.09.23", "title": "Арни се кефи на Октоберфест в компанията на сина си и приятелката си Хедър"}
{"url": "https://www.faktor.bg/bg/articles/kultura/art-faktor/otkriha-parvata-zlatna-moneta-v-srednovekovna-lutitsa-kray-ivaylovgrad", "text": "Екипът, ръководен от директора на НИМ доц. д-р Бони Петрунова, който проучва средновековния град Лютица край Ивайловград, Хасковско, намери първата златна монета на този обект. Това съобщиха от пресцентъра на НИМ. Тя е от типа \"Йоан ІІІ Дука Ватаци (1222- 1254)“ и се отнася към този никейски император, от период на интензивни златни и медни монетосечения, правени от венецианците в Константинопол. Монетите са използвани в този български град още от около 1215 г.  По-точната датировка на златната монета, според проф. Константин Дочев, е 1240-1260 г. Тя не е била в обръщение дълго време, но е преминала през ръцете на няколко сарафи, което личи от графитите по нея. След като през юли тази година в Лютица бе открит печатът на императрица Йоланда Монфератска, сега намирането на златна монета в този средновековен град показва, че това място е богат извор на информация и богатства. И това е само първата златна монета, ще „изскочат“ вероятно и други.", "date": "2018.09.23", "title": "Откриха първата златна монета в средновековна Лутица край Ивайловград"}
{"url": "https://www.faktor.bg/bg/articles/novini/balgariya/otkriha-taen-kran-za-tochene-na-metilov-alkohol-v-sklad-kray-karnobat", "text": "Таен кран за източване на метилов алкохол са открили служители на Агенция \"Митници\" край Карноват. Това съобщиха от Агенцията на специален брифинг. На него беше съобщено, че при производството на алкохол в района на Карнобат е имало тръба, от която е преминавало нерегламентирано количество алкохол. Всичко това води до ощетяване на държавния бюджет, посочи Юлиян Мирков от Агенция \"Митници\". \"Тръбата е част от производствен процес на дестилация в данъчен склад. На нея е установен нерегламентирано поставен кран, от който може да бъде извеждан метилов алкохол, спирт от данъчния склад, без да излиза от измервателните устройства, които предават към агенция \"Митници\", каза той. \"В тази връзка са предприети действия от ОПК за обезпечаване на доказателства, както и с цел недопускане на щети за бюджета\", обясни Мирков. \"По отношение на гроздовата реколта, която следва да бъде предадена на производителя, е дадена възможност на лицензирания складодържател да приема и съхранява гроздовата реколта с цел недопускане на нейното унищожение\", поясни Мирков. Брифингът бе свикан във втория пореден ден на протести от работници в запечатаните винзаводи на Миню Стайков край Карнобат.", "date": "2018.09.23", "title": "Откриха таен кран за точене на метилов алкохол в склад край Карнобат"}
{"url": "https://www.faktor.bg/bg/articles/iran-privika-evropeyski-diplomati-zaradi-karvavata-banya-v-ahvaz", "text": "Иранските власти привикаха дипломатическите пратеници на Холандия, Дания и Великобритания заради нападението срещу военния парад. Тези страни бяха обвинени, че приютяват на своя територия ирански опозиционни организации, предаде иранската осведомителна агенция ИРНА, цитирана от Ройтерс.   Етническо арабско опозиционно движение на име Национална съпротива \"Ахваз\", което иска създаването на отделна държава в богатия на петрол район Хузестан, пое отговорност за нападението.   Някои от представителите на етническите сепаратистки движения в Иран се намират в европейските страни.   Говорител на иранското министерство на външните работи заяви, че Техеран \"е поискал от тези правителства да осъдят нападението и да екстрадират в Иран свързаните с него хора, за да бъдат изправени на съд\".   \"Неприемливо е, че тези организации не се обявяват за терористични от ЕС, стига да не са извършвали терористичен акт в Европа\", каза говорител на иранското министерство на външните работи.   Генералният секретар на ООН Антониу Гутериш изрази съболезнования във връзка с нападението в Иран, предаде ТАСС, като се позова на съобщение на неговия говорител. \"Генералният секретар осъжда днешното (вчерашното) нападение в град Ахваз в Югозападен Иран, в резултат на което, както бе съобщено, са загинали много хора, включително деца. Той изразява съболезнования на семействата на жертвите и правителството, както и на иранския народ\", заяви говорителят. Той допълва, че Гутериш пожелава скорошно възстановяване на ранените.", "date": "2018.09.23", "title": "Иран привика европейски дипломати заради кървавата баня в Ахваз"}
{"url": "https://www.faktor.bg/bg/articles/novini/svyat/kitay-s-ultimatum-kam-amerikanskiya-poslanik-v-pekin-popravete-greshkata-svalete-sanktsiite", "text": "Американският посланик в Китай беше привикан в китайското външно министерство. На разговора китайците са изразили протеста си срещу санкциите, наложени от Вашингтон заради купуването на руски военни самолети и оборудване за ракети земя-въздух. „Призоваваме САЩ незабавно да поправят грешките и да отменят т.нар. „санкции”. В противен случай САЩ трябва да си понесат последиците\", пише в комюнике китайското външно министерство. На 20 септември САЩ добавиха в черния си списък със санкции китайския Департамент за подготовка на войските и снабдяването и 33 руски физически и юридически лица, свързани с отбранително-промишления комплекс на Русия или с нейното разузнаване. С купуването на оръжия от главния руски износител \"Рособоронекспорт\" Китай е нарушил закон, приет през 2017 г., чиято цел е да бъде наказано правителството на руския президент Владимир Путин, че се е намесило в американските избори. През седмицата САЩ добавиха в списъка с наказателни мерки китайския Департамент за подготовка на войските и снабдяването, а също и 33 руски физически и юридически лица, свързани с отбранително-промишления комплекс на Русия или с нейното разузнаване. На свои ред американският президент Доналд Тръмп предупреди за разрастващата се митническа война с Китай и запита дали Пекин смеят да предизвикат Вашингтон с реципрочни мерки, в отговор на последните американски мита върху китайски стоки на стойност 200 млрд. USD. „Ние действаме срещу несправедливите търговски практики на Китай… Ние възстановихме Китай. Ние им дадохме такива богатства. И сега го променяме. Затова наложихме 25% мита върху вноса на стоки на стойност 50 млрд. USD. И тогава те казаха, „Ние ще направим същото нещо“. И аз им казах: „Това е добре. Ние имаме много повече патрони““, каза Тръмп по времена митинг в Мисури.", "date": "2018.09.23", "title": "Китай с ултиматум към американския посланик в Пекин: Поправете грешката, свалете \"санкциите\""}
{"url": "https://www.faktor.bg/bg/articles/ruski-general-izrael-e-vinoven-za-svaleniya-il-20", "text": "Министерството на отбраната на Русия смята, че за свалянето на самолет Ил-20 от сирийската противовъздушна отбрана, е виновен Израел.  „Предоставените обективни данни, свидетелстват, че действията на израелските пилоти, довели до гибелта на руски военнослужещи, доказват или техния непрофесионализъм, или най-малкото за наличието на престъпна небрежност”, каза официалният представител на Министерството на отбраната на Русия генерал-майор Игор Конашенко. От Министерството на отбраната на Русия потвърждават, че израелските пилоти на F-16 умишлено са се крили зад руския Ил-20 от сирийските зенитни ракети. Ракетите на сирийската противовъздушна отбрана е нанеса удара в 22.03 ч. местно време. „Израелският пилот не може да не е знаел, че ефективната отразяваща се повърхност на самолета Ил-20, значително надвишава аналогичната повърхност на изтребителя F-16 и, че именно руският самолет ще се окаже предпочитана цел за зенитната ракета”, обяснява Конашенко.", "date": "2018.09.23", "title": "Руски генерал: Израел свали нашия Ил-20"}
{"url": "https://www.faktor.bg/bg/articles/solana-prespanskiyat-dogovor-vazpira-globalnoto-zavrashtane-kam-shovinizma", "text": "Бившият върховен представител на ЕС по въпросите на външната политика Хавиер Солана обръща внимание на предстоящия референдум в Македония за договора за името и значението на това споразумение за решаването на други двустранни спорове, пише \"Проджект синдикейт\".  Преспанският договор, пише Солана \"предлага устойчив модел за разрешаване на спорове на други места, защото той олицетворява цялостен подход за решаване на конфликти въз основа на обещание за взаимно споделени дългосрочни ползи\", давайки за пример член 15 от споразумението с Гърция, който се отнася до сътрудничество в областта на образованието, културата, технологиите... \"Този договор между страни с дългогодишен спор е вдъхновение за един регион, който остава заплетен в спорове около етническите и националните идентичности. Балканите - и не само на Балканите - имат нужда от нова история въз основа на реалните приоритети на народа, което е точно това, което предвижда Преспанският договор \", смята бившият шеф на европейската дипломация.  За пример Солана дава спора между Косово и Сърбия, както и политическото напрежение в Босна и Херцеговина и Република Сръбска. Но, смята Хавиер Солана, ако \"седмицата завърши добре\", т.е., ако бъде приет договора от страна на гражданите в Македония, той ще върне надеждата за региона. \"Ако Преспанският договор показва нещо, то е, че нито един конфликт не може да остане нерешен, когато дипломатическата креативност и политическата воля дадат плодове\", смята Солана.  Ако Преспанският договор мине, това ще означава и противопоставяне на \"глобалното завръщане към шовинизма\", цитира МКД. \"Във време, когато толкова много държави изглежда, че имат намерение да строят стени, би било иронично и дълбоко приятно да се види, че Балканите изграждат мостове\", пише Солана, цитиран от БГНЕС. Той приветства лидерството и смелостта на двамата премиери Зоран Заев и Алексис Ципрас и припомни, че и двамата са изправени пред силни атаки от вътрешните опозиции.", "date": "2018.09.23", "title": "Солана: Преспанският договор e вдъхновение за един регион, заплатен в спорове и конфликти"}
{"url": "https://www.faktor.bg/bg/articles/shef-na-vinprom-karnobat-oprovergava-mitnitsite-tova-e-obiknoven-kran-za-proverka", "text": "Технологът и административен директор на \"СИС Индъстрис\" инж. Йовко Йовков опроверга Агенция \"Митници\" за откритите тръби и кран, през които се източвали нелегално големи количества алкохол от \"Винпром Карнобат\". Това съобщи \"Канал 3\". Това разкриха по-рано днес на брифинг от Митниците, но според Йовков това всъщност е кран за проверка на системата и ако бъде отворен, може да бъде много опасно, което автоматично изключва вероятността оттам да се пренася алкохол.  \"Тръбата, за която говорят митниците, че са открили във винзавода в гара Церковски, е монтиран преди две години кран. Ако случайно го отворим, както твърдят митничарите, ще гръмне и ще вдигне във въздуха целия завод и гара Церковски. Тези 70 % пари ще се изпарят в атмосферата, цялото помещение ще се насити с алкохолни пари, а както всички знаете, те са силно взривоопасни”, обяви инж. Йовков за \"Флагман\".  \"Тръбата всъщност е обикновен кран за проверка на херметичностни съоръжения. Целта ѝ е с нея да проверяваме дали няма изтичане на алкохолни пари. През тръбата, на която е монтиран кранът, циркулира течностно-парна смес с темп 80-85 градуса. Приблизителното съотношение на алкохолни пари и алкохолна течност е 70 към 30. При вземане на проба от митниците пробните им шишета се деформираха, защото температурата е над 80 градуса. Това се прави, за да се пречисти максимално  спиртът. Тоест да предложим на хората спирт и спиртни напитки с максимално качество. Прословутият кран технологично стои постоянно затворен, иначе ще нарушим режима на работа\", обясни административният директор на \"СИС Индъстрис\". Както вече е известно заводите на Миню Стайков са запечатани от Агенция \"Митници\", а самият бизнесмен е в ареста. Спирането на работата на винпромите предизвика и протести в Карнобат, тъй като на практика множество хора стоят без работа и то точно в сезона на гроздобера.", "date": "2018.09.23", "title": "Човек на Миню Стайков опровергава \"Митници\"-те: Тръбата е обикновен кран за проверка"}
{"url": "https://www.faktor.bg/bg/articles/novini/svyat/otnovo-protesti-v-germaniya-predi-znakova-vizita-na-erdogan", "text": "Демонстранти излязоха по улиците на германски градове преди планираното посещение на турския президент Реджеп Ердоган след няколко дни, съобщава ДПА. По оценки на полицията неколкостотин души са участвалите в подобна акция в германската столица. Протестиращите държаха транспаранти с надписи: \"Ердоган не е добре дошъл\". Митингите бяха организирани от коалиция организации срещу турския държавен глава, включително кюрдско сдружение. В няколко германски града по улиците преминаха протестни шествия от по между 80 и 200 души. Около 80 души в Хановер се присъединиха към по-голяма демонстрация, свикана от друга организация срещу десния екстремизъм, в която участваха 400 души. За петък и другата събота са планирани няколко големи протеста в Берлин и Кьолн срещу посещението на Ердоган. Очаква се на всеки от тях да присъстват около 10 000 души. Турският президент пристига в Берлин в четвъртък, а в събота заминава за Кьолн. Той твърдо е решен да възстанови напълно смразените отношения между Турция и Германия.", "date": "2018.09.23", "title": "Отново протести в Германия преди знакова визита на Ердоган"}
{"url": "https://www.faktor.bg/bg/articles/novini/balgariya/ninova-s-populizam-velichae-septemvriytsi-gromi-nesashtestvuvashtiya-fashizam", "text": "Председателят на БСП Корнелия Нинова за пореден път доказа, че нейният популизъм няма граници. Днес тя изпрати до БСП Монтана своето верую по повод на Септемврийското въстание, избухнало на 23 септември 1923 година.   \"Септември 23 не може да бъде отречен, нищо не е забравено!\", обяви партийният лидер.  Заедно с председателя на партията на европейските социалисти Сергей Станишев, Георги Гергов и Михаил Миков поздравиха местните социалисти, които отбелязаха 95-годишнината от този – както те го наричат - „героичен и трагичен бунт“ с митинг-концерт. \"Без този подвиг Европа щеше да е различна. Буржоазната олигархия си е служила с набор терористични действия и днес живеем във време на голяма опасност, когато омаловажават подвига на септемврийци и обявяват за герои съмишлениците на Хитлер и Мусолини и техните политически бащи. Рапортуваме днес пред загиналите във въстанието, че тяхната мечта за премахване на фашизма е постигната, техният подвиг не е безсмислен, както някои се опитват да внушават \", заяви в словото си Атaнас Зафиров, член на Изпълнителното бюро на БСП. Тези думи на Корнелия Нинова са не само популистки, но с посланията си тя насажда омраза в обществото и фалшифицира историята. Научната общност у нас е категорична, че фашизъм в класически вид никога не е имало в България. Но БКП и техните наследници в БСП манипулативно налагат тази теза, за да оправдаят зверствата и безчинствата, с които комунисти и шумкари потопиха страната след 9-ти септември 1944 година.", "date": "2018.09.23", "title": "Нинова с популизъм - величае септемврийци, громи несъществуващия фашизъм"}
{"url": "https://www.faktor.bg/bg/articles/lyubcho-georgievski-kaharen-za-makedoniya-ako-referenduma-sa-provali-ostavame-v-byurm", "text": "Не бива да забравяме, че ако референдумът се провали, ние ще останем БЮРМ, защото първо не вярвам, че вече ще има смели македонски политици, които ще влязат в тази битка - за членство в ЕС и НАТО, и смятам, че и международната общност ще охладнее по този въпрос. Това заяви бившият македонски премиер и бивш лидер на ВМРО-ДПМНЕ Любчо Георгиевски в интервю за Радио Свободна Европа, съобщава в. \"Нова Македония\", цитирана от БТА. Смятам, че това е шанс, който трябва да се използва. Не трябва да се гледа партийно на проблема, затова се съгласих да се окажа в един списък с хора, които имат минало, свързано с ВМРО-ДПМНЕ. Надявам се, че и мен свързват с ВМРО-ДПМНЕ от миналото време, заяви Георгиевски. В интервюто той посочва, че още през 2000 г., когато е бил премиер, е имало опит с гръцкия премиер Костас Симитис да решат проблема с името - Северна или Горна Македония. \"Това име щеше да бъде само за международна употреба, не трябваше да бъде за вътрешна употреба, а тогава главни противници бяха тогавашното ръководство на Социлдемократическиуя съюз /СДСМ/ и журналистите около тогавашното ръководство на СДСМ\", припомни бившият премиер. Георгиевски заяви, че е ирония, че онези, които тогава не са позволили да се реши въпросът, сега го решават, при това по-много по-тежък начин.  Радвам се, че днес тази инициатива я води Зоран Заев и ще съжалявам, ако пропадне, каза Георгиевски.", "date": "2018.09.23", "title": "Любчо Георгиевски кахърен за Македония: Ако референдумът се провали, ще загубим битката за ЕС и НАТО"}
{"url": "https://www.faktor.bg/bg/articles/novini/svyat/s-16-podkrepa-merkel-otvya-helmut-kol-i-vili-brand-v-anketa-za-nay-avtoritetna-lichnost-v-stranata", "text": "Германският канцлер Ангела Меркел се класира на първо място в анкета за най-авторитетните личности на страната, въпреки трусовете, през които премина нейното управление и новия коалиционен кабинет. Общо 16% от участвалите са я посочили за най-голямата гордост на Германия. Проучването е на социологическия институт “Infratest dimap“ и е по поръчка на ежедневника ”Welt am Sonntag“. В първата петорка влизат бившите канцлери Хелмут Шмит (11%), Вили Бранд (6%) и Хелмут Кол (6%). На пето място са намира настоящият президент на страната Франк-Валтер Щайнмайер (5%). В анонимната телефонна анкета са взели участие 1047 германски граждани. Те са били помолени да посочат до три имена на “представители на политиката, икономиката, науката, спорта или културата, с които може особено да се гордеят заради значението им (за Германия) в миналото и настоящето“. Цели 49% от участниците в проучването са посочили само имена на политици", "date": "2018.09.23", "title": "С 16% подкрепа Меркел отвя Хелмут Кол и Вили Бранд в анкета за най-авторитетна личност в страната"}
{"url": "https://www.faktor.bg/bg/articles/zaharieva-se-pohvali-balgariya-e-parvenets-v-es-po-dyal-na-zheni-v-it-sektora", "text": "ългария е на първо място в Европейския съюз по дял на жени в IТ сектора, като у нас 30% от специалистите в бранша са жени при среден процент за ЕС от 16 на сто. С този пример вицепремиерът и министър на външните работи Екатерина Захариева илюстрира пред първите дипломати дами от целия свят възможностите, които в България се предоставят на жените дори в традиционно мъжки сектори, предаде БТА. Първата по рода си среща на жените външни министри се провежда в Монреал, Канада. Захариева посочи още, че политици като председателя на Народното събрание, кметът на София, българският еврокомисар и вицепрезидентът на страната са жени, и хората са доволни от работата им, \"въпреки че все още 55 на сто от съгражданите ни искат президентът да е мъж\". Българският вицепремиер посочи още, че в дипломацията често жените са по-добри преговарящи и целта на политиците трябва да е промяна във възприятията и при жените, и при мъжете, и те да работят заедно за равнопоставеност на половете. Според нея \"когато овластяваш жените и им даваш достъп до запазените за мъжете територии, печели икономиката и държавата като цяло. Доказано е, че ако всички жени и момичета се включат активно в икономическия живот, на годишна база БВП в света ще нарасне колкото е БВП на Китай и САЩ заедно\", подчерта Захариева.", "date": "2018.09.23", "title": "Захариева се похвали: България е първенец в ЕС по дял на жени в IT сектора"}
{"url": "https://www.faktor.bg/bg/articles/bogatite-cashto-plachat-golemi-financovi-gpesh-i-na-nay-ycpelite-xopa", "text": "He бивa дa миcлим, чe нaй-гoлeмитe бизнecмeни винaги взeмaт cъвъpшeнo тoчнитe peшeния, oпиpaйĸи ce cвoитe знaния, oпит и инcтинĸт. И тoвa им гapaнтиpa гoлям и нeпpeĸъcнaт възxoд. Дaжe и нaй-ycпeшнитe и бoгaтитe и xopa в cвeтa ca извъpшвaли финaнcoви и житeйcĸи гpeшĸи, нo тe нe ce пpитecнявaт дa cи ги пpизнaят и дa гoвopят зa тяx. И мoжe би в тoвa e ĸлючът дa ce пoyчим oт гpeшĸитe cи и дa въpвим нaпpeд, пише money.bg. Представяме 7 cвeтoвнo извecтни милиapдepи, ĸoитo cа дoпycнaли cepиoзни гpeшĸи в живoтa cи, нo тoвa нe им e пoпpeчилo дa пocтигнaт зaбeлeжитeлни пpoфecиoнaлни и финaнcoви peзyлтaти. Ha Уopън Бъфeт ce възxищaвaт вcичĸи, cъздaдeнaтa oт нeгo инвecтициoннa Веrkѕhіrе Наthаwау e пpимep зa бизнec ycпex oгpoмни. He cлyчaйнo e cмятaн зa eдни oт нaй-гoлeмитe финaнcoви инвecтитopи в иcтopиятa, нapичaн зacлyжeнo \"Mъдpeцът oт Oмaxa\". Ho в caмoтo нaчaлo нa cвoятa ĸapиepa тoй взeмa нeoбмиcлeнo peшeниe, ĸoeтo мy cтpyвa oгpoмнa cyмa пapи. Πpeз 1960 г. Бъфeт ĸyпyвa aĸции нa тeĸcтилнaтa ĸoмпaния Веrkѕhіrе Наthаwау, a cлeд тoвa ги пpoдaвa нa caмaтa нeя, зa дa peaлизиpa нe гoлямa пeчaлбa. Cлeд ĸaтo диpeĸтopът нa Веrkѕhіrе Наthаwау иcĸa дa нaмaли дeлa cи в ĸoмпaниятa, Бъфeт peшaвa дa пoпpaви пpeдишнa cи гpeшĸa и ĸyпyвa ĸoнтpoлния пaĸeт. B peзyлтaтнa тoвa, ĸaĸтo тoй caм пo-ĸъcнo пpизнaвa, мy e ce нaлaгa дa ce зaнимaвa c тeĸcтилeн бизнec, ĸoйтo ce e нaмиpaл в плaчeвнo cъcтoяниe. И ceгa тoй cмятa, чe ĸyпyвaнeтo нa тaзи ĸoмпaния e билa \"гpeшĸa зa $200 милиapдa\". Πpeз 1997 г. ИT ĸoмпaниятa Аррlе e дeмoнcтpиpaлa нe cъвceм дoбpи peзyлтaти, и нeйният ĸpax e бил нe пpocтo пpeдпoлoжeниe, a cъвceм peaлнa вepoятнocт. Bъпpeĸи тoвa Бил Гeйтc инвecтиpa $150 милиoнa в cвoя ĸoнĸypeнт, ĸoйтo ce зaдължил дa пpeдocтaвя пpoгpaмнo ocигypявaнe зa ĸoмпютpитe, пpoизвeждaни oт ĸoмпaниятa нa Гeйтc. B oнoвa вpeмe тaзи cтъпĸa билa cтpaтeгичecĸи вaжнa. Ho мнoзинa cмятaт, чe e билa гoлямa гpeшĸa нa Гeйтc, зaщoтo Cтив Джoбc нe caмo пpeдoтвpaтил ĸpaxa нa Аррlе, нo и нaпpaвил ĸoмпaниятa дoминиpaщa нa пaзapa, ocoбeнo пpи мoбилнитe тeлeфoни. И дoceгa мнoгo xopa cи зaдaвaт въпpoca, ĸaĸвo щeшe дa cтaнe c Аррlе, aĸo Бил Гeйтc нe бe нaпpaвил тaзи cпacитeлнa зa нeя инвecтиция. Taзи гoдинa Джeф Бeзoc e твъpдo лидep нa нaй-бoгaтитe xopa в cвeтa cъc cъcтoяниe oт $150 милиapдa. Ho тoй caм cи пpизнaвa, чe пpeз 2014 гoдинa нeгoвия cтpeмeж ĸъм eĸcпepимeнти eдвa нe e дoвeл Аmаzоn дo фaлит, тъй ĸaтo ĸoмaниятa зaгyбилa твъpдe мнoгo пapи. \"Aз нaпpaвиx гpeшĸи, ĸoитo бyĸвaлнo cтpyвaxa нa Аmаzоn.соm милиapди дoлapa\", зaяви пpeди вpeмe Бeзoc в интepвю. Πpeoцeнĸaтa нa тeзи гpeшĸитe билa твъpдe бoлeзнeнa зa нeгo, пpизнaвa Бeзoc. Eдин oт нaй-гoлeмитe пoвoди зa cъжaлeниe cтaнa Fіrе Рhоnе, ĸoйтo нe ce пpoдaвaшe дoбpe нa пaзap и зapaди тoзи нeycпeшeн пpoдyĸт ĸoмпaниятa ce нaлoжи дa oтпишe $170 милиoнa. Πocлe няĸoлĸo дeceтилeтия зaбeлeжитeлнa paбoтa в тeлeвизиятa Oпpa Уинфpи e мoглa пpocтo дa ce oттeгли нa бoгaтa и зacyжeнa пoмивĸa, зaeднo ĸpaя нa Тhе Орrаh Wіnfrеу Ѕhоw.  Ho вмecтo тoвa тя peшилa дa пycнe cвoй coбcтвeн тeлeвизиoнeн ĸaнaл пpeз 2011 гoдинa.  Ho oщe oт caмoтo нaчaлo ОWN ce cблъcĸaл cъc cepиoзни пpeпятcтвия. И Oпpa билa пpинyдeнa дa пpизнae, чe aĸo e знaeлa, ĸoлĸo cлoжнo щe бъдe тoвa нaчинaниe, тя би ce зaeлa c нeщo дpyгo. И ĸaзвa, чe aĸo тpябвa дa нaпишe ĸнигa зa cвoя пpoeĸт би я oзaглaвилa \"101 гpeшĸи\". Toвa бизнec нaчинaниe и cтpyвa зaгyби зa пoчти 330 милиoнa дoлapa, Oпpa пoлyчaвa нepвeн cpив. Ho в ĸpaя нa ĸpaищaтa ycпявa дa пocтигнe ycпex. Pичapд Бpaнcън, cъздaтeл нa бизнec импepиятa Vіrgіn Grоuр, дocтa чecтo и oтĸpитo paзĸaзвa в cвoя блoг зa гpeшĸитe, ĸoитo e извъpшвaл. Toй пишe, чe вceĸи нeycпex e oбичaнo нeщo зa вceĸи пpeдпpиeмaч и тoй нe пpaви изĸлючeниe в тoвa oтнoшeниe. Ho Бpaнcън cпoдeля yбeдeнo, чe ce e нayчил мнoгo oт cвoитe гpeшĸи. Haпpимep, ĸaтo нeгoвaтa мapĸa бeзaлĸoxoлнa нaпитĸa Vіrgіn Соlа, ĸoнĸypeнт нa Соса-Соlа, ĸoятo дocтигa дo eдвa 0,5% пaзapeн дял и cлeд тoвa пpocтo изчeзвa. Coбcтвeничĸaтa нa фpeнcĸaтa ĸoзмeтичнa импepия L\"Оréаl, ĸoятo пoчинa минaлaтa гoдинa нa 94 г., бe нaй-бoгaтaтa жeнa в cвeтa. Cмятa ce чe тя ce зaпoзнaвa c Фpaнcoa-Mapи Бaниe, фpeнcĸи пиcaтeл xyдoжниĸ и фoтoгpaф нa знaмeнитocти пpeз 1987 г., ĸoгaтo я cнимa зa cпиcaниe Égоïѕtе. B cлeдвaщитe гoдини Бeтaнĸyp и Бaниe cтaвaт дoбpи пpиятeли, ĸaтo тя cтaвa нeгoв блaгoдeтeл, пpaвeйĸи мy paзлични пoдapъци нa cyмa 1,3 млpд. eвpo. Te вĸлючвaт двe пoлици зa зacтpaxoвĸи живoт пo нaд 250 млн.- eвpo вcяĸa, ĸapтини oт извecтни xyдoжници зa нaд 20 милиoнa eвpo. Πpeз дeĸeмвpи 2007 г. дъщepятa нa милиapдepĸaтa пoдaвa иcĸ cpeщy Бaниe, oбвинявaйĸи гo в злoyпoтpeбa c физичecĸa и пcиxичecĸa cлaбocт зa личнa изгoдa. Oтдeлът зa бopбa c финaнcoвитe пpecтъплeния нa фpeнcĸaтa пoлиция opгaнизиpa paзcлeдвaнe и peшaвa дa внece дeлoтo в cъдa пpeз ceптeмвpи 2009 гoдинa. Cлeдвaт няĸoлĸo oтлaгaния нa дeлoтo зapaди oтĸaз нa Бeтaнĸyp дa бъдe ocвидeтeлcтвaнo нeйнoтo пcиxичecĸo cъcтoяниe. B ĸpaйнa cмeтĸa пpeз 2011 г. фpeнcĸият cъд paзpeшaвa нa Фpaнcoaз и cинoвeтe й дa зaщитaвaт интepecитe нa възpacтнaтa Бeтaнĸyp и ceмeйcтвoтo.  Извecтният финaнcиcт Джopдж Copoc e иcтинcĸи гypy нa инвecтициитe зa мнoзинa. Чpeз фoндa cи Ѕоrоѕ Fund Маnаgеmеnt тoй cпeчeли милиapди дoлapи. Ho пpeди няĸoлĸo гoдини Copoc нaпpaви гpeшĸa, ĸaтo влoжи 500 милиoнa дoлap във фoндa Quаntum Раrtnеrѕ, ĸoйтo ce yпpaвлявa oт дpyг извecтeн инвecтитop - Бил Гpoc.  Πъpвoнaчaлнo Copoc вяpвa нaпълнo нa Гpoc, cмятaн зa лeгeндa в cвoятa oблacт, нo ĸoгaтo фoндът зaпoчвa дa тъpпи cepиoзни зaгyби, нeгoвaтa вяpa ce изпapявa. Πo-мaлĸo oт гoдинa cлeд влaгaнeтo нa пapитe, зaтвъpждaвaйĸи липcaтa нa дoвepиe във, зaтвъpждaвaйĸи липcaтa нa дoвepиe във фoндa нa Гpoc, Copoc ги изтeгля, ĸoeтo cтaвa cepиoзeн yдap зa Quаntum Раrtnеrѕ.", "date": "2018.09.23", "title": "Бoгaтитe cъщo плaчaт: Гoлeми финaнcoви гафове нa нaй-ycпeлитe xopa"}
{"url": "https://www.faktor.bg/bg/articles/obshtestvo/ulitsata/vlastelinat-na-vrachkite-ili-kak-edin-poslanik-nasazhda-anitamerikanizam", "text": "Една среща и една снимка разбуниха духовете в социалните мрежи – посещението преди дни на американски посланик Ерик Рубин в централата на ДПС. Това се случва знаково, само седмица, след като стана публично ясно, че философът от Дръндар е придобил 70% от собствеността на ТЕЦ Варна за внушителната сума от 3500 лв. Въпросният философ вече почти 30 години държи в подчинение и страх най-бедния електорат в страната – турския и мюсюлманския. За фон на паметната среща между Ахмед Доган, Мустафа Карадайъ и Ерик Рубин не по-малко знаково е използван триптихът „Свобода, толерантност, отговорност”. В централата на етническата партия казват, че идеята и символите в него са лично дадени от Доган. За ръководството на ДПС триптихът е неосъзнат, но възприеман като сакрално място, нещо като олтар на Доганизма.  Ето как общественици коментираха знаковата среща и знаковия фон на снимката: „Бездарният стенограф Ахмед Доган пак хвърли в музиката анализаторите на морфичния резонанс с поредното си безсмислено послание. Графичната порнография зад него говори за много прост и объркан човек, който прикрива липсата на истински валидно послание и непрестанно си придава важност чрез объркани и неясни сигнали. Въпросът е защо го търпят обществото и етносът, в който живеят много на брой мислещи и интелигентни хора? Как този самозванец е успял да ни убеди, че който цени и уважава турците и мюсюлманите трябва да цени и уважава и него. Истината обаче е, че вечният председател на ДПС презира турците и мюсюлманите като по-нисши от него, а точно това са хората, които му дават сила. Очевидно властелинът на врачките се опитва да пласира някакво послание, но не успява поради объркването си. Комичното е, че бездарният стенограф приема за най-голям успех когато остане неразбран, внушавайки си, че мисълта му е много богата и сложна. Истината е далеч по-прозаична, хората гадаят какво иска да каже, защото изразните му средства не са надраснали детската градина”. „Как да го обясня това? Сигурно съм най-проамериканският българин на света и на всички времена. Но тези двамата нямат нищо общо с Америка, която обичам. Америка, която ме прие като политически емигрант. Америка, която разруши СССР... Това, че има такива дипломати няма нищо общо с американската идея. Навсякъде по света и в историята има такива типове. Въпросът е дали действително имаме диаспора, която да протестира и дали Рубин ще си прави каквото иска? Да идеш при един криминален престъпник като Доган??? Смятате ли, че в Щатите е възможно политик да купи електроцентрала за 1 500 долара, която струва няколко десетки милиона? Абсолютно невъзможно! Веднага ще отиде в панделата.  Именно подобни посланици създават антиамериканизъм”. „Мисля, че въпросната среща е послание към Москва и Анкара. Със затоплянето на отношенията на Путин с Ердоган, има голяма вероятност да е изтъргуван. Бизнес империята на ДПС-арската върхушка се подхранваше със стотици милиони долари от руската ВТБ- известна още като банката на Путин. Спре ли кранчето, империята ще рухне. Но Путин казва, че ще оцелее с новите си американски другари и техните банки. Към Анкара посланието е: \"Твоите врагове са мои приятели, така е било и така ще продължава\". За Анкара Доган е човек, който държи турците и мюсюлманите във феодална зависимост, пречи на опитите за преки инвестиции в районите, където преобладават. В Анкара се знае, че турците и мюсюлманите са средство за забогатяване на Доган и близкото му обкръжение. Що се отнася до паното, зад Доган и Рубин, то е доста неграмотно и претенциозно – съвсем в стила на Доган. Виждат се полумесец и звезда, които съвсем не символизират ислямската религия. Но се набива в очите и кръст, някои ще го обяснят като „заедност”, за която Доган обича да баламосва електората. А може наистина да е вярно, това което писа преди две години сайтът на Московската патриаршия – Доган заедно с ген. Решетников е присъствал в катедралата „Александър Невски”, по време на канонизирането на руски светец в София?” „Официалното посещение на посланика на САЩ в централата на ДПС и срещата му с Ахмед Доган е скандално и не може да остане без последици! Не може граждани, организации и медии, които се самоопределят като защитници на демократичните цености да се държат като неми свидетели и вече втори ден позорно и съучастнически да мълчат по въпроса! Хора като Ахмед Доган и Валентин Златев отдавна трябваше да бъдат включени в списъците за санкции на САЩ, а не в листата на посланиците за официални посещения. Припомням, че имаше прецедент, когато след обществената реакция в България, Хилъри Клинтън върна дарението от 1000 долара, направено от Дарина Павлова за предизборната й кампания”. „Тази снимка показва много. Протоколът изисква гостът, в случая посланик Рубин да бъде поставен в центъра на двамата си домакини. Това е елементарен израз на вежливост и гостоприемство. Но кой да ги знае тези тънки работи. Доган се е самопоставил в центъра, вероятно съвсем не случайно под кръста, за да демонстрира изрично, че е той е важният на снимката. Текстът на прес релийза от ДПС е като след междудържавно посещение на най-високо равнище, в което се получава самоопределянето на Доган като самостоятелен и значим фактор в българо-американските отношения. Няма как това да не се интерпретира като негов опит за легитимация след арогантната сделка с ТЕЦ \"Варна\". Но по-важното е посланието, че срещата е станала по искане на американския посланик, който имал интерес да се запознае с Доган. Това е легитимация на статута на този политик, който черпи сила от неформалната си позиция, т.е. от задкулисието си. Не за пръв път е трудно да се разберат едни или други ходове. Помня предишния американски посланик, който беше посетил Лукойл и направи фото с нейния български шеф, като каза едва ли не, че е американска компания -т.е. с американски акционери и това предопределяло задължението му да се види с тях. Този същия Лукойл, който в продължение на години не плащаше данък печалба и през който се реализираха основни канали на руското влияние у нас. Трябва да свиквате - всяка държава има своите интереси. Това се отнася и за всеки неин посланик.  Факт е, че на страницата на американското посолство няма никаква информация, говори красноречиво, че посещението е имало различна от обявената от ДПС интерпретация, цели и значимост”. „Зачестяват признаците за това, че предстои фондация \"Америка за България\" да бъде трансформирана в \"Америка и България за Кремъл\". Доган, като личност особено е н е р г и ч н а, би могъл да играе ролята на пиар и ковчежник...”", "date": "2018.09.23", "title": "Властелинът на врачките или как един посланик насажда анитамериканизъм"}
{"url": "https://www.faktor.bg/bg/articles/svirep-masov-boy-predotvrati-politsiyata-v-romskiya-kvartal-na-krichim", "text": "Полицаи от районното управление в Стамболийски са предотвратили масов бой в ромската махала на Кричим, съобщава Канал3. Това стана ясно от изказване на кмета на Кричим Атанас Калчев, публикувано в неговия фейсбук профил.  Ето какво написа кметът по повод случилото се:  \"В качеството ми на кмет на община Кричим изказвам благодарност за бързите, адекватни и професионални действия на ръководството на РУП на МВР гр. Стамболийски и на всички полицейски служители, които са взели участие в предодвратяването на безредици по повод възникналото масово сбиване в нощта на 21.09 срещу 22.09.2018г. в кв. “Крайречен” в гр.Кричим. Независимо от факта, че има леко пострадали, унищожено движимо и недвижимо имущество, полицейските служители не са допуснали разрастването на сбиването в масови безредици, кръвопролития и жертви сред живущите в квартала. Поздравявам също и жителите на кв. “Крайречен”, които доброволно са взели участие в овладяването на кризисната ситуация и са оказали съдействие на органите на реда. Като кмет и като човек, препоръчвам на участниците в сбиването, на техните роднини, близки и приятели да се въздържат от лични отмъщения и други самоуправни действия. Правоохранителните органи са предприели всички необходими действия по установяване лицата предизвикали масовия побой. Държа да подчертая, че ръководството на община Кричим по никакъв начин - било то с действия, бездействия или мълчание, няма да толерира този вид поведение, което провокира вътрешно етническо напрежение в кв. “Крайречен”. Ще направим всичко необходимо съвместно с органите на реда като предприемем всички възможни действия по законосъобразност и целесъобразност за неутрализирането на подобен вид противообществени прояви с цел гарантирането на спокойствието, правата и свободите на гражданите на община Кричим, без значение от религиозната им или етническа принадлежност. Нека не забравяме, че живеем в правова държава и спазването на правилата и общоприетите норми на поведение са задължение на всеки нейн гражданин, без значение на пол, религиозна или етническа принадлежност.\"", "date": "2018.09.23", "title": "Свиреп масов бой предотврати полицията в ромския квартал на Кричим"}
{"url": "https://www.faktor.bg/bg/articles/tsarskiyat-vlak-s-vagona-na-tsar-boris-iii-poteglya-dnes-kam-tryavna", "text": "По маршрута Горна Оряховица – Велико Търново – Трявна и обратно днес ще пътува атракционен влак с парен локомотив и вагон от царската композиция \"Корона експрес”, съобщиха от пресцентъра на БДЖ. Събитието се организира съвместно от \"БДЖ-Пътнически превози” ЕООД и община Велико Търново по повод честването на Деня на независимостта на Република България. Специална атракция за пътуващите и посетителите на празничното мероприятие е ретро подвижният състав на БДЖ. Влаковата композиция ще бъде теглена от парен локомотив № 16.27, като в състава й е включен личният вагон-салон на цар Борис III от „Корона експрес”. Всички желаещи ще могат да разгледат специално прикачения вагон, както и да се снимат с парния локомотив.  Ретро влакът ще потегли от гара Горна Оряховица в 11.50 ч. и ще пристигне на гара Трапезица в 12.07 ч., където ще престои около час. През това време всички пътници и гости ще имат възможността да се потопят в атмосфера от епохата на прочитането на Манифеста за обявяване на независимостта на България, както и обявяването на Княз Фердинанд за български цар.  След пресъздаването на историческата възстановка на гара Трапезица атракционната композиция ще продължи своето пътуване по маршрута си до Трявна. От гара Трявна в посока Горна Оряховица влакът ще замине в 15.00 ч.  Парният локомотив № 16.27 е произведен през 1948 г. във “Wiener Lokomotivfabrik Floridsdorf”, Австрия, с фабричен № 17632. По-голямата част от експлоатационния му живот преминава по жп участъка Горна Оряховица – Стара Загора. Неговата максимална конструктивна скорост е 80 км/ч. Интересен факт за локомотив 16.27 е това, че машината е възстановена в оригиналния си \"немскo/австрийски” (DR/ÖBB) вид като цветово решение, със снегоочистителен плуг, димоповдигащи щитове (крила) и други елементи. Освен 16.27 за момента в Европа има запазена за движение още една машина от този тип, която се намира в Люксембург. Първокласният вагон-салон № 050-1 е произведен през 1938 г. в \"Linke Hoffman Werke-Breslau”, Германия и е личен вагон за пътуванията на Цар Борис ІІІ. Този вагон разполага със служебна кабина с 1 легло, 4 кабини с по 2 легла, 2 кабини с две спални с по едно легло и общ санитарен възел, салон с 11 места (за срещи, съвещания, хранене) и склад. Вагон-салон № 050-1 е със запазено луксозно обзавеждане, като специалните ламперии и дамаски са автентични.", "date": "2018.09.23", "title": "Царският влак с вагона на цар Борис III потегля днес към Трявна"}
{"url": "https://www.faktor.bg/bg/articles/kmetat-na-karnobat-naprezhenieto-okolo-vinzavoda-eskalira-strah-me-da-ne-stane-po-golyama-belya", "text": "Възниква сериозно напрежение сред протестиращите служители на \"Винпром Карнобат“, страхувам се да не стане по-голяма беля\", каза Георги Димитров, кмет на Община Карнобат. \"Постоянно разговарям с представителния щаб, който организира протеста, и с ръководството на МВР“, каза още Димитров. По думите му протестиращите са се насочили към Съдебната палата, а в момента там се намират митничарите и съдията.  По думите му се иска удължаване на мярката, а ако това се случи, реколтата няма да може да бъде прибрана и това, което е вътре, ще започне да се разваля, което автоматично означава - ликвидиране на завода.   \"Всичко е непредвидимо, а хората са притеснени и много разтревожени, цели семейства работят там. По отношение на пътищата – освободени са, всички се намират пред Съдебната палата, а там е пешеходна зона“, добави Димитров. Днес бе блокиран главния път I-6 в Карнобат (стария път Бургас – София) от служители на \"Винпром Карнобат“, които за втори ден изразяват недоволството си от затварянето на завода и обектите около него. Протестиращите пресичат непрестанно пешеходна пътека на главния път.  Пред запечатания Винзавод в карнобатското с. Церковски, към 09:30 ч., вече се бяха събрали около 300 души, които трябва да бъдат на смяна и които се надяват да им разрешат да влязат вътре. Жандармерия обаче е завардила входа на предприятието.", "date": "2018.09.23", "title": "Кметът на Карнобат: Напрежението тук ескалира, страх ме е да не стане по-голяма беля"}
{"url": "https://www.faktor.bg/bg/articles/obshtestvo/ulitsata/patriarhat-otsluzhi-zaupokoyna-molitva-v-pamet-na-ekzarh-stefan-v-shiroka-laka", "text": "Негово Светейшество Българският патриарх и Софийски митрополит Неофит ще посети родопското село Широка лъка, където тържествено ще бъде отбелязана 140-годишнината от рождението на Българския екзарх Стефан. Патриархът ще бъде придружен от Светия Синод на БПЦ -БП. Честването в храма „Успение Богородично\" се организира от Пловдивската митрополия. Негово високопреосвещенство пловдивският митрополит Николай ще отслужи заупокойната света литургия в черквата, а негово светейшество българският патриарх Неофит ще отслужи заупокойна молитва пред бюст-паметника на екзарх Стефан в центъра на Широка Лъка. Екзарх Стефан е автор на множество слова и богословски трудове издадени в двадесет и шест книги и над хиляда сборни издания, издадени на чужди езици, между които „На път за Дамаск\", „Българската църква\", „Същината на пастирското служение\", „Религия и наука\". В свое послание екзарх Стефан първи споделя че църквата в Широка Лъка му е помогнала да завърши семинария и да отдаде живота си на вярата, тъй като бил кръгъл сирак. По повод честването на сто и четиридесетата годишнина от рождението на екзарх Стефан, от единадесет до дванадесет часа днес ще бъде ограничено движението по пътя Смолян - Широка Лъка - Девин. При необходимост ще бъде осигурено преминаването на автомобили със специален режим на движение. За желаещите да посетят тържеството в Широка Лъка има организиран безплатен транспорт от Смолян и от Девин.", "date": "2018.09.23", "title": "Патриархът отслужи заупокойна молитва в памет на екзарх Стефан в Широка лъка"}
{"url": "https://www.faktor.bg/bg/articles/obshtestvo/emigranti/v-sarbiya-arestuvaha-balgarin-prichinil-smartta-na-zhena-sled-tezhka-katastrofa", "text": "Сръбската полиция арестува 58-годишен български гражданин по подозрение, че управлявайки автомобил Мерцедес с германски регистрационен номер е предизвикал снощи тежка пътна катастрофа на магистралата Ниш-Белград край мотел \"Наис\", в която е загинала 69-годишна жена, съобщава БТА, цитирайки сръбския вестник \"Блиц\" Българинът е задържан за 48 часа, а впоследствие ще бъде отведен на разпит в сръбската прокуратура. Жената е пътувала до шофьора на автомобил Пежо, който излетял от пътя и се преобърнал върху покрива си, след като бил блъснат от Мерцедеса, управляван от българския гражданин. Спешната помощ на Ниш откарала жената в болницата в града, но поради тежкото ѝ състояние тя починала от нараняванията си, въпреки усилията на лекарите.", "date": "2018.09.23", "title": "В Сърбия арестуваха българин, причинил смъртта на жена след тежка катастрофа"}
{"url": "https://www.faktor.bg/bg/articles/novini/svyat/srabskata-presa-potresena-chetirima-balgari-se-samoubiha-za-15-dni-v-bosilegrad", "text": "Българите от Западните покрайнини в Сърбия, а и сръбските медии, са потресени от безпрецедентната вълна от самоубийства през последните 15 дни. За по-малко от две седмици в Босилеград четирима души сложиха край на живота си. Общият мотив за фаталния край е - безнадеждност. От началото на този месец се самоубиха четирима жители на Босилеград - 26-годишният студент Илия К., 52-годишният Стойне Й., 65-годишният Славчо Й. и 70-годишният Радко В. В прощалното си писмо Стойне споделя \"безнадеждното си положение и пълната изолация\". \"Подобно нещо не се е случвало за последните 100 години\", е признанието на най-тиражния всекидневник в Белград. Босилеград е населен основно с българи. Градът инфраструктурно и икономически е напълно изолиран от останалата част на Сърбия. Безработицата сред младите е почти 100 процента. Градът се управлява по един феодален начин от кмета Владимир Захариев, отбелязва БГНЕС. Той контролира еднолично града от 2001 година. Захариев бе в основата и на скандалното задържане на българските лекари преди няколко месеца. Публична тайна е и злоупотребата с безплатното лечение на местните българи в българските болници. В YouTube портала клипове, на които Захариев е в нетрезво състояние, са гледани от стотици хиляди.", "date": "2018.09.23", "title": "Сръбската преса потресена: Четирима българи се самоубиха за 15 дни в Босилеград"}
{"url": "https://www.faktor.bg/bg/articles/novini/svyat/sled-ostrite-kritiki-ekipat-na-mey-obmislya-strategii-za-eventualni-predsrochni-izbori", "text": "Съветници на британския премиер Тереза Мей са започнали извънредно планиране във връзка с възможни предсрочни избори през ноември, за да спасят както Брекзит, така и нейния пост, съобщи вестник „Сънди таймс”, цитиран от Ройтерс. Вестникът пише, че двама високопоставени представители на политическия екип на „Даунинг стрийт” са започнали да изготвят стратегии за спечелване на подкрепата на обществото за нов план в случай на избори тази есен. През последните дни британският премиер е подложен на ожесточени критики в Европа, както и във Великобритания относно изготвения план за Брекзит. В официално обръщение тя определи като „неприемливо” ЕС да блокира предложението на Лондон без да се предлага ясна алтернатива.", "date": "2018.09.23", "title": "След острите критики екипът на Мей обмисля стратегии за евентуални предсрочни избори"}
{"url": "https://www.faktor.bg/bg/articles/prezidentat-rumen-radev-e-zavisim-ot-moskva", "text": "Румен Радев е популист, държи се като лидер на опозицията, бори се за народната любов на всяка цена, неговата стратегия е полезна за него, но не и за народа. Той е подвластен на популистична нагласа, която е вредна за България. Той си е направил сметката, че рейтингът на НС е нисък – около 15%, затова  громи парламента от първия ден на своя мандат, тоест – той търси любовта на 85% на българските граждани, но руши демокрацията и държавността. Това коментира в студиото на Нова ТВ президентът на РБългария Росен Плевнелиев. Ако бях на мястото на Радев щях да действам по друг начин. Диалог и баланс трябва да има в отношенията между институциите. А в този случай просто двама силни генерали мерят сили, притеснен съм от тази битка. Защо трябва да е генералска битка. Една демокрацията се развива, когато вървят напред институциите, а не егото да работи пред всичко.  Румен Радев е генерал, а те водят битки. Негова битка не е дошла, но той се готви за нея. Той каза, че сега няма алтернатива, аз ще говоря за алтернатива. Един президент не е алтернатива, а платформа на една държава, той може да бъде и коректив. Може би по време на евроизборите той ще покаже каква ще е неговата битка. За мен не е тайна, за зависимостите на Радев от Москва. В момента ние влизаме в една много сериозна битка с Москва – първо, България да стане член на еврозоната, където ще се случи новата вълна на интеграцията. Вече правителството говори план. Но президентът, който е популист и има своите връзки с Русия, ще направи всичко възможно да се противопостави на този ход на България. Тежък е въпросът за Орбан. Той не е нашият партньор, нито кумир, а един лидер, който управлява Унгария по пътя на Ердоган и Путин, на автократично развитие, ограничаване на човешките права и свободи,  на една квази демокрация. Орбан не е нашият съюзник, с изключение на миграцията. Бих посъветвал правителството по тази тема - Орбан може да бъде наш партньор само по темата за миграцията, но по всички останали въпроси България трябва да действа много балансирано. И Радев, и Нинова застават ясно на страната на Орбан. Орбан открито говори за Европа на нациите, а  това означава да очакваме война. Историческият интерес на България е да бъде в ЕС, който е един уникален проект за мир.  Аз имам моите големи страхове от случващото се в ЕС. Навлязохме в етапа на „студен мир“, имаме хладни отношения между Европа и Русия, на геополитическо противопоставяне. В такава ситуация България трябва да знае къде точно се намира и да го отстоява категорично и ясно. Надявам се българското правителство да преосмисли позицията си по случая „Скрипал” и да подкрепи ЕС. Това не може да го направи нито Нинова, нито президентът. Дали ще бъдем в центъра на ЕС или ще останем в нейната периферия – това зависи само от нас и аз бих подкрепил всеки политик, който работи в тази посока.", "date": "2018.09.23", "title": "Държавният глава Радев е зависим от Москва, той е президент популист, руши демокрацията"}
{"url": "https://www.faktor.bg/bg/articles/novini/balgariya/mareshki-volya-shte-bade-vav-vlastta-kogato-doyde-pravilniya-moment", "text": "Красимир Каракачанов е вицепремиер по случайност. Представете си този човек да застане до министъра на отбраната на САЩ или на Русия. За какво ще си говори с тях – за ракия и македонски наденици ли? Нямаме ли достойни генерали, които да поемат армията, попита риторично в студиото на Би Ти Ви лидерът на \"Воля\" Веселин Марешки. По думите му Каракачанов многократно е наричал „Воля” „патеричката” на ГЕРБ, защото партията на Марешки гласува в подкрепа на управляващите когато Обединените патриоти не го правят. Ние не сме нито подкрепящи, нито опозиция, защото няма как, ако има лоши решения да ги подкрепяме, категоричен е Марешки. Той коментира, че оценява поведението на Валентин Радев, Ивайло Московски и Николай Нанков, които подадоха оставки заради катастрофата край Своге, като морално, но заяви, че не приема поведението на Каракачанов, който продължава да не подава оставка. Марешки коментира още, че ако е искал, щял да бъде във властта. „Получавал съм обаждания, в които се е чувало „Трамваят тръгва, последната врата се затваря”, допълни той. По думите му „Воля” ще бъдат във властта, когато дойде правилният момент. „Ахмед Доган започва да се проявява като олигарх”, смята още лидерът на „Воля” по повод новината, че почетният председател на ДПС е собственик на ТЕЦ Варна. „Той е бизнесмен, който е свързан с политиката”, коментира Марешки и подчерта, че не е имало обществен търг за ТЕЦ-а.", "date": "2018.09.23", "title": "Марешки: Ако Каракачанов седне до министрите на САЩ и Русия за какво ще си говорят - за ракия и македонска наденица?"}
{"url": "https://www.faktor.bg/bg/articles/novini/svyat/makedonskiya-prezident-shte-boykotira-referenduma-na-30-septemvri", "text": "Македонският президент Георги Иванов няма да гласува на предстоящия референдум на 30 септември за одобряване на Договора с Гърция и започването на преговори за присъединяване към ЕС и НАТО. Иванов обяви това в чужбина по време на срещата си с македонската емиграция в Детройт, САЩ. \"Аз вече гласувах. Гласувах преди 27 години, на 8 септември 1991 година. Аз бях един от онези, които дадоха своя глас за суверенна и независима Република Македония, със свое име и достойнство. Не отстъпвам от тази идея. Поради тази причина няма да гласувам на 30 септември. Когато станах президент се заклех, че ще спазвам Конституцията и законите на страната. Не отстъпвам от тази клетва. И поради тази причина няма да изляза да гласувам на 30 септември\", каза още Иванов. По време на срещата Иванов е призовал присъстващите \"да не позволят някой друг да контролира тяхната съвест и национална гордост\". Той очаква на \"референдума гражданите на Република Македония да вземат правилно и мъдро решение\". \"С това споразумение се променя не само името на държавата, а се създава една нова полусуверенна държава, с ново име, с нова вътрешно-правна и международна правна идентичност\", каза още той. Иванов смята, че \"без истински реформи, без борба срещу корупцията, без борба срещу партийния клиентелизъм, няма да има членство в ЕС и НАТО\". \"Дори да приемем вредния Договор с Гърция, да променим Конституцията, няма да има автоматично членство в ЕС и НАТО\", каза още Иванов. В Скопие не спират посещенията на западни политици, призоваващи хората да подкрепят договора за името. Преди десет дни в Скопие пристигна лично генералният секретар на НАТО Йенс Столтенберг, който обеща Република Македония да стане пълноправен член на Северноатлантическия пакт, ако страната ратифицира Договора с Гърция. Вчера и бившият генерален секретар на пакта Хавиер Солана призова македонците да гласуват със \"за\" на 30 септември. Миналата седмица в Македония бяха германският и австрийският канцлер, които също призоваха гражданите да гласуват със \"за\" на референдума. Вчера френският президент Еманюел Макрон във специално обръщение призова гражданите на страната да подкрепят Договора, защото \"това е в интерес на региона, страната и цяла Европа\". Американският президент Доналд Тръмп също подкрепи Договора, а вицепрезидентът Майкъл Пенс лично прие македонския премиер Зоран Заев в Белия дом преди три дни.", "date": "2018.09.23", "title": "Македонският президент ще бойкотира референдума на 30 септември"}
{"url": "https://www.faktor.bg/bg/articles/rosen-zhelyazkov-premierat-lichno-mi-predlozhi-posta-ne-zhiveya-s-rumyana-bachvarova", "text": "Премиерът лично ми предложи поста министър на транспорта. Не беше лесно решение за мен, но който го познава, знае, че той е много убедителен. Това обяви избраният вчера за министър на транспорта Росен Желязков пред Би Ти Ви по повод спекулациите около това, че е предложен от шефа на кабинета на Бойко Борисов – Румяна Бъчварова. Самият Борисов коментира вчера от Залцбург тези спекулации и отрече слуховете, че Желязков и Бъчварова живеят заедно, като ги нарече „абсолютни лъжи, които се тиражират вече все повече в България“ … и тиражирана от медиите „става модел на поведение за много политици“. „Първата информация за афера между мен и Бъчварова се появи, когато тя стана вътрешен министър, а заглавието беше „Вътрешният министър живее с подсъдим”, т. е. атаката беше срещу нея. Никой в публичната сфера не е застрахован от фалшиви новини, клевети, инсинуации”, коментира новият транспортен министър. В отговор на въпрос доколко разбира от транспорт той уточни, че не е нужно министърът да е най-добрият експерт. „Това, от което мисля, че разбирам, е мениджмънт и управление на човешкия фактор. Не мисля, че в министерството има пожари за гасене.Трябва по-добра координация при взимане на решения. Това е проблем за цялата държавна администрация” уточни Желязков. За аферата „Костинброд”, заради която Росен Желязков беше подсъдим, той каза, че това е затворена страница за него. „Няма страшно някой да се изправи пред правосъдието, хубаво е, че има правосъдие. Доволен съм, че минах през такъв житейски урок и опит. Минал съм през този етап по правилата”, коментира той. Относно БДЖ Желязков смята, че дружеството вече може да инвестира в подновяване и реконструкция на личния подвижен състав. Той припомни, че към 2009 г. задълженията на дружеството са били близо 900 млн. лв., а в момента те са изчистени. Той сподели, че продължава да свири на китара и то всеки ден и уточни: „Надявам се да съм най-добрият музикант сред министрите”.", "date": "2018.09.23", "title": "Росен Желязков: Премиерът лично ми предложи поста, няма афера между мен и Бъчварова"}
{"url": "https://www.faktor.bg/bg/articles/novini/balgariya/agentsiyata-po-lekarstvata-signalizira-gdbop-za-nezakonna-targoviya-s-medikamenti", "text": "Агенцията по лекарствата е подала сигнал до ГДБОП за нерегламентирана търговия с медикаменти в интернет, след репортаж на \"По света и у нас\". Проверка на БНТ  показа, че обявите за продажба на инсулин са свалени, но в сайта продължават да се предлагат медикаменти, които се купуват само с рецепта от аптеката. Продажбата на лекарства с рецепта в интернет е забранена. По сигналите за незаконно разпространение на лекарства в интернет работи отделът за киберпрестъпност на ГДБОП. В повечето случаи се оказва, че китайски търговци предлагат фалшиви медикаменти. \"Особено лекарства, които касаят младите хора, които се занимават с фитнес. Лекарства, които са за полова стимулация. Някои от тях са забранени за продажба в България\", коментира Явор Колев - н-к \"Трансгранична организирана престъпност\", ГДБОП. Сайтовете не са длъжни да контролират съдържанието на обявите, които публикуват потребителите им. Освен това при покупка на каквато и да е стока от физическо лице в интернет правата ни като потребители не са защитени. Димитър Маграритов - председател на КЗП: Нормативната уредба , която регулира онлайн търговията обхваща по-скоро юридическите лица и търговците по смисъла на закона. Да, това може би все още е една празнота в правото- нещо, което предстои да бъде решено на регулаторна основа.", "date": "2018.09.23", "title": "Агенцията по лекарствата сигнализира ГДБОП за незаконна търговия с медикаменти"}
{"url": "https://www.faktor.bg/bg/articles/novini/balgariya/vnimanie-shofyori-vavezhdat-ogranicheniya-na-am-trakiya-v-uchastaka-chirpan-stara-zagora", "text": "В понеделник ще се въведе ограничение на скоростта до 90 км/ч по АМ „Тракия\" в участъка Чирпан-Стара Загора от км 168 до км 208 поради неравности на пътната настилка, необходимо е шофьорите да се движат с повишено внимание и съобразена скорост през почивните дни. На АМ „Тракия\" поради ремонт на съоръженията при 17-ти и 18-ти километър в посока Бургас движението се осъществява двупосочно в платното за София. На 24 септември ще има две ленти за София и една лента за Бургас. Шофьорите да се движат с повишено внимание в участъка между Ихтиман и тунел „Траянови врата\" от км 45 до км 53, където е въведено ограничение на скоростта до 90 км/ч в двете платна за движение поради неравности на пътната настилка и извършване на ремонтни дейности. \t Ремонтни дейности се извършват и на моста над р. Елшишка при 89-ти км на АМ „Тракия\". Движението се осъществява двупосочно в платното за Пловдив. Шофьорите могат да използват алтернативни маршрути. • \t За пътуващите от София към Пловдив отбиването е при пътен възел „Церово\" на АМ „Тракия\" по път III-8402 Виноградец - Карабунар - Злокучене - Септември, път I-8 Лозен - Звъничево - Пазарджик - Мало Конаре - Говедаре, път III-8005 - с. Цалапица до пътен възел „Цалапица\" на АМ „Тракия\", и обратно за идващите от Пловдив към София; • \t от пътен възел „Церово\"на АМ „Тракия\" се отбива по път III-8402 Виноградец - Карабунар, път III-3704 Бошуля - Пазарджик, път I-8 Пазарджик - Мало Конаре - Говедаре, път III-8005 с. Цалапица до пътен възел „Цалапица\" на АМ „Тракия\", и обратно за идващите от Пловдив към София;  • \t от пътен възел „Калугерово\" на АМ „Тракия\" се отбива по път III-803 Динката - Драгор, път II-37 /Пазарджик/, път I-8 Пазарджик - Мало Конаре - Говедаре, път III-8005 с. Цалапица до пътен възел „Цалапица\" на АМ „Тракия\", и обратно за идващите от Пловдив към София. На 24 септември (понеделник) за улеснение на трафика, в края на трите почивни дни, ще има две ленти за София на автомагистрала „Хемус\" в участъка с виадуктите, които се ремонтират на територията на Софийска област.  В момента на АМ „Хемус\" се ремонтира долното строене на 4 виадукта - при 19-ти км (виадукт „Потоп\"), 33-ти км (съоръжението при тунел „Витиня\"), при 36-ти километър (виадукт „Коренишки дол\") и при 51-ви км (виадукт „Разлив\"). На съоръжението при 9-ти км (в района на с. Яна) се подменят дилатационните фуги. Поради това движението в района на съоръженията при 9-ти, 33-ти, 36-ти км се извършва двупосочно в платното за Варна. На виадукта при 51-ви километър се ремонтира платното за Варна и там трафикът преминава двупосочно в платното за София. За улеснение на трафика на 24 септември ще има две ленти за София и една за Варна. Заради ремонтните дейности по съоръженията е ограничено движението на тежкотоварните камиони над 12 тона. Превозните средства се отклоняват при 30-ти км от пътен възел „Витинска река\" по път I-1 София - Ботевград и път II-17 Околовръстен път на Ботевград, след което се връщат обратно на АМ „Хемус\" при 47-ми км при пътен възел „Ботевград\" и обратно. Строително-монтажни работи се извършват и на две мостови съоръжения на АМ „Хемус\" на територията на област Шумен. Движението в участък от 853 метра - от жп надлеза при км 364+744 до надлеза при км 365+597, се осъществява двупосочно в платното за Шумен.  За улеснение на трафика през Владая - по път I-1 (Е-79), на 24 септември от 10 ч. до 20 ч. ще има две ленти за прибиращите се към София. По този начин пристигащите в столицата шофьори ще могат да пътуват по-удобно и безопасно. Алтернативен маршрут на първокласния път през Владая е АМ „Люлин\". Утре - 24 септември, от 14 ч. до 20 ч., се ограничава движението на камионите над 12 тона по автомагистралите и най-натоварените пътища. Целта е повишаване на безопасността при пътуване и увеличаване на пропускателната способност на инфраструктурата.  Движението на МПС над 12 тона ще е ограничено по следните направления: • автомагистралите; • път I-1 с. Ребърково - Ботевград, като движението се пренасочва по път II-16 Ребърково - Своге - София; • път I-1 - етапна връзка на лот 2 на АМ „Струма\" при Благоевград - ГКПП „Кулата\"; • път I-4 п. в. „Коритна\" - Велико Търново - Шумен; • път I-5 Русе - Велико Търново; • път I-8 ГКПП „Калотина\" - София; • път I-9 Варна - Бургас; • път II-18 Околовръстен път на град София; • път II-99 Бургас - Царево. Забраната не важи за МПС, превозващи бързоразвалящи се хранителни продукти и товари на температурен режим, живи животни и опасни товари (ADR). Във връзка с очаквания интензивен трафик по основните пътни направления Агенция „Пътна инфраструктура\" апелира шофьорите да карат разумно, да спазват правилата за движение, да не предприемат резки маневри и да не използват аварийните ленти по автомагистралните участъци за по-бързо придвижване. Рисковото и емоционално шофиране не гарантира по-бързо и кратко пътуване, но застрашава живота и здравето на всички останали, които спазват правилата.  В участъците, в които се извършват ремонти дейности е необходимо шофьорите да предвидят повече време за пътуване, поради по-ниската скорост на движение и въведените временни организации или да използват алтернативни маршрути.", "date": "2018.09.23", "title": "Внимание шофьори: Въвеждат ограничения на АМ \"Тракия\" в участъка Чирпан-Стара Загора"}
{"url": "https://www.faktor.bg/bg/articles/poreden-sblasak-mezhdu-gerb-i-bsp-zaradi-evrorezolyutsiyata-za-ungariya", "text": "На извънреден брифинг депутатът от ГЕРБ Тома Биков опроверга думите на лидерката на социалистите Корнелия Нинова за гласуването на позицията за Унгария в Европарламента. \"Даваме поредна пресконференция заради абсолютно безпардонното лъготене на г-жа Нинова. Това не е политически сблъсък. Това е сблъсък на една лидерка на втората по сила партия и реалността. В ЕП нашите евродепутати гласуваха против декларацията, която призовава за отнемане на гласа на Унгария. Направиха го от принципни причини. Нито една държава, член на ЕС не може да бъде с отнет глас. Това не е европейска политика“, заяви Биков.  \"Партията на Корнелия Нинова не я слуша. Вадим си извода, че тя изразява лична позиция, а не тази на БСП“, каза още Биков. \"Забележете – след като е минало гласуването, тя е заела позиция. Имаше един актуален политически лаф – исках да гласувам, но нямах желание. Въпреки че ни е крайно неприятно да обясняваме очевидни неща, бяхме принудени за пореден път да опровергаваме думи на един политик станал известен с прозвището г-жа Лъжа. Добре лъже, но все по-недобре с времето започва да се справя и с тази длъжност“, каза още Биков.  В отговор от БСП заявиха за Нова ТВ, че още преди дни са дали ясната си позиция  че са против санкциите, защото не искат разделена Европа, а от всичките им евродепутати само лидерът на ПЕС Сергей Станишев е гласувал в тяхна подкрепа. Относно това кога въпросът, касаещ санкциите срещу Унгария ще бъде поставен в Съвета на ЕС, Биков коментира, че това не е ясно и темата може да бъде поставена след една, две, дори и след три години.", "date": "2018.09.23", "title": "ГЕРБ уличи Нинова в поредната лъжа заради еврорезолюцията за Унгария"}
{"url": "https://www.faktor.bg/bg/articles/upravlyavashtite-nominiraha-krasimir-vlahov-za-konstitutsionen-sadiya", "text": "ече има проведени разговори в управляващата коалиция по бъдещата номинация за конституционен съдия и това ще бъде Красимир Влахов - доскоро заместник-председател на Върховния касационен съд. Това съобщи по БНР лидерът на ПГ на ГЕРБ Цветан Цветанов.   По думите му, номинацията ще бъде факт във вторник или в сряда след изслушвания в парламентарните групи на ГЕРБ и на \"Обединените патриоти\". \"Ще номинираме и ще предложим една действително достойна професионална кандидатура от средите на съдебната система\", подчерта Цветанов. Според него така ще отпаднат всякакви спекулации и внушения, тиражирани от месеци в публичното пространство.     \"Днес имаме коалиционно споразумение, управленска програма и се движим по стъпки, които могат да гарантират четиригодишния управленски мандат. Ако не изпаднем в тази политическа криза, към която се стремят опозицията и президентът на БСП Румен Радев, нещата биха изглеждали съвсем различно след две години“, коментира Цветан Цветанов, според когото \"президентът на БСП Румен Радев\" е доказал, че не може да бъде обединител на нацията, а може \"само да противодейства и да противопоставя институциите една срещу друга\".   Относно темата за Унгария, евросанкциите за неспазването на върховенството на закона и българската позиция по този въпрос, Цветан Цветанов изтъкна: \"За нас като държава е най-важно да бъдем критични действително там, където има констатиран дефицит, но Унгария да бъде част от силна и обединена Европа, защото няма как ние да говорим за интегритет и за обща  политика на ЕС, ако започнем да изолираме някоя от държавите, което би могло да създаде тежка политическа криза в Европа\".   \"Всичко това, което се случи с мигрантската вълна и с бежанския поток, който беше засилен през последните години - създадоха впечатления и усещане в хората, че всъщност Европа не може да реши проблема, когато е единна и започнаха да се появяват и националистически партии, които започнаха да фокусират вниманието си в националните си проблеми, но всъщност се дезинтегрираха от това, което всъщност е силата на Европа\", изтъкна Цветанов.   Според бившия вътрешен министър в момента системата на МВР се стабилизира и резултатите от реализираните в последната 1,5 г. политики трябва да се надграждат, а новият вътрешен министър Младен Маринов \"просто трябва да продължи започнатото\", подчерта Цветанов.   От 2017 година от третия кабинет \"Борисов\" са назначени 1700 нови полицейски служители, каза Цветан Цветанов. Дава се възможност \"да бъдат сформирани 630 мобилни екипа, които да посещават населените места, които действително са отдалечени, но са с малко жители като население, да може действително да се покрива целия периметър и да има полицейско присъствие, което дава по-голяма сигурност и спокойствие на хората\".", "date": "2018.09.23", "title": "Цветанов разкри номинацията на управляващите за конституционен съдия"}
{"url": "https://www.faktor.bg/bg/articles/nastapi-astronomicheskata-esen-s-toplo-vreme", "text": "Днес облачността ще е променлива.  Ще духа слаб до умерен запад-северозападен вятър, който вечерта в източните райони ще се ориентира от изток, а в останалата част от страната ще стихне. Максималните температури - между 26° и 31°. По Черноморието облачността ще е променлива, с повече слънце в следобедните часове. Ще духа умерен северозападен вятър, който до вечерта ще се ориентира от изток. Максимални температури на морския бряг – от 23° до 25°. Температурата на морската вода е около 23°. Вълнението на морето ще е 2 бала. В планините облачността ще е променлива и валежи са малко вероятни. Ще духа умерен запад-северозападен вятър. Максималната температура на височина 1200 метра ще е около 22°, на 2000 метра – около 15°. През нощта вятърът ще се ориентира от югозапад и  температурите в понеделник временно ще се повишат, повече в източната половина от страната, където на места ще достигнат 30°-33°. В северозападните райони, където след обяд вятърът ще се ориентира  от северозапад, ще започне понижение на температурите. През нощта срещу вторник вятърът в цялата страна ще се ориентира от северозапад и ще се усили. Във вторник ще бъде твърде  ветровито. Ще нахлува по-студен въздух и температурите рязко ще се понижат. Очакванията са само на отделни места, главно в източните райони, да превали слаб дъжд. През нощта срещу сряда вятърът временно ще отслабне и ще се ориентира от изток-североизток, но в четвъртък отново ще се усили. Облачността ще се увеличи. Повишава се вероятността за валежи. По най-високите части на планините е възможно да превали и сняг.", "date": "2018.09.23", "title": "Астрономическата есен настъпи с топло време и променлива облачност"}
