{"url": "https://www.faktor.bg/bg/articles/novini/svyat/cheshkiyat-prezident-svika-preskonferentsiya-i-izgori-chift-dolni-gashti", "text": "Чешкият президент Милош Земан, който редовно се държи предизвикателно и враждебно към журналистите, днес им се подигра на странна пресконференция, на която изгори чифт долни гащи, предаде Франс прес. 73-годишният държавен глава, чието здравословно състояние е повод за безпокойства, беше обявил, че днес следобед ще направи изявление пред журналисти, без да отговаря на въпроси. Това породи множество догадки в медиите, включително че може да подаде оставка. \"Извинявам се на журналистите, чиято интелигентност изпробвах, както винаги - напразно\", заяви Земан, заобиколен от говорителя и сътрудниците си в градините на Пражкия замък, който е седалище на президентството от 1918 г. Пред събралите се изумени журналисти Земан запали под надзора на двама пожарникари голям чифт червени долни гащи, като заяви, че \"времето на долното бельо в политиката свърши\". Има се предвид акцията на група зевзеци, които през септември 2015 г. се дегизираха като коминочистачи и се качиха на покрива на президентството, където смениха официалния флаг на държавния глава с огромен чифт червени долни гащи. \"Съжалявам, че ви изкарвам тъпанари, наистина не го заслужавате\", заяви иронично Земан по адрес на журналистите преди да се качи в колата си. Този \"хепънинг\" на проруски и прокитайски настроения президент предизвика лавина от възмутени реакции. \"Станахме свидетели на най-мъчително събитие от президентството на страната от новогодишното послание на последния президент комунист Густав Хусак през 1989 г.\", заяви телевизионният водещ Индржих Шидло. Президентът, \"който би трябвало да е достоен символ на държавата ни, изгаря долни гащи на официална среща с журналисти. Да се пробудим от този кошмар!\", заяви лидерът на дясната партия ТОП 09 Иржи Поспишил, цитирана от БТА.", "date": "2018.06.14", "title": "Чешкият президент свика пресконференция и изгори чифт долни гащи"}
{"url": "https://www.faktor.bg/bg/articles/novini/svyat/avstriyskiyat-kantsler-imigratsiyata-shte-e-prioritet-na-evropredsedatelstvo-ni", "text": "Австрийският консервативен канцлер Себастиан Курц, чиято страна поема ротационното председателство на ЕС от 1 юли, днес обяви, че приоритет на мандата му начело на 28-те ще бъде борбата с незаконната имиграция, предаде Франс прес. Изявлението му идва в момент, когато коалиционното правителство на десницата и крайната десница във Виена вчера породи нови напрежения в ЕС със съобщението, че се създава \"ос на желаещите\" по този проблем заедно с Италия и германския Християнсоциален съюз (ХСС). \"Сигурността и стабилността не са нещо подразбиращо се в Европа. Трябва ясно да се постави ударението на охраната на границите\", заяви Курц при представянето на приоритетите на австрийското председателство в парламента във Виена. Затова срещата на върха на държавните и правителствени ръководители на ЕС през септември в Залцбург ще бъде посветена на \"темите за сигурността, граничната охрана и борбата с незаконните миграции\", добави той. Виена иска подсилването на европейската агенция за гранична охрана Фронтекс да стане по-бързо от предложения от Европейската комисия период 2021-2027 г. Близо три години след началото на голямата бежанска вълна от 2015-2016 г. миграционният въпрос дълбоко разделя ЕС, а в Австрия и Италия на власт дойдоха популистки партии, отбелязва АФП, цитирана от БТА. При нарастващото недоволство на баварските й съюзници от ХСС германската канцлерка Ангела Меркел вчера призна, че миграционната политика е решаващ тест за бъдещето на Европа.", "date": "2018.06.14", "title": "Австрийският канцлер: Имиграцията ще е приоритет на европредседателство ни"}
{"url": "https://www.faktor.bg/bg/articles/novini/svyat/ek-predstavya-obshta-metodika-za-testvane-na-kachestvoto-na-hranite-v-es", "text": "Съвместният изследователски център (JRC) на Европейската комисия в областта на науката и знанието е разработил обща методика, която позволява на националните органи за защита на потребителите да тестват и да сравняват състава и характеристиките на хранителни продукти, продавани със сходни опаковки в целия Съюз. Методиката ще бъде представена днес по време на заседание на Форума на високо равнище за подобряване на функционирането на веригата на доставки на храни, съобщиха от пресцентъра на Представителството на ЕК в България. Тази методика допълва действията, обявени в инициативата на Комисията за нов търговски механизъм за потребителите. Всички хранителни продукти, продавани в ЕС, трябва да отговарят на строги правила за безопасност. Националните органи, отговорни за безопасността на храните и защитата на потребителите, трябва да гарантират, че предлаганите на единния пазар хранителни продукти отговарят на съответното законодателство на ЕС. Методиката за тестване се основава на ключови принципи като прозрачност, сравнимост, подобен подбор, вземане на проби и тестване на продуктите. Тя ще помага на националните органи да определят дали хранителните продукти се предлагат на пазара в съответствие с правото на ЕС. Под координацията на Съвместния изследователски център лабораториите в редица държави — членки на ЕС, ще приложат сега тази методика в рамките на паневропейска кампания за тестване с цел събиране на данни относно обхвата на проблема с разликите в качеството, като първите резултати следва да са налице до края на 2018 г.", "date": "2018.06.14", "title": "ЕК представя обща методика за тестване на качеството на храните в ЕС"}
{"url": "https://www.faktor.bg/bg/articles/novini/balgariya/tsvetan-tsvetanov-obsadi-evropredsedatelstvoto-s-belgiyskiya-poslanik", "text": "Председателят на ПГ на ГЕРБ и зам.-председател на партията Цветан Цветанов проведе работна среща днес с посланика на Белгия Н.Пр. Франсоа Бонтан. Двамата обсъдиха Българското председателство на Съвета на ЕС, съобщиха от пресцентъра на ГЕРБ. В рамките на срещата Франсоа Бонтан подчерта, че в качеството си на посланик е изключително удовлетворен от успеха на председателството, защото то е засилило присъствието на България на международната сцена. Цветан Цветанов информира белгийския посланик за успеха на парламентарното измерение на европредседателството с приемането на Процедурните правила за парламентарен контрол върху работата на Европол от страна на националните парламенти и Европейския парламент. На срещата в София на 18 и 19 март, в резултат на съвместните усилия с председателя на Комисията ЛИБЕ Клод Мораес, бе постигнат пълен консенсус на фона на деветте национални парламенти с резерви от октомври 2017 г., обясни Цветан Цветанов, който е и председател на Комисията по вътрешна сигурност и обществен ред. Цветанов запозна посланик Бонтан и с политическата ситуация в страната и основните акценти от парламентарния дневен ред. В тази връзка белгийският посланик спомена, че в момента подготвя визитата на делегация от белгийския парламент за участие в 59-тото Пленарно заседание на конференцията на комисиите по европейски въпроси на парламентите в ЕС (LIX Пленарен КОСАК). То ще се състои в София на 17-19 юни и ще бъде председателствано от председателя на Комисията по европейските въпроси и контрол на европейските фондове Кристиан Вигенин. Цветан Цветанов информира Франсоа Бонтан, че това е заключителното събитие от парламентарното измерение на Българското председателство, като само преди два дни на Председателски съвет в Народното събрание Кристиан Вигенин и зам.-председателят на ПГ на БСП Драгомир Стойнев са отправили покана към министър-председателя Бойко Борисов да участва във форума като ключов говорител на тема \"Постиженията на Българското председателство на Съвета на ЕС\". Премиерът прие поканата, като с неговото участие и с това на министър Павлова ще се покаже, че изпълнителната и законодателна власт на България работят съвместно и в синхрон с Европейския парламент, Европейската комисия и националните парламенти на страните-членки в ЕС, посочи Цветанов.", "date": "2018.06.14", "title": "Цветан Цветанов обсъди европредседателството с белгийския посланик"}
{"url": "https://www.faktor.bg/bg/articles/novini/svyat/papata-prizova-za-globalen-otgovor-na-migrantskata-kriza", "text": "Папа Франциск призова за мултинационален отговор на нелегалната имиграция, защото проблемът често \"надвишава възможностите и ресурсите\" на отделните държави, предаде Асошиейтед прес. Апелът се съдържа в отправено от папата послание до провеждаща се днес конференция между Ватикана и Мексико, посветена на миграцията. Изявлението съвпадна с нарастващото напрежение в Европа, свързано с отказа на Италия да приеме кораб със спасени мигранти. Папа Франциск не спомена споменава този конкретен случай в посланието си, но отрази дългосрочното недоволство на Италия, че е била оставена сама да се справя със стотиците хиляди мигранти, достигнали до нейните брегове през последните години, отбелязва АП. Държавният секретар на Ватикана кардинал Пиетро Паролин изрази увереност, че Италия ще поеме своята част, но трябва да има \"общ отговор\" на проблема, така че тя да не бъде оставяна сама.", "date": "2018.06.14", "title": "Папата призова за глобален отговор на мигрантската криза"}
{"url": "https://www.faktor.bg/bg/articles/novini/svyat/ataka-sreshtu-deputati-na-erdogan-ima-ubiti-i-raneni", "text": "Трима души са били убити, а най-малко осем ранени при нападение срещу членове на управляващата Партия на справедливостта и развитието (ПСР) в окръг Шанлъурфа, Югоизточна Турция, предадоха турските частни телевизия НТВ и СиЕнЕн-Тюрк. Нападението е било извършено в град Суруч, където членовете на ПСР участвали в дейности от предизборната кампания. Сред убитите е и братът на Ибрахим Халил Йълдъз, депутат от ПСР. Самият депутат също е бил в делегацията в Суруч, която обикаляла местните търговци, когато се разразил сблъсъкът, посочва Ройтерс, позовавайки се на източници. Другите двама ранени са от ответната страна. Полицията е задържала около десет души. Според информации групата от ПСР била нападната от въоръжени лица, подкрепящи прокюрдската Демократична партия на народите. При възникналото стълкновение са били ранени най-малко осем души, които са получили огнестрелни рани.", "date": "2018.06.14", "title": "Атака срещу депутати на Ердоган, има убити и ранени"}
{"url": "https://www.faktor.bg/bg/articles/novini/svyat/poroyni-dazhdove-i-gradushki-v-rumaniya-sarbiya-i-harvatiya", "text": "Съборени покриви и дървета, свлачища и наводнени пътища и стопанства оставиха бурите и поройните дъждове след себе си в ртазлични части на Румъния през изминалата нощ, съобщават местни медии, цитирани от БТА. Силният вятър е съборил покрива на бензиностанция, който е паднал върху няколко автомобила в град Ръмнику Вълча. В западния окръг Караш-Северин има затворени пътища, в град Слатина са наводнени улици и домове, редица села в района са останали без електричество. Бурята е съборила покрив на блок и в южния град Крайова. В окръг Мехединц двама души са били ударени от гръм - мъж на 78 години, който е починал, и жена на 68 години, която е откарана в болница в тежко състояние. Предупреждението \"червен код\" остава в сила и днес в западните окръзи Караш-Северин и Тимиш, а за други четири окръга е валиден \"оранжев код\". Над 3300 пожарникари и над 2200 технически средства са в готовност за намеса в помощ на населението и местните власти, а министерството на вътрешните работи заяви, че е предвидило допълнителен персонал в случай на нужда. Бури, градушки и поройни дъждове предизвикаха щети и в Сърбия и Хърватия, съобщава Асошиейтед прес. По улиците на западния сръбски град Ужице се натрупаха пластове от лед след силна градушка, а автомобилите затъваха в поройните води. Мъж се е удавил, отивайки да препаркира автомобила си. В централната част на страната градушка и силни ветрове причиниха щети на овощните градини. Болница в Загреб е била частично наводнена, което попречи на извършването на планирани операции. Представители на службата за извънредни ситуации заявиха, че са имали 30 намеси в града по време на бурята снощи.", "date": "2018.06.14", "title": "Поройни дъждове и градушки в Румъния, Сърбия и Хърватия"}
{"url": "https://www.faktor.bg/bg/articles/novini/svyat/protest-v-skopie-sreshtu-sporazumenieto-za-imeto-mezhdu-gartsiya-i-makedoniya", "text": "Близо 2000 души протестираха в сряда вечерта в Скопие срещу обявеното споразумение между Гърция и Македония за името на страната. Протестиращите подкрепиха президента Георге Иванов, който отказа да го подпише. Припомняме, че до напрежението се стигна след като вчера премиерът на Македония Зоран Заев и министърът на външните работи Никола Димитров буквално са били изгонени от резиденцията на президента, който дори отказал да ги изслуша за същината на постигнатото споразумение за името с Гърция.   Македонският президент беше днес на посещение у нас. Той се срещна с президента Румен Радев. Премиерът Бойко Борисов обаче отмени срещата си с него.  \"Не искаме да се намесваме във вътрешните работи на нашата съседна държава. Нашата позиция е принципна и е ясна, както и на цялата международна общност\", обясни позицията си Борисов и добави, че би било предателство да \"посрещне с фанфари Георге Иванов\".", "date": "2018.06.14", "title": "Протест в Скопие срещу споразумението за името между Гърция и Македония"}
{"url": "https://www.faktor.bg/bg/articles/novini/svyat/buzzfeed-tramp-narekal-krim-ruski-na-sreshtata-na-g-7", "text": "Президентът на САЩ Доналд Тръмп нарекъл Крим част от Русия по време на срещата на Г-7 в Канада. Скандалното изявление той направил по време на обсъждане на международната ситуация, съобщава  BuzzFeed като се позовава на анонимни дипломатически източници. Опитвайки се да намери аргументи в полза на претенциите на Русия към Крим Тръмп заявил, че \"всички жители на полуострова говорят на руски\". Той дори критикувал останалите членове на Г-7, че подккрепят в спора за Крим Украйна и я нарекъл \"една от най-корумпираните държави в света\". Остава неясно дали изказванията на Тръмп за Крим са били \"неуместна шега\" или \"остър завой в американската политика\", пише BuzzFeed. Припомняме, че по време на срещата на Г-7 Доналд Тръмп открито и няколко пъти повтори, че Русия трябва да бъде върната в състава на Г-8.", "date": "2018.06.14", "title": "BuzzFeed: Тръмп нарекъл Крим руски на срещата на Г-7"}
{"url": "https://www.faktor.bg/bg/articles/novini/balgariya/nzok-otmeni-limitite-za-lachelenie", "text": "Здравната каса отмени лимитите за лъчелечение, наложени от НЗОК. Вчера избухна скандал, след като стана ясно, че Здравната каса е въвела ограничения, които засягат всички центрове за лъчетерапия у нас. От гилдията коментират, че зелена светлина кой кога да се лекува ще дават не лекуващите онколози, а комисия на Здравната каса. Ако пациентите надвишават наложените лимити, лечението им ще се отлага за следващи периоди, съобщава БТВ. Днес пред здравната комисия министър Кирил Ананиев заяви, че лимитите са засягали само месец юни. Целта е била да се изчисли бюджетът до края на годината. НЗОК никога не е имала намерение да ограничава лечението на онкоболните, категоричен е Ананиев. След възникналото напрежение обаче институцията е изпратила писма на районните здравни каси, че се отменят ограниченията за месец юни. Сутринта председателят на БЛС коментира, че лимитите не са съгласувани с тях и ще реагират остро, ако дори на един пациент бъде отказано лечение. По време на заседанието си здравната комисия прекрати предсрочно мандата на управителя на НЗОК проф. Камен Плочев с 11 гласа \"за\" и 7 \"против\". По закон предсрочното прекратяване на мандата на управителя на НЗОК става единствено с решение на Народното събрание.", "date": "2018.06.14", "title": "НЗОК отмени лимитите за лъчеление"}
{"url": "https://www.faktor.bg/bg/articles/politika/na-vseki-kilometar/pametniyat-velingrad-s-shumkarskite-pametnitsi-na-srama-si", "text": "Тези дни екзотичният Велинград отново успя да ни взриви с ... екзотиката си. Оказа се, че общинския съвет на градчето, което носи името на млада терористка, е взел решение да вдигне паметник на ... генерал Атанас Семерджиев. Като изключим факта, че е роден там, този човек едва ли има, каквито и да било заслуги не само към родния си град, ами и към България като цяло. На млада възраст бъдещият комунистически генерал става партизанин. Като изключим другите му \"подвизи\" от това време, на съвестта му вероятно тежи смъртта на партизанския командир Методи Шаторов - Шарло. Роденият в град Прилеп, Македония, Шарло дръзва да бъде повече българин, отколкото комунист. И поради това е осъден на смърт от Сталин. А според сериозни проучвания за   (с комунистически убеждения) е избран именно Семерджиев. И като истински \"мъжкар\", той застрелва своя командир в гръб. Парадоксалното е, че Шарло не умира веднага, а успява да се скрие зад един камък и започва да се бори за живота си. Последните си патрони партизанският командир (\"стария българин\", както го наричат в Югославия) изстрелва именно срещу идеологията, в която е вярвал цял живот. След 09.09.1944 кариерата на Семерджиев лети стремглаво нагоре. Занижените критерии на образованието, дошли с \"народната\" власт му позволяват да завърши не само гимназия, ами и висше образование. А от 1962 година насетне става началник на Генералния щаб на Българската народна армия. Тази ... славна длъжност той заема и когато БКП с кръв и насилие променя имената на мюсюлманите в България. А след 1989 му е възложена отговорна задача - прочиства досиетата и така успява да спаси много хора от презрението на поколенията.  Та, като се има предвид всичко, описано по-горе, идеята да се построи паметник на една скандална личност само защото се е родила в тук е, меко казано, странна. За съжаление, обаче, това не е единствената \"паметникова\" слава на Велинград. Градът носи името на едно младо момиче, останало в историята с това, че е водило   в полза на чужда, вражеска държава (и идеология). И заради което хората бяха възпитавани да ѝ се възхищават...  Младата шумкарка има и паметник в нейна чест и ... дори и сега, през 2018 година понякога човек може да види цветя на него. Явно, че във Велинград има хора, които вярват, че това да се бориш срещу България, е висша добродетел... А там, зад паметника, се \"гуши\" и малка и скромна плоча. Посветена е на една личност, която говори малко на повечето хора. А \"просветените\" кланящи се на идеологията, в името на която Вела Пеева поведе война с България, наричат този човек с всякакви скандални епитети. Величко Керин (роден именно тук,) е останал в историята с прозвището си Владо Черноземски. Съвсем млад, той се включва активно в борбата на македонските българи срещу кървавата тирания, наложена от Югославия. Способностите му помагат да израсне в йерархията на Организацията и скоро невидимата му сянка, пратила в преизподнята много главорези, започва да вдъхва ужас на враговете на българщината и дава надежда на угнетените ни сънародници във вардарско. Именно Владо Черноземски е човекът, който изпълнява смъртната присъда срещу големия враг на българите, сръбския крал Александър, в името на когото много достойни сънародници са убити по ужасяващ начин. Владо Черноземски, обаче, е някак ... забравен от местната власт във Велинград. Поставянето на скромната му плоча е организирано и платено от българите в Македония, които от уважение към него и със скромните си финансови възможности, успяват да позабършат позора на местната власт. С този град е свързан и великият, но забравен от България народен будител Маню (Мустафа Шарков). Човекът, който зовеше \"„ние, българите мохамедани, трябва   и младите поколения да почнат да се учат успоредно с българите християни.„\" и който, като духовник заклеваше българите мюсюлмани, влизащи в армията  \" ...вие давате обещание за напред, не само във войската, но и през целия си живот, да служите вярно и предано на род и родина. В религиозно отношение вие принадлежите към мохамеданството, което с нищо не бива да ви пречи да изпълните вашия войнишки дълг, защото по произход и народност ние сме всички българи. Макар и мохамедани, ние с нищо не бива да се отличаваме в службата от нашите събратя, българите християни... Обичайте България като очите си  и бъдете всякога готови да дадете живота си за нея, когато дългът ви позове \" . Същият този, който, разбрал, че има апетити към Родопите, пише на делегатите на Парижката мирна конференция, че тук живеят българи и че това, че вярват в Аллах, не ги прави по-малко българи. И който, будител беше \"награден\" от комунистическата власт, същата, която издигна Семерджиев до генералските лампази за своето родолюбие - в концлагера Белене...  За съжаление през 2018 това е Велинград. Град, който не иска да си спомни за своите герои, будители; град който носи името на млада терористка и който иска да вдигне паметник на някой, опозорил се не само с това, че е командвал армията по време на репресията, сменила имената на много скромни българи мюсюлмани в този край. А и човек, който в преклонението си пред най-големия злодей на човечеството - Сталин, не се е посвенил да стреля по собствения си командир - Шарло - само защото макар и комунист, си е останал българин. Надяввам се, че  И че не просто няма да вдигне паметник на Семерджиев, а ще се сети за своите герои, които се бориха за България - всеки по неговия начин. Надявам се, но ... червената наркоза тук все още е твърде силна...", "date": "2018.06.14", "title": "Паметният Велинград с шумкарските паметници на срама си"}
{"url": "https://www.faktor.bg/bg/articles/obshtestvo/ulitsata/grazhdanska-otgovornost-skacha-na-1000-leva", "text": "Над 1000 лв. може да бъде цената на застраховката “Гражданска отговорност” за шофьорите, които причинят катастрофа. Консултантът по въвеждането на системата бонус-малус за застраховката „Ърнст енд Янг“ представи в Комисията за финансов надзор окончателния си доклад, съобщава в. \"Труд\". В него консултантът е разработил 11 възможни сценария за система бонус-малус в България. Обсъжданите варианти предвиждат изрядните шофьори да получават бонус между 7% и 40%, a за нарушителите полицата да поскъпне с между 180% и 400%. Това означава, че при сериозни нарушения на пътя цената може да нарасне между 3 и 5 пъти. В момента цената на “Гражданска отговорност” за кола с двигател 1,6 куб. см., с регистрация в София и собственик на средна възраст, който не е правил нарушения, е около 220 лв. Това означава, че полицата за този шофьор може да поскъпне до над 1000 лв., ако причини катастрофа и бъде избран вариантът с най-голямо утежнение на цената за нарушителите. Цената на задължителната полица ще нараства не само, ако шофьор причини катастрофа, а и ако има глоби на КАТ за нарушения, които повишават риска от катастрофа. Това са например глоби за шофиране след употреба на алкохол или с превишена скорост, отнемането на предимство и неправилно изпреварване.", "date": "2018.06.14", "title": "Гражданска отговорност скача до 1000 лева"}
{"url": "https://www.faktor.bg/bg/articles/globiha-s-2-bona-firma-sahranyavashti-boepripasi-v-zavod-midzhur", "text": "Регионалната инспекция по околна среда и води (РИОСВ) в Монтана наложи санкция на фирма \"Видекс\", която отговаря за съхранението и безопасността на боеприпасите в завод \"Миджур\" в Горни Лом. Глобата е заради неизпълнено предписание, направено в края на март тази година, съобщиха от инспекцията. При производствена авария на 1 октомври 2014 г. загинаха 15 души в завода. След това всички останали боеприпаси трябваше да бъдат изнесени от там, но това така и не се случи. По данни на прокуратурата край село Горни Лом днес се съхраняват нерегламентирано 190 000 боеприпаси и над 90 тона тротил. По време на проверката през март е установено, че заводът вече не работи. От РИОСВ – Монтана, подчертават, че боеприпасите се охраняват, но не по изискваните правила. Именно заради това било съставено и предписанието. Преди дни пък се разбра, че собственикът на взривните вещества, съхранявани на територията на завод \"Миджур\", е трябвало да ги изнесе до 1 септември 2017 г., но не го е направил и затова договорът за наем с него е прекратен. Това съобщи изпълнителният директор на компанията - собственик на складовите помещения \"Миджур манеджмънт кънстракшън\" ЕООД, Иво Иванов. Той потвърди, че веществата са опасни, и подчерта, че дружеството е сезирало Министерството на отбраната и МВР за това и очаква от отговорните държавните структури да решат проблема. Сигнал до прокуратурата е отправен и от местните власти в село Чупрене. От своя страна говорителят на главния прокурор Румяна Арнаудова уточни, че липсват минимални изисквания за въоръжена охрана на взривните вещества, което трябвало да се осигури от фирмата \"Видекс\". По думите й, липсва и специална сигнализация за ранно оповестяване в случай на злополука на населението, на компетентните органи и на самите работещи в завода.", "date": "2018.06.14", "title": "Глобиха с 2 бона фирма, съхраняваща боеприпаси в завод \"Миджур\""}
{"url": "https://www.faktor.bg/bg/articles/ikonomika/biznes/shvedski-sad-osvobodi-blokiranoto-imushtestvo-na-gazprom-ukrayna-se-obidi", "text": "На 13 юни съдът в шведския окръг Свеа изслушал доводите на „Газпром” и спрял изпълнението на решението на Стокхолмския арбитраж от 28 февруари 2018 г., според което руската компания трябва да плати на украинския „Нафтогаз” $2,56 млрд.    Това обаче още не е победа. Газовият концерн тепърва трябва да доказва, че вердиктът на арбитрите трябва да бъде отменен. Сега обаче той може да не плаща парите на законно основание и разполага с активите си в Швейцария и Холандия. При това „Нафтогаз” вече не може да блокира активите на компанията зад граница.   Според юристи, това обстоятелство ще бъде използвано от „Газпром” при обжалване на действията на съдебните пристави в Швейцария и Холандия.    Решението на Стокхолмския арбитраж задължи „Газпром” с $2,56 млрд в полза на Украйна, но не посочи срок за изпълнение, което обиди Украйна. С цел да ускори процеса Киев се стреми да блокира активите на компанията", "date": "2018.06.14", "title": "Шведски съд освободи блокираното имущество на „Газпром”,  Украйна се обиди"}
{"url": "https://www.faktor.bg/bg/articles/zapochva-svetovnoto-po-futbol", "text": "С официална церемония на стадион „Лужники“ в Москва започва двайсет и първото световно  първенство по футбол. На церемонията ще присъстват руският президент Владимир Путин и около двайсет държавни и правителствени ръководители. Официалната церемония започва в 17:30, а половин час по-късно е и първият мач между домакина Русия и отбора на Саудитска Арабия. Официалният химн на световното първенство Live in up ще прозвучи в изпълнение актьора Уил Смит, американския музикант от пуерториканско-доминикански произход Ники Джем и родената в Косово певица Ера Истрефи. В церемонията ще участва и легендарният бразилски футболист и двукратен световен шампион Роналдо. Срещите ще се играят на 12 стадиона в 11 руски града, като финалът е на 15 юли на 81-хилядният московски стадион „Лужники“.  На британския изпълнител Роби Уилямс беше наложена цензура в репертоара, който ще изпълни на церемонията по откриването на Мондиал 2018 днес в Москва. Бившият вокалист на “Тейк Дет” няма да изпълни един от последните си хитове “Party like a Russian”. Песента е посветена на начина на живот на “хора с определена репутация, които взимат парите на цяла нация”, намеквайки за корумпираните руски чиновници и политици.  “Исках да я изпълня, но ме “помолиха” да не го правя. Ще изпълня само най-големите си хитове, които са и най-известни на публиката”, споделя Роби Уилямс, който беше подложен на критика в родината си заради участието в церемонията.", "date": "2018.06.14", "title": "Русия цензурира Роби Уилямс за откриването на Мондиала заради хита “Party like a Russian”"}
{"url": "https://www.faktor.bg/bg/articles/palnata-programa-na-svetovnoto-po-futbol-v-rusiya", "text": "Тридесет и два отбора, разпределени в осем групи, започват битка за най-ценния трофей във футбола. Дванадесет стадиона в единадесет града - Москва, Санкт Петербург, Сочи, Самара, Казан, Ростов на Дон, Волгоград, Нижни Новгород, Саранск, Екатеринбург и Калининград - ще приемат 64-те мача от шампионата.  Днес от 18.00 часа с мач между домакина Русия и Саудитска Арабия ще бъде даден старт на двадесет и първото световно първенство по футбол. Половин час по-рано започва официалното откриване на турнира. Груповата фаза на мондиала ще продължи до 28 юни, директните елиминации започват на 30 юни, а шампионът на планетата ще бъде определен на 15 юли пред 80 хиляди зрители на стадион \"Лужники\". Бразилия, устремена към своята шеста световна титла, е фаворит №1 на букмейкъри и специалисти. Още пет отбора обаче гледат смело към световния връх - шампионът Германия, Испания, Франция, Аржентина и Белгия. Разликите в коефициентите са малки, а прогнозите са за оспорвани и непредвидими двубои. Ето пълната програма на първенството.", "date": "2018.06.14", "title": "Пълната програма на Световното по футбол в Русия"}
{"url": "https://www.faktor.bg/bg/articles/otkriha-svetovnoto-s-pishtna-tseremoniya-robi-uilyams-zabavlyava-putin", "text": "Световното първенство по футбол в Русия официално започна!  Цетрална фигура в кратката и пищна церемония по откриването бе британският поп изпълнител Роби Уилямс, който излезе на импровизираната сцена на стадион \"Лужники\" в Москва. Допълваше го оперната певица от Татарстан Аида Гарифулина. Преди началото на церемонията легендарният испански вратар Икер Касийяс показа на публиката Световната купа. На стадиона присъства президентът на Русия Владимир Путин, който с кратко слово също отбеляза началото на Мондиала. След него същоъо направи и президентът на ФИФА. Мачовете от световното първенство ще се играят на 12 стадиона в 11 руски града, като за първи път в историята, двубоите ще са на два континента. Фаворитите са традиционните - Германия, Бразилия, Франция, Аржентина, Испания и Португалия, като не са изключени и изненади. За първи път на световни първенства ще бъде използвана системата за видеоповторения VAR, която трябва да намали до минимум спортните ситуации и оплакванията от ощетени отбори след мачовете. БНТ ще излъчи всички мачове, а новините преди и след всеки двубой, можете да следите в специалния сайт на БЛИЦ СПОРТ за Мондиал 2018!", "date": "2018.06.14", "title": "Откриха Световното с пищна церемония, Роби Уилямс забавлява Путин"}
{"url": "https://www.faktor.bg/bg/articles/layf-stayl/toy-e-bil-na-koritsata-na-pleyboy-toy-se-e-boril-na-kech-toy-ima-fobiya-ot-mikrobi-toy-e-tramp", "text": "Американският президент Доналд Тръмп днес навършва 72 г. Роден през 1946 г. в Куинс, Ню Йорк, той е известен на света далеч преди да стане президент на Щатите. Вижте 10 любопитни факта за държавния глава: Въпреки че баща му е роден в САЩ, семейството на Тръмп идва от Европа - всички негови баби и дядовци са родени на Стария континент. Самият Доналд и останалите четири деца в семейството са родени в Щатите. Когато е на 13 години, неговите родители го изпращат в New York Military School. Те смятат, че Доналд се нуждае от повече дисциплина. Доналд Тръмп е най-възрастният от избраните за първи път президенти на САЩ – на 70 години.Той подобрява рекорда на Роналд Рейгън, който е избран за първи път за президент, когато е 69-годишен. Мажнатът е едва вторият кандидат за президент на САЩ в историята, който не е политик, а бизнесмен. Първият е Уендъл Уилки. Той се кандидатира за президент през 1940 г. Доналд Тръмп има три брака. Жени се за чехкинята Ивана Зелничкова, американката Марла Мейпълс и словенката Мелания Кнавс. Има пет деца - три от първия и по едно от втория и третия си брак. Дядо е на 9 внуци. Американският президент е един от десетимата мъже, имали честта да се появят на корицата на мъжката библия Playboy. Това става през 1990 г. Той е напълно... облечен. Доналд Тръмп обича да похапва както бърза храна, така и пържоли. Неслучайно телешки ребра и свинско със сладко-кисела заливка са основните блюда в менюто, сервирано на обяда му в Сингапур със севернокорейския лидер Ким Чен-ун. През 2007 г. Доналд Тръмп се изправя на ринга на Световната федерация по кеч срещу собственика на организацията Винс Макмеън. Побеждава го. Четири пъти компании на президента са обявявали несъстоятелност - през 1991 г., 1992 г., 2004 г.  и 2009 г. И в четирите случая те са свързани с развлекателния и казино бизнес на милиардера.  Въпреки че на официални снимки Доналд Тръмп се здрависва със събеседниците си, той има фобия от микроби и мрази да прави това.", "date": "2018.06.14", "title": "Той е бил на корицата на \"Плейбой\", той се е борил на кеч, той има фобия от микроби - той е Тръмп"}
{"url": "https://www.faktor.bg/bg/articles/ikonomika/biznes/es-gubi-60-mlrd-evro-ot-prodazhba-na-menteta", "text": "Ежегодните загуби в целия ЕС заради фалшифициране в 13 основни икономически отрасъла възлизат на 60 милиарда евро. Това стана ясно от съобщение на Патентно ведомство, публикувано в социалната мрежа на институцията. Нови изследвания на Службата на Европейския съюз за интелектуална собственост (EUIPO) разкриват, че 60 милиарда евро се губят всяка година от фалшифициране в 13 икономически отрасъла През последните 5 години EUIPO следи икономическите загуби от фалшифицирането в отрасли, за които е известно, че са уязвими по отношение на нарушения на правата на интелектуална собственост (ПИС). Последните данни показват, че преките годишни загуби в тези отрасли в резултат на наличието на фалшиви продукти на пазара възлизат на 60 милиарда евро, което се равнява на 7,5 % от продажбите в тях. Натрупаните загуби са в размер на 116 евро на гражданин на ЕС на година. Тъй като законните производители произвеждат по-малко, отколкото биха произвеждали при липсата на фалшифицирани продукти и заради това наемат по-малко работници, в тези отрасли се губят директно 434 000 работни места. Оценката от доклада сочи, че поради наличието на фалшифициране 13-те отрасъла в България губят 19,8 % от директни продажби годишно. Това се равнява приблизително на 552 милиона евро (1,1 милиарда лева) или 77 евро (150 лева) на български гражданин на година. Изследваните 13 отрасъла са: козметика и лична хигиена, облекло, обувни изделия и принадлежности, спортни стоки, играчки и игри, бижутерия и часовници, ръчни чанти и багаж, музикални записи, спиртни напитки и вина, фармацевтични продукти, пестициди, смартфони, батерии и гуми. Тези данни са част от цикъл изследвания, които EUIPO провежда през последните 5 години и за пръв път те се публикуват в единен доклад. В публикувания днес обобщаващ доклад са събрани изследвания за приноса на интелектуалната собственост в икономиката на ЕС и разходите за международната търговия вследствие на фалшифицирането и пиратството. В него се обобщават и предприетите действията на национални, регионални и международни органи за борба с нарушенията на правата на интелектуална собственост. Изпълнителният директор на EUIPO António Campinos, заяви: \"За пръв път през последните пет години докладите и изследванията ни са основа за изграждането на цялостна представа за икономическото въздействие на фалшифицирането и пиратството върху икономиката и разкриването на работни места в ЕС и освен това предоставят сведения за начините за нарушаване на правата на интелектуална собственост. С изследванията си показваме и положителния принос на интелектуалната собственост върху заетостта и растежа. Стремежът при работата ни е авторите на политики и гражданите да не се съмняват в стойността на интелектуалната собственост и вредите в резултат на нарушаването .\"", "date": "2018.06.14", "title": "ЕС губи 60 млрд. евро от продажба на ментета"}
{"url": "https://www.faktor.bg/bg/articles/iztsyalo-nov-zakon-za-balgarskiya-ezik-shte-vleze-za-obsazhdane-v-parlamenta", "text": "ПГ на „Обединени патриоти“ внася проект за изцяло нов Закон за българския език. Това каза председателят на ПГ на „Обединени патриоти“ Волен Сидеров по време на брифинг в Народното събрание, предаде агенция „Фокус“.   Сидеров уточни, че не става въпрос за поправка, нито за решение на парче, а за изцяло нов Закон за българския език. „По този начин ние изпълняваме една конституционна необходимост“, каза той и уточни, че това се прави с цел основният език в страната да остане българският. Волен Сидеров обърна внимание, че такъв закон до момента няма.   „Не всичко е туризъм“, посочи той. Сидеров поясни, че тази законова инициатива е продиктувана от ползването на други езици от страна на институциите и даде пример с български полицаи, на чиито униформи надписите са на английски език.   Сидеров поясни, че инициативите на „Обединени патриоти“ продължават с други законови поправки. „Обсъждаме с колегите закон, който да бъде насочен към възрастните хора да облекчи финансово-материално положението на пенсионерите, без това да тежи на бюджета. Става дума за една по-голяма гъвкавост, която да облекчава социално слабите“, добави председателят на ПГ на „Обединени патриоти“.", "date": "2018.06.14", "title": "Изцяло нов Закон за българския език ще влезе за обсъждане в парламента"}
{"url": "https://www.faktor.bg/bg/articles/avtobus-s-40-rusnacheta-katastrofira-na-patya-kiten-pomorie", "text": "Автобус с 40 деца от Русия катастрофира в района на детелината на пътя между Китен и Приморско, съобщиха от полицията в Бургас. Инцидентът е станал между автобуса и кола на около 2 км от Приморско в посока Китен. Ударът е бил страничен. Няма пострадали. Децата, които са в България за летен лагер, са претоварени в друг автобус и са отпътували по тяхната дестинация. От инцидента сериозно е пострадал автобуса, има материални щети и по лекия автомобил. За около 2 часа пътната отсечка между Китен и Приморско беше затворена, а автомобилите се отклоняваха по обходен маршрут. След като приключи огледа на място,  движението в района вече е възстановено. Причините за сблъсъка все още се изясняват.", "date": "2018.06.14", "title": "Автобус с 40 русначета катастрофира на пътя Китен-Приморска"}
{"url": "https://www.faktor.bg/bg/articles/tamnata-strana-na-aynshtayn-v-skritite-mu-dnevnitsi", "text": "Наскоро публикувани лични дневници от пътуванията на Алберт Айнщайн разкриват расистките и ксенофобски възгледи на гениалния учен, съобщава Би Би Си (BBC). Написани между октомври 1922 г. и март 1923 г., Айнщайн си води дневници по време на пътуванията си в Азия и Близкия изток. В тях той прави негативни обобщения, като например нарича китайците „усърдни, мръсни, тъпи хора“. Алберт Айнщайн пътува от Испания до Близкия Изток и от Шри Ланка, наричана тогава Цейлон, до Китай и Япония. Той описва пристигането си в Порт Саид в Египет, когато се изправя пред „Левантинци на всеки нюанс ... сякаш са изхвърлени обгорени от ада“, които дошли на борда на кораба, за да продават стоките си. Прочутия физик описва и времето, прекарано в Коломбо, Цейлон, пишейки за народа: „Те живеят в голяма мръсотия и значителна воня на земята, правят малко и се нуждаят от малко“. Най-сразяващите си коментари обаче Айнщайн прави за китайците. Той описва китайските деца като „бездуховни и тъпи“ и казва: „Жалко, ако тези китайци заменят всички останали раси“. В други свои записки той нарича Китай „особена племенна нация“ и „по-скоро автомати, отколкото хора“, преди да заяви, че има „малка разлика“ между китайските мъже и жени и се чуди как мъжете са „неспособни да се защитят“ от женското „фатално привличане“. По-късно в живота си физикът се променя и се застъпва за гражданските права в САЩ, наричайки расизма „болест на белите хора“.Прочут като блестящ учен и хуманист, Алберт Айнщайн емигрира в САЩ през 1933 г. след възхода на Адолф Хитлер и нацистката партия в Германия. Еврейският учен описва расизма като „болест на белите хора“ в своя реч от 1946 г. в университета в Пенсилвания. Айнщайн е вече световно известен физик, когато американската разузнавателна служба ФБР отваря тайно досие за него, пише „Нешънъл Джиографик“ (National Geographic). Айнщайн и съпругата му Елза току-що са се преместили в САЩ от родната си Германия и Алберт е силно ангажиран със социалните въпроси на времето, публично обявявайки се срещу расизма и национализма. До смъртта на Айнщайн на 18 април 1955 г., досието на ФБР за великия учен вече е 1427 страници. Директорът на разузнавателната агенция Джей Едгар Хувър е бил много подозрителен относно активността на Айнщайн; човекът най-вероятно е комунист, според Хувър, и определено е „изключително радикален“. Самият учен най-вероятно би се изсмял на тези епитети, ако знаеше за тях; той е чувал и доста по-лоши неща за себе си у дома от нацистите. Той изобщо не се е плашил от властите. „Безсмисленото уважение към властта е най-големият враг на истината“, обявява той през 1901 г. Именитият физик протестира срещу расизма. През 1937 г., когато на афро-американската певица Мариан Андерсън й е отказана хотелска стая в новия дом на Айнщайн – Принстън, Ню Джърси, той и съпругата му Елза я канят в дома си – началото на едно доживотно приятелство. Освен това Айнщайн се сприятелява и с афро-американския певец Пол Робсън, който е отлъчен, защото е комунист. През 1946 г. ученият обявява, че сегрегацията е „болест на белите хора“. След 1933 г. възходът на Хитлер принуждава Айнщайн да приеме, че чистият пацифизъм вече не е реалистичен. През август 1939 г., опасявайки се, че германски физици вече се надпреварват да експлоатират новооткрития феномен на ядреното делене, Айнщайн подписва писмо до американския президент Франклин Рузвелт, предупреждавайки, че „елементът уран може да се превърне в един нов и важен източник на енергия“ – т.е. бомба. Отговорът на Рузвелт е проектът „Манхатън“: катастрофална програма за разработване на атомна бомба преди Хитлер да я направи. Айнщайн не участва в проекта, но през пролетта на 1945 г. той пише ново писмо, призовавайки президента да се срещне с учените от проекта „Манхатън“, които били обезпокоени от бързането да се завърши бомбата и да бъде използвана, въпреки че Германия е била близо до поражението и очевидно се е отказала от урана. Рузвелт умира на 12 април преди да успее да прочете писмото и когато Айнщайн научава през   август, че ядрена бомба е била детонирана над Хирошима, той може само да прошепне: „О, Боже мой“. През останалата част от живота си Алберт Айнщайн става неуморен застъпник за привеждането на ядрените оръжия под някаква форма на международен контрол. В ядрената епоха, заявява той, войната е станала форма на лудост.", "date": "2018.06.14", "title": "Скритата страна на Айнщайн в тайните му дневници"}
{"url": "https://www.faktor.bg/bg/articles/novini/svyat/a-kovachev-v-bryuksel-gledat-izklyuchitelno-negativno-na-deystviyata-na-makedonskiya-prezident-george-ivanov", "text": "\"В Брюксел гледат изключително негативно на действията на македонския държавен глава Георге Иванов, тъй като с действията си Иванов спира европейският път на страната си. Часове, след като европейските лидери приветстваха постигнатото споразумение, Иванов отказа да го подпише\", заяви пред телевизия \"Европа\" евродепутатът от ЕНП/ГЕРБ Андрей Ковачев, тъй като с действията си Иванов спира европейският път на страната си. \"Едно такова отношение е абсолютно в разрез с всякакъв разум, да не ги изслушаш поне за какво става въпрос, да чуеш детайлите на споразумението и собствената ти страна, на която си държавен глава да бъде отблокирана и да продължи към Европейското членство и членството в НАТО. Това е много странна позиция на президента Иванов\", коментира той.  Според Андрей Ковачев българският премиер Борисов и външният ни министър Екатерина Захариева постъпват правилно като отказват срещите си с Иванов, защото правителството ни трябва да запази неутрална позиция в случая.  Ковачев коментира и, че за втори път с действията си македонският президент поставя в неудобна позиция българският си колега Румен Радев, който го прие. \"Първият път беше на българското военно гробище в Ново село. Той дойде на няколкостотин метра от гробището и не пожела да остави български президент сам да отиде на българското гробище, от страх ли или може би някакъв сантимент. И сега за втори път го поставя в тази изключително неудобна ситуация\", смята Ковачев.", "date": "2018.06.14", "title": "А. Ковачев: В Брюксел гледат изключително негативно на действията на македонския президент Георге Иванов"}
{"url": "https://www.faktor.bg/bg/articles/novini/svyat/a-merkel-evropa-tkryabvda-da-ohranyava-granitsite-si-kato-obshtnost", "text": "„Необходими са много такива форми на сътрудничество, не само тази, ако искаме да намерим единодушно европейско решение за нелегалната миграция“, каза Меркел на общ брифинг с белгийския премиер Шарл Мишел. „За мен е много важно, че Германия не действа едностранно, а съгласува всички политики с останалите държави членки, така че имаме наистина единен европейски подход за миграцията. Въпросът как ще се справим с миграцията и бежанците е тест за бъдещето на кохезията в Европа. Всяка държава-членка трябва да вземе това под внимание“, заяви Меркел. Себастиан Курц направи предложението за защита на границите на среща в Берлин с вътрешния министър Хорст Зеехофер. Зеехофер, който е от баварския Християнсоциален съюз, нееднократно е критикувал Меркел за миграционната ѝ политика. След срещата Курц каза, че двамата със Зеехофер са се съгласили, че е необходимо укрепване на Фронтекс, европейската агенция за охрана на границите на ЕС. Бързата реакция на Меркел е израз на нейното опасение, че едностранно решение относно границата на Германия би подкопало солидарността в ЕС и би създало проблеми в Австрия, която ще трябва да поеме отговорността за повечето от мигрантите, на които е отказано убежище, отбелязва ДПА. Вместо това германският канцлер желае да бъде разработен общоевропейски план на срещата на върха на ЕС по-късно този месец.", "date": "2018.06.14", "title": "А. Меркел: Европа трябва да охранява границите си като общност"}
{"url": "https://www.faktor.bg/bg/articles/novini/svyat/gratskata-opozitsiya-sdelkata-s-makedoniya-e-losha-vnasyame-vot-na-nedoverie", "text": "Гръцката опозиционна партия „Нова демокрация“ ще внесе вот на недоверие срещу премиера Алексис Ципрас и неговото правителство заради постигнатото споразумение за името на Македония. Това обяви лидерът на партията Кириакос Мицотакис в парламента. Вотът на недоверие е първи срещу Ципрас от идването му на власт през 2015 г. Той вече загуби доста от рейтинга си заради приетите икономически реформи по меморандума с международните кредитори. „Споразумението Ципрас-Заев е лоша сделка. Приемането на македонски език и македонска етническа принадлежност е неприемливо национално отстъпление“, коментира Мицотакис.  Ципрас и Заев се договориха за име „Република Северна Македония“, което ще бъде за всеобща употреба. Проектоспоразумението, което предстои да бъде подписано, предизвика остри критики от опозиционните партии както в Македония, така и в Гърция. Вотът ще бъде внесен в деловодството на парламента възможно най-скоро, след като депутати приключат с гласуването на поредния пакет от реформи.  Коалиционното правителство на Ципрас разполага със 154 места в 300-членния законодателен орган. Коалиционният партньор на премиера – дясната партия „Независими гърци“ – вече заяви, че няма да подкрепи договора, тъй като включва името Македония, но няма да предприема самостоятелни действия за свалянето на правителството.", "date": "2018.06.14", "title": "Гръцката опозиция: Сделката с Македония е лоша, внасяме вот на недоверие"}
{"url": "https://www.faktor.bg/bg/articles/shefat-na-antikoruptsionnata-komisiya-obyavi-kray-na-proverkite-sreshtu-peevski", "text": "Антикорупционната комисия е прекратила проверките на Делян Пеевски след анализ на документи, включително и чрез изискването на информация от различни институции, съобщава БНР. Това обяви председателят на Антикорупционната комисия Пламен Георгиев и добави: \"Като дръпнем чертата се оказва, че или господин Делян Славчев Пеевски е един от най-проверяваните, или един от най-чистите хора в тази държава, но има много добри адвокати и много добри счетоводители, но фактът е факт - документи и доказателства никакви. Ние се запознахме с оглед на нашето качество с данъчно ревизионните актове, това лице е плащало огромни данъци. Този човек сигурно е един от най големите данъкоплатци в тази държава. Факт\". Пламен Георгиев отказа да каже от кой момент точно Делян Пеевски е станал най-големият данъкоплатец, защото нямал право да говори с конкретика за работата на други органи. Той отчете, че от началото на годината новият антикорупционен орган е бил сезиран 213 пъти, а 68 от сигналите били \"отработени\". Два са сигналите, които бяха подадени срещу депутата от ДПС Делян Пеевски - за доходите му и за незаконно прекратяване на прокурорските проверки срещу него, и вторият - за внесените от него промени в Закона за задължително депозиране на печатни издания, без да декларира конфликт на интереси, при положение че официално обяви, че  е собственик на медии.", "date": "2018.06.14", "title": "Шефът на Антикорупционната комисия обяви: Прекратяваме проверките срещу Пеевски"}
{"url": "https://www.faktor.bg/bg/articles/borisov-shteshte-da-e-predatelstvo-da-se-sreshtna-s-ivanov", "text": "Щеше да е предателство, ако след срещата за 120 секунди между премиера Заев, външния министър и президента Иванов, аз днес да се срещна с него. Затова прецених, че днес не е момента. Това каза премиерът Бойко Борисов пред журналисти на летището в София по повод отказа да се срещне с македонския президент Георге Иванов.  След срещата Заев-Георги Иванов нямаше как аз да го посрещам президента с фанфари, не днес е денят, отсече Борисов.  Той подчерта още, че президентът Георге Иванов знае прекрасно, че единственото, което искаме за Македония е европейска интеграция, влизане в ЕС и НАТО, просперитет и свързаност.  „Когато беше боят в парламента на Македония тогава първият, на когото се обадиха и президентът Георге Иванов, и Зоран Заев и Никола Груевски, бях аз. Направих всичко възможно да помогна да се реши въпросът мирно“, посочи той.  „Към президента Георге Иванов винаги съм се отнасял с огромно уважение“, заяви Бойко Борисов. „Винаги във всяко свое изказване съм започвал с това, че по никакъв начин не се месим в работата на институциите на Македония, в спора за Гърция за името“, обясни той и изтъкна, че този спор продължава десетилетия и блокира Македония.  Винаги сме подкрепяли Македония, във всичко, обяви той.  Нещо повече, опозиционните партия и в Македония и в Гърция, лидерите им, са мои приятели. Те са от Европейската народна партия. Ние на срещата на върха настояхме те да не пречат на договора, добави Борисов.  И Алексис Ципрас, и Зоран Заев са смели премиери. За смелостта и за рисковете, които са поели, им свалям шапка, отбеляза Борисов.  Не искам никой да омаловажава труда ми, нито този на комисаря Йоханес Хан. И Доналд Туск, и Могерини, и Жан-Клод Юнкер и целият ЕС положихме огромни усилия да се постигне този прогрес, добави Борисов.  Всички положихме страхотни усилия, за да се придвижи този процес, обяви премиерът Бойко Борисов.", "date": "2018.06.14", "title": "Борисов: Щеше да е предателство да се срещна с Георге Иванов, не днес е денят"}
{"url": "https://www.faktor.bg/bg/articles/novini/balgariya/ts-tsvetanov-imashe-umisal-za-sasipvane-sistemata-na-mvr-po-vremeto-na-oresharski", "text": "\"Трагедията с пилотите няма никакво отношение към сектор \"Сигурност\" и искания от БСП вот на недоверие. Точно те не са тези, които могат да искат такъв вот\", заяви пред бТВ заместник-председателят на ГЕРБ и председател на палраментарната група на партията Цветан Цветанов. \"Нека кажем, че всичко, което свърши МВР за залавянето на Владимир Пелов никак не е малко. Мога да направя съпоставка с времето, когато през 2010 година Пелов беше извършил въоръжен грабеж. Тогава ние направихме организация и успяхме да го задържим за около седмица\", припомни Цветанов. \"Убеден съм, че забавянето на аргументите на БСП показва, че те не са се подготвили добре и те много добре разбират, че този вот е обречен\", каза още той. \"Имаше период, в който системата на МВР работеше ефективно. Нека припомним, че най-тежките осъдителни присъди в периода на прехода са от периода на първия мандат \"Борисов\". Тогава направихме реформи, създадохме организация, за да работи системата на МВР\", заяви Борисов. \"Системата беше умишлено съсипана след нас. Имаше умисъл за съсипване системата на МВР, нищо от говоренето на БСП за полицейщина, за подслушване не излезе вярно\", коментира Цветанов и заяви, че сериозните професионалисти са били прогонени от системата по времето на управлението на Пламен Орешарски. Той припомни закриването на СОТ, за да бъдат обслужени частни икономически интереси. \"Трябва да се направят промени, които да отговорят на очакванията на хората. Много са тези, които се отнасят с упрек и обида към системата на МВР. Трябва системата да бъде подкрепена и от управляващите, и от опозицията, както и от обществото\", призова Цветанов. \"Не смятам, че министър Радев трябва да подаде оставка. Виждам, че той изисква максимално от професионалистите\", коментира той. \"Убеден съм, че в Закона за шума ще може между първо и второ четене да опитмизираме диалога. Смятам, че законът за шума трябва да се отнася до всички населени места в страната, но там където е необходимо и възможно да има опция за удължаването им с 1 час\", коментира той спора между вицепремиера Валери Симеонов и министъра на тгуризма Николина Ангелкова. \"Когато направихме коалиционното правителство всеки от нас направи определени компромиси, защото изведохме държавата над всички. Имаме различия, но имаме стабилностг в държавата\", категоричен беше той. \"Всички евентуални кадрови проблеми трябва да се обсъждат на Коалиционен съвет и окончателното решение има премиерът. Знам какви условия положи Биисер Петков, за да бъде намерен баланс на интересите. Реакцията на неправителствените организации и протестиращите родители показа това\", каза Цветанов. \"Хеликоптерът е бил в техническа изправност. Нека все пак изчакаме окончателната позиция на разследващите, за да видим каква е причината. Не можем да кажем, че е направен компромис със сигурността, за летателните часове не мога да говоря, преди да имам информация\", поясни той. \"Когато взимаме политическо решение винаги търсим консенсус, защото то дава устойчивост на системата. Така беше с модернизацията на армията, така също и за търсене на инвеститор за АЕЦ, само при пазарни условия и без пазарна гаранция\", коментира Цветанов твърдението за \"коалиция на милиардите\" между ГЕРБ и БСП. Той нарече \"политически внушения\" твърденията на опозицията за Закона за превозвачите и обясни, че Законът е подготвен след разговори с представители на бранша. \"По никакъв повод няма да създаваме картели, които да мачкат някого\", заяви Цветанов.", "date": "2018.06.14", "title": "Ц. Цветанов: Имаше умисъл за съсипване системата на МВР по времето на Орешарски"}
{"url": "https://www.faktor.bg/bg/articles/nemski-medii-osminata-ot-balgariya-iznasilili-13-godishna-germanka-sa-romi", "text": "Популистката партия \"Алтернатива за Германия\" започна кампания срещу България, заради новината за осемте българчета, изнасилили 13-годишно момиче в град Велберт. Лидерката на формацията Алис Вайдел публикува постер с въпрос: \"Германия, докога ще издържиш страданията?\" и в пост изброява последните престъпления, извършени от чужденци в страната, информира днес.бг. Вчера, както вече се разбра, полицията в Германия съобщи за ужасяващо насилие на тийнейджърка от страна на осем младежи от България. Зверството станало 21 април, но заради разследването, а и за да запазят момичето от медийния интерес, прокуратурата пазила тайна по случая до вчера. Към момента 6 от насилниците са издирени и задържани, но германските власти обявиха за издирване останалите две, включително и в България. Към момента е ясно, че всички момчета са ходили в едно и също училище във Велберт. Във фаталния следобед на 21 април те били на плуване в местния басейн. Там била и 13-годишната им жертва със свои приятелки.  Момчетата, които според местните в града са роми, започнали да притесняват момичето още в басейна. Те я издебнали, когато си тръгва, устроили й засада в близката горичка, през която минавал пътят й, и я нападнали и изнасилили. Завлекли я навътре в гората и там двама я изнасилвали, докато другите снимали с телефоните си. По-късно сменили мястото и продължили да я изнасилват. 13-годишното момиче било спасено от случайно минаваща жена, която видяла, че става нещо съмнително, и буквално изтръгнала момичето от ръцете на насилниците си. Ромите избягали. Те са на възраст между 14 и 16 години и имената им са известни на прокуратурата.  Шестима били арестувани веднага, двама още се издирват. Изчезнали са заедно със семействата си.Момичето е с тежка психическа травма след трагедията. Йан Тимке, депутат от Бременския парламент, който е член и на „Патриотични европейци“ срещу ислямизацията на Запада е потресен от престъплението и сподели новината в социалните мрежи. Веднага заваляха негативни коментари за българските \"бежанци\". Жителите на Велберт са пропищели от набезите на т.нар. бежанци, повечето от които са пришлци от България и се занимават най-вече с кражби и нападения.  l", "date": "2018.06.14", "title": "Немски медии:  Осмината от България, изнасилили 13-годишна германка, са цигани"}
{"url": "https://www.faktor.bg/bg/articles/novini/svyat/rezolyutsiya-na-ep-rusiya-nezabavno-i-bezuslovno-da-osvobodi-politicheskite-zatvornitsi", "text": "Европейският парламент гласува резолюция с искане към руските власти \"незабавно и безусловно\" да освободят украинския режисьор Олег Сенцов, осъден в Русия на 20 години затвор по обвинение в тероризъм.   В документа се подчертава, че Русия е нарушила международното право в Крим, налага там своите закони, милитаризира полуострова и системно нарушава човешките права. В резолюцията се отбелязва, че в деня, когато в русия започва Световното първенство по футбол, Европейският парламент настоява Русия да изпълнява своите вътрешни и международни задължения по спазването на правата на човека, включително свободата на словото и свободата на събиранията\". Евродепутатите определят Сенцов като политически затворник, а арестът му в Крим - незаконен. Всички показания дадени от Сенцов са изтръгнати с изтезания, смята Европарламентът. В документа се припомна, че в момента в Русия за незаконно задържани над 70 укрпаински граждани. Европейските депутати изразяват притеснение за здравословното състояние на Сенцов и останалите украински граждани, които също провеждат гладни стачки в руски затвори. Припомняме, че на 14 май тази година Сенцов обяви безсрочна гладна стачка с искането да бъдат освободени всички украински политически затворници. Той гладува вече 32 дня. В знак на подкрепа към Сенцов Европарламентът се присъединява към неговите искания. В резолюцията се настоява за незабавното освобождаване и на ръководителя на правозащитния център \"Мемориал\" в Грозни Оюб Титиев и останалите политически затворници.", "date": "2018.06.14", "title": "Резолюция на ЕП: Русия незабавно и безусловно да освободи политическите затворници"}
{"url": "https://www.faktor.bg/bg/articles/smartni-zaplahi-zavalyaha-kam-gratskoto-pravitelstvo", "text": "Прокуратурата в Гърция е започнала разследване срещу крайнодесния таблоид „Макелио“ за подбуждане към терор, съобщават местни медии, цитирани от \"Български новини\".  Причината за разследването е първата страница на изданието. Там е поместен материал, който обвинява президента, премиера и външния министър в предателство на националните интереси на Гърция. В изпълнена в националистически дух статия тримата политици са сочени като предатели на Македония на албано-славянските врагове на Гърция. Поместени са колажи, показващи екзекуцията от военен взвод на президента, премиера и външния министър. В отделна статия дори се отправя недвусмислено предупреждение: „По време на война предателите се екзекутират, г-н президент“.", "date": "2018.06.14", "title": "Заваляха и смъртни заплахи към гръцкото правителство заради Македония"}
{"url": "https://www.faktor.bg/bg/articles/novini/svyat/makedonskite-medii-siktir-ot-borisov-za-george-ivanov", "text": "Македонските медии реагираха светкавично на новината, че българският премиер Бойко Борисов е отказал да приеме държавния глава на Македония Георге Иванов, въпреки че такава среща беше планирана предварително.  Скопските издания отбелязват, че причината за неочаквания обрат е „арогантното поведение“ на Иванов.    „Сиктир“ от Борисов за Георге Иванов“ – така е озаглавена статията по темата на „Плюс Инфо“., цитирана от \"Фокус\". „Причината за отмяната на двете срещи е арогантното поведение на Иванов след обявяването на постигнатото решение на въпроса за името на Македония. Информацията за отмяната на срещата бе потвърдена от правителството в София“, пише изданието.   „Борисов „затвори вратата“ на Георге Иванов“ – пише „Фактор“. Министърът на външните работи на България Екатерина Захариева също е отменила планираната среща с Георги Иванов.   От редакцията припомнят,, че президентът на Република Македония е на двудневно посещение в България и трябваше да има срещи с премиера, министъра на външните работи и с председателя на Народното събрание“.    Министър-председателят на България Бойко Борисов отмени срещата с президента на Македония Георги Иванов поради арогантността му, отбелязват в редакцията на скопското електронно издание „Независен“. Българските медии информират, че премиерът на България е отказал да се срещне с македонския президент, който е на двудневно посещение в страната заедно със съпругата си Мая Иванова.", "date": "2018.06.14", "title": "Македонските медии: „Сиктир“ от Борисов за Георге Иванов"}
{"url": "https://www.faktor.bg/bg/articles/plyus-za-mvr-spipaha-18-godishen-obyaven-za-obshtodarzhavno-izdirvane", "text": "На 13 юни 2018 година около 10:00 часа служители на РУ - Долна Митрополия при извършване на проверка в село Байкал са установили 18-годишен от селото, обявен за общодържавно издирване с телеграма на ГДНП – София, съобщиха от ОДМВР - Плевен. Лицето се издирва като обвиняем по наказателно дело общ характер на РС - Никопол с мярка задържане под стража. Той е преведен в следствен арест при затвора Плевен, посочва \"24 часа\".", "date": "2018.06.14", "title": "Плюс за МВР: Спипаха 18-годишен, обявен за общодържавно издирване"}
{"url": "https://www.faktor.bg/bg/articles/bozhidar-dimitrov-v-makedoniya-izbuhna-strashen-i-nevizhdan-skandal-borisovse-distantsira-ot-nego-s-otkaza-za-sreshta-s-prezidenta-ivanov", "text": "Отказът на премиера Бойко Борисов да приеме македонския президент Георге Иванов е ясен знак, че България не иска да се меси във вътрешните работи на Македония. Това коментира проф. Божидар Димитров пред Novini.bg. По думите му в Македония избухна страшен и невиждан скандал - президентът изгони министър-председателя Заев и външния министър Никола Димитров след две минути среща. Ако Бойко Борисов и външният ни министър бяха посрещнали македонския президент, това щеше да означава, че взимаме страна в избухналия скандал. Проф. Димитров подчерта, че името на президента на Македония е Георги, а той нарочно го е сменил на Георге, за да звучи “по-македонско”. По думите му европейският път на Македония може да изглежда по два начина. Единият - македонското общество да се съгласи на това име, за което професорът е скептичен. И вторият начин е България да улесни даването на гражданство на македонците, които желаят, и така \"поединично да вкараме целия македонски народ в ЕС\". Припомняме, министър-председателят Бойко Борисов отказа срещата си с македонския президент Георге Иванов. Тя трябваше да се състои утре. Мотивът за отказа е, че македонският президент изгони премиера Зоран Заев и изрази несъгласие с постигнатата договореност с Гърция за името на Македония.", "date": "2018.06.14", "title": "Божидар Димитров: В Македония избухна невиждан скандал, Борисов постъпи правилно и не взе страна в него"}
{"url": "https://www.faktor.bg/bg/articles/varna-nastrahna-tavan-na-remontirana-za-1-mln-leva-zabavachka-padna-varhu-tri-detsa", "text": "Три деца са пострадали леко, след като парче от мазилката на тавана в градината им е паднало върху тях, пише dir.bg. Инцидентът е станал вчера на втория етаж във варненската детска градина \"Мир\", която преди година беше основно ремонтирана за 1 млн. лв. След следобедния сън децата са слушали приказка от учителката, когато около 16 ч. парчето се е отчупило. То е с големина около 2 кв. метра и е паднало върху две момичета и едно момче на 5-годишна възраст от трета група. Те са получили леки охлузвания по главата, ръцете и краката. На децата веднага е била оказана помощ и са прегледани от медицинска сестра, разказа директорът на градината Елена Иванова. Всички други деца са били изведени от градината и от днес са преместени в други сгради. Те ще останат там, докато приключи неотложният ремонт. Пострадалите деца днес също са били заведени от родителите си на занятия. Изпълнител на ремонта е фирмата „Хая - С”. Нейният управител Мартин Станев заяви, че при строителните дейности са спазени всички изисквания и не може да се говори за некачествено изпълнение. Той допуска, че вероятната причина за отчупване на парчето е слягането на сградата. Досега не е имало никакви дефекти след предаване на обекта. Станев добави още, че всички тавани, които са направени по тази технология, ще бъдат премахнати, а разходите ще бъдат за сметка на фирмата. Шефът на общинската дирекция по образование Лилия Христова заяви, че възложител на извършения преди две години ремонт е ръководството на детската градина. Тя допълни, че ще бъде направено вътрешно разследване и виновните ще понесат наказания.", "date": "2018.06.14", "title": "Таван на ремонтирана за 1 млн. лева забавачка падна върху три деца във Варна"}
{"url": "https://www.faktor.bg/bg/articles/obshtestvo/zakon-i-red/osadiha-trima-dushi-za-smartta-na-71-migranti-zadushili-se-v-kamion", "text": "Унгарски съд осъди трима българи и афганистанец от банда за трафик на хора на по 25 години затвор за това, че са станали причина 71 мигранти - мъже, жени и деца - да се задушат в хладилен камион през 2015 г. и са изоставили превозното средство с труповете на мигрантите край австрийска магистрала.  Четиримата мъже бяха обвинени за убийството, извършено по време на пика на мигрантската криза в Европа през 2015 г.  Съдия Янош Яди от съда в град Кечкемет каза, че лидерът на организираната престъпна група е признат за \"виновен в съучастие в убийство\". Присъдата е на първа съдебна инстанция и подлежи на обжалване.  Телата на 59 мъже, 8 жени и 4 деца от Сирия, Ирак и Афганистан бяха открити в изоставения в Австрия камион на 26 август 2015 г.   Камионът е взел бежанците от Сърбия, близо до границата с Унгария.  Час и половина след началото на пътуването, ниското ниво на кислород вече затруднявало дишането на хората и е причинило главоболие. Три часа след началото на пътуването в камиона едва ли е имало живи хора, смятат вещите лица по делото. Към този момент камионът още е бил в Унгария. Затова, макар жертвите да бяха открити в Австрия, съдебният процес се проведе в Унгария, посочва ДПА.", "date": "2018.06.14", "title": "Осъдиха трима души за смъртта на 71 мигранти, задушили се в камион"}
{"url": "https://www.faktor.bg/bg/articles/obshtestvo/zakon-i-red/uvolnyavat-nadziratel-ot-tsentralniya-sofiyski-zatvor-zaradi-byagstvoto-na-pelov-i-kolev", "text": "Още наказания в Централния Софийски затвор заради бягството на Владимир Пелов и Радослав Колев. След като заместник- директора на затвора Анатоли Борисов беше уволнен, а 14 служители бяха наказани с порицание, сега се подготвя уволнението и на надзирател. Решението е взето след вътрешната проверка по случая и преглед на видеозаписите от камерите.", "date": "2018.06.14", "title": "Уволняват надзирател от Централния софийски затвор заради бягството на Пелов и Колев"}
{"url": "https://www.faktor.bg/bg/articles/obshtestvo/samo-23-vyarvat-na-novinite-v-sotsialnite-mrezhi", "text": "Много хора се пренасочват от Фейсбук към затворени форуми като Уатсап, за да обсъждат всекидневните новини, водени от притеснения за личната си неприкосновеност, фалшиви новини и \"токсични\" дебати, предаде Ройтерс, цитирана от БТА. Според най-новото проучване Диджитъл нюз рипорт на Института за изследване на журналистиката на Ройтерс, използването на Фейсбук като платформа за новини намалява, в частност сред младите потребители, които предпочитат Уатсап, Инстаграм и Снапчат. \"Хората са леко отегчени от Фейсбук\", отбелязва водещият автор на доклада Ник Нюман. Фейсбук остава най-популярната социална мрежа за новини (36 процента). Платформата обаче \"губи почва\" спрямо други приложения, например Уатсап, чието потребление като новинарски източник се е утроило за четири години до 15 процента. Проучването показва също, че хората се чувстват по-спокойни да обсъждат новини в затворени форуми най-вече в страни с двуполюсно разделение и на места, където е опасно открито да се изразяват политически възгледи, като например в Малайзия и Турция. Потребителите споделят, че често попадат на истории във Фейсбук и Туитър и ги публикуват в Уатсап за групова дискусия с ограничен кръг приятели. Въпреки че до голяма степен \"отстъплението\" от Фейсбук се приписва на променените алгоритми, отдаващи предимство на взаимодействията със семейство и приятели, доверието също играе ключова роля. Само 23 процента от 74 000 души, анкетирани в 37 страни, вярват на новините в социалните мрежи. За сравнение - доверието в новините като цяло е 44 процента.", "date": "2018.06.14", "title": "Само 23% вярват на новините в социалните мрежи"}
{"url": "https://www.faktor.bg/bg/articles/karakachanov-blizak-satrudnik-na-makedonskiya-prezident-shpionira-u-nas", "text": "Вицепремиерът и министър на отбраната Красимир Каракачанов коментира в интервю за Канал 3 отказът на премиера Бойко Борисов да се срещне с македонския президент Георге Иванов.   - Правилно ли отказаха българският премиер Бойко Борисов и външната министърка Екатерина Захариева среща с македонския президент?  - Правилно, да. Той е основната причина да се развалят нещата в преговорите между Македония и Гърция за името. И всъщност един от неговите най-близки сътрудници продължава оперативно да се занимава с шпионаж в България. Правилно са постъпили президентът и външният министър, защото всъщност какво има да говориш с Георги Иванов, който на практика спъва усилията на правителството в Скопие за постигане на някакъв компромис по отношение на спора с името, а България беше една страна, която помага на Македония за НАТО и ЕС. И един такъв, който саботира твоята политика, какво да си говориш с него?! И един от близките му сътрудници продължава да работи по линия на техните служби оперативно, няма да му казвам името, но да се знае, че и това знаем.  - Ние приветстваме договорката на Скопие и Атина за името Северна Македония, заехме деликатна позиция.  - Приветстваме разбирателството между тези две наши съседни държави, но това не означава, че България ще спре да се интересува от правата и интересите на етническите българи в Македония и че ще спре да се противопоставя на всеки опит в Македония, било то държава или някакви други институции, да фалшифицират българската история и да си я присвояват. И като гледах изказването на македонския премиер Заев, в което той говори за Кирил и Методий, за тоя-оня, нещо някакси ми става чудно Кирил и Методий кога станаха македонци. Няма нищо лошо, но да каже, това е част от общата ни история с България. Гоце Делчев какъв македонец е?! - Правилно ли е тактически България да стои и да изчаква Македония и Гърция да се разберат за името?  - По темата за името ние няма какво да кажем. Тъй като ние признахме името Република Македония, това не е наш спор, не е наш въпрос. Ние си имаме теми, свързани с историята, с фалшификатите, с езика на омразата спрямо България, тъй че това правителство в Скопие прави определени действия в тази посока, но това не решава проблемите окончателно.  - Очевидно няма да остане и това име Северна Македония, като гледаме напрежението в двете държави, с което бяха посрещнати двамата премиери? - Според мен екшънът продължава.", "date": "2018.06.14", "title": "Каракачанов: Близък сътрудник на македонския президент шпионира у нас!"}
{"url": "https://www.faktor.bg/bg/articles/zhurnalistat-ot-skopie-sas-skandalni-razkritiya-za-prezidenta-george-ivanov", "text": "Георге Иванов е „личен роб“ на бившия шеф на тайната македонска полиция и на неговия първи братовчед – бившият министър-председател Никола Груевски. Това обяви по БНР журналистът от Скопие Виктор Канзуров по повод отказът на българския премиер да се срещне с македонския президент. „Силно се надявам, че за този отказ е повлияла и гаврата, която македонският президент Георге Иванов направи преди повече от месец, когато посрещна на една ливада близо до струмишкото Ново село българския президент Румен Радев и отказа да участва на помена за загиналите български войници, от които немалка част са били от Македония, във военния Мемориал, който е до Ново село, Струмица в чест на загинали български войници в Балканската, Междусъюзническата и Първата световна войни. Това беше един срамен, недостоен жест на Иванов, а до известна степен и на българския президент Радев, който и не реагира на тази гавра“, коментира Конзуров. По думите му жестът на премиера Борисов е последователен в рамките на антизападна политика на Иванов, но и на партията, която го кандидатираше – ДПМНЕ - Вальево, срещу договор със съседна Гърция, което на практика значи невъзможност Македония да се интегрира в НАТО“. Според журналиста „по някакъв начин трябва да се заобиколи президентската институция в Македония“, защото страната не е президентска република, а президентът има церемониална функция. Отказът на Иванов да подпише договора връща текста в парламента. Виктор Канзуров заяви, че е очаквал „още по-жестоки действия“ от страна на партията на президента, която е в опозиция.", "date": "2018.06.14", "title": "Журналистът от Скопие със скандални разкрития за президента Георге Иванов"}
{"url": "https://www.faktor.bg/bg/articles/aroganten-george-ivanov-premierat-boyko-borisov-si-nosi-otgovornostta-za-otkaza-ot-sreshta", "text": "Премиерът Бойко Борисов си носи отговорността за отказа от среща, но така не реализира основната цел на европредседателството си. Това каза на пресконференция президентът на Република Македония Георге Иванов след среща с българския държавен глава Румен Радев, предаде  Агенция „Фокус“.  Едно арогантно изказване, след последния му тежък гаф, целящ да отклони Македония от пътя към ЕС и НАТО .  „Бойко Борисов е премиер на страна, която председателства ЕС, и постоянно говори за диалог. Но с този негов жест той заема страна и не реализира основната цел на председателството си“, коментира Иванов.", "date": "2018.06.14", "title": "Арогантен Георге Иванов: Премиерът Бойко Борисов си носи отговорността за отказа от среща"}
{"url": "https://www.faktor.bg/bg/articles/bezobrazie-direktori-na-20-uchilishta-v-gotse-delchevsko-ednolichno-obyaviha-ramazan-bayram-za-natsionalen-praznik-i-hlopnaha-vrati-institutsiite-v-shah", "text": "Пред сложен казус бе изправен регионалният инспекторат по образованието в Благоевград, както и образователното министерство. Над 20 училища в Гоцеделчевско, които се посещават от деца мюсюлмани, искат да обявят утрешния ден за неучебен, съобщава struma.com.    Учениците няма да учат заради големия религиозен празник Рамазан Байрам, който започва на 15 юни. Това провокира протеста на останалите деца и родители, които заради празника на връстниците си, също няма да ходят на училище.  Поискана е намесата на РУО - Благоевград, откъдето пък питат спешно Министерството на образованието.    По закон денят е учебен и никой, освен образователното министерство, няма право да отменя учебни занятия, денят не е национален празник, за да се прибегне до такива действия, казаха от инспектората по образованието, откъдето чакат и разпореждане на министерството.   Директорите на училищата също не могат да вземат еднолично решение и така този казус оплете институциите в нонсенс въртележка.", "date": "2018.06.14", "title": "Безобразие: 20 училища в Гоце Делчевско обявиха Рамазан Байрам за \"национален празник\" и хлопнаха врати, институциите в шок"}
{"url": "https://www.faktor.bg/bg/articles/prouchvane-pokazva-che-balgarite-nay-silno-vyarvat-v-es", "text": "Доверието в ЕС достига до 42 на сто, като нараства с един процент и е на най-високото си равнище от есента на 2010 година. Това показват данни от проучване, представени днес от Европейската комисия, съобщава БТА.  В 15 държави от ЕС мнозинството от участниците в допитването имат доверие в Общността. Доверието е най-голямо в Литва (66 на сто), Португалия и Дания (57 на сто), и в Люксембург и България (56 на сто). От миналата есен доверието в ЕС е нараснало в 19 държави, особено в Португалия (57 на сто, повишение с шест процента) и Словения (44 на сто, повишение със същия дял), докато в шест държави намалява, особено в Белгия (47 на сто, понижение с шест процента), Унгария (44 на сто, понижение с пет процента) и Словакия (44 на сто, понижение с четири процента).  Едва 40 на сто от европейците имат положителна представа за ЕС, 37 на сто са с неутрална, а 21 на сто изразяват отрицателна нагласа. Най-голям е делът на хората с положително мнение в Ирландия (64 на сто), България и Португалия (56 на сто), и Люксембург (54 на сто).  Доверието в ЕС е по-силно от доверието в националните правителства или парламенти. Общо 42 на сто от европейците имат доверие в ЕС, докато 34 на сто имат доверие в своите национални парламенти и правителства.  Мнозинството от европейците са оптимистично настроени за бъдещето на ЕС (58 на сто). Изключение правят Гърция, където въпреки увеличението на оптимизма с пет на сто, 53 процента са песимисти, а 42 на сто са оптимисти, и Великобритания (48 на сто са песимисти и 43 на сто са оптимисти). Най-силен е оптимизмът в Ирландия (84 на сто), Португалия (71 на сто), Люксембург (71 на сто), Малта, Литва и Дания (70 на сто). Най-слаб е оптимизмът във Франция (48 на сто), Кипър и Италия (54 на сто).  Свободното движение на хора, стоки и услуги в ЕС, и мирът между държавите в ЕС, се възприемат като двете най-големи постижения на Общността съответно с 58 на сто и 54 на сто от европейците. Седемдесет на сто от попитаните се чувстват граждани на ЕС. За първи път от пролетта на 2010 г. това мнение се споделя от мнозинство във всички държави от ЕС.  Повечето европейци са на мнение, че икономическото положение е добро и те са оптимистично настроени за бъдещето. Доверието в ЕС расте, а подкрепата за икономическия и паричния съюз е на най-високото си равнище, пише в съобщението. Все повече граждани чувстват, че са се възползвали от политиките на ЕС. Делът на хората, според които мнението им има значение, е достигнал най-високото си равнище от 2004 г. насам.  Половината европейски граждани са с положително мнение за състоянието на икономиката, а 37 на сто изразяват отрицателно становище. В 25 държави от ЕС мнозинството заявява, че състоянието на европейската икономика е добро. От есента положителните мнения са се увеличили в 21 държави.  За първи път от пролетта на 2007 г. положителните мнения за състоянието на националната икономика (49 на сто) са повече от отрицателните мнения (47 на сто). От миналата есен положителната представа за състоянието на националната икономика се е увеличила в 18 държави, сред които начело е Португалия (43 на сто, повишение с 10 на сто), Ирландия (79 на сто, повишение със седем процента), Финландия (77 на сто, повишение с шест на сто) и Литва (38 на сто, повишение с шест процента). В Холандия и Люксембург 93 на сто от попитаните намират състоянието на националната икономика за добро, докато в Гърция само два процента изразяват подобно мнение.  Имиграцията остава главното предизвикателство, пред което ЕС е изправен (38 на сто). Тероризмът е на второ място с 29 на сто (понижение от девет процента), като все изпреварва икономическото състояние (18 на сто), състоянието на бюджета (17 на сто) и безработицата (14 на сто).  На национално равнище основните опасения остават безработицата (25 на сто), здравеопазването и социалната сигурност (23 на сто) и имиграцията (21 на сто). Здравеопазването и социалната сигурност заемат второ по важност място за първи път от пролетта на 2007 година.  В сравнение с 2014 г. повече граждани са на мнение, че са се възползвали от действията на ЕС, например липсата на гранични проверки или ограничените проверки по границите, когато пътуват в чужбина (53 на сто), по-евтините телефонни разговори в друга държава от ЕС (48 на сто, повишение от 14 процента), повишаването на правата на потребителите при покупката на стоки или услуги в друга държава от ЕС (37 на сто, повишение с 13 процента), или подобряването на правата на пътуващите със самолет (34 на сто, повишение от 12 на сто).  В полза на свободното движение се произнасят 82 на сто, а за обща политика в областта на отбраната и сигурността - 75 на сто. Общо 71 на сто подкрепят търговската политика на ЕС.", "date": "2018.06.14", "title": "Проучване показва, че българите най-силно вярват в ЕС"}
{"url": "https://www.faktor.bg/bg/articles/novini/svyat/eto-koy-shte-pochete-putin-dnes-ruanda-severna-koreya-i-nepriznatite-abhaziya-i-severna-koreya", "text": "Говорителят на Владимир Путгин съобщи пред журналисти кои държавни глави ще присъстват на откриването на Световното първенство по футбол в Москва днес. Това са президентът на Азербайджан Илхам Алиев, президентът на Руанда Пол Каган, на Боливия Ево Моралес, с премиерът на Ливан Саад Харири. Песков съобщи, че списъкът на \"тези, които ще споделят с нас радостта от шампионата по футбол постоянно се обновява\". \"Ще пристигнат президентът на Република Абхазия (непризната от световната общност, а само от съюзниците на Русия) Раул Хаджимба, президентът на Беларус Александър Лукашенко, на Казахстан Нурсултан Назарбаев, на Киргизия Сооронбай Жеенбеков\", \"похвали\" се Песков, цитиран от www.newsru.com. Той добави, че се очаква президентът на Молдова Игор Додон, на Панама Хуан Карлос Варела, на Парагвай Марио Абдо Бенитеса, наследникът на престола на Саудитска Арабия Мохамед бен Салман Ал Сауд, президента на Таджикистан Емомали Рахмон, на Узбекистан Шавкат Мирзиьоев, на (самопровъзгласилата се) Южна Осетия Анатолий Бибилов , председателя на президиума на Върховното народно събрание на Северна Кроея Ким Ьон Нам. Припомняме, че лидерите на всички европейски страни бойкотират Световното по футбол в Русия заради анексирането на Крим и опита за убийство на бившия офицер от ГРУ Сергей Скрипал и дъщеря му Юлия във Великобритания. Въпреки нарушаването на международното право и призивите за бойкот ФИФА реши да проведе Световното по футбол в Русия, а националните федерации подкрепиха това решение. Припомняме, че през 1980 година, когато Съветският съюз въведе войските си и окупира Афганистан целият демократичен свят бойкотира Олимпийските игри в Москва и проведе алтернативна Олимпиада в Лос Анжелис.", "date": "2018.06.14", "title": "Ето кой ще почете Путин днес - Руанда, Северна Корея и непризнатите Абхазия и Южна Осетия"}
{"url": "https://www.faktor.bg/bg/articles/evropa-e-gotova-s-radost-da-se-hvarli-v-obyatiyata-na-putin", "text": "Задачата-максимум на президента на Руската федерация Владимир Путин е да запази Крим в Русия и да постигне премахване на санкциите, затова е готов да пожертва Донбас и Сирия, смята основателят на интернет изданието „Гордън“ Дмитрий Гордън. Според него Европа може да се съгласи с такава сделка. Основната задача на руския президент Владимир Путин – да запази Крим като част от Русия, за която той е готов да жертва своята победа в Донбас и в Сирия. Такова мнение в телевизионния канал \"112 Украйна\", заяви журналистът, основател на онлайн изданието \"Гордон\", Дмитрий Гордон. \"Путин разигра картите, сдоби се с доста козове, за да свали напрежението и да запази Крим. Това е неговата цел-максимум – Крим да остане в границите на Руската федерация. Освен това, в Москва не подлежи на никакво обсъждане въпросът: „Ние ви даваме Донбас, оставяме Сирия, в замяна на това отменете всички санкции.“, коментира Гордон.   Европа е готова за такава сделка, допълва  журналистът. \"Европа е готова с огромна радост да се хвърли в обятията на Путин. Доказват го много факти, като се започне с посрещенията на германския канцлер Меркел и френския президент Макрон при току що ръкоположения за президент Путин, както и на един куп други лидери. Какви ръкостискания бяха… Когато гледах всичко това (особено ме разочарова Mакрон), си мисля: Боже, как всичко се повтаря! Хайде да си спомним годините 1938-1939 (когато европейските страни не се опълчиха на хитлеристка Германия, в самото начало на Втората световна война – бел. На \"Гордон\".), а след това всичко ще бъде наред! Е, дай Боже, че ще мине без жертви. Нищо ново. Те винаги (не искам да кажа нищо лошо) се прикриват зад жалките си интереси, те не мислят стратегически, а мислят за момента, темпорално. Като резултат – те винаги са губещи\"- разсъждава Гордон. Според него Путин превъзхожда европейските политици в много отношения, единствената страна, която може да му се противопостави, са Съединените щати. Путин е по-голям играч, той превъзхожда интелектуално отношение – както във вътрешната, така и в глобалната политика, както Меркел, така и Макрон. Той определя тона, с който да разговаря с тях. Единствените, които могат да го спрат днес, са САЩ които също не са във възторг от Европа. Подчертавам отново: максималната задача на Путин е да премахне санкциите и да задържи Крим. Но се осмелявам да се надявам, че това няма да се случи, иначе цялата конструкция на световния ред ще се срути\", казва в заключение журналистът.", "date": "2018.06.14", "title": "Гордон: Европа е готова с радост да се хвърли в обятията на Путин"}
{"url": "https://www.faktor.bg/bg/articles/novini/balgariya/prekratiha-predsrochno-mandata-na-upravitela-na-nzok-prof-kamen-plochev", "text": "На извънредно заседание Комисията по здравеопазване реши предсрочно да освободи управителя на НЗОК проф. Камен ПХлочев. Плочев е уведомил писмено, че повече от три месеца няма да може да изпълнява задълженията си поради заболяване. Според Даниела Дариткова, председател на здравната парламентарна комисия, е възможно касата скоро да има нов управител.", "date": "2018.06.14", "title": "Прекратиха предсрочно мандата на управителя на НЗОК проф. Камен Плочев"}
{"url": "https://www.faktor.bg/bg/articles/novini/svyat/v-germaniya-arestuvaha-tuniziets-za-izrabotvane-na-biologichesko-orazhie", "text": "В Германия арестуваха 29-годишния тунизиец Зиф Аллах Х., заподозрян в изготвянето на биологическо оръжие. Съобщението е публикувано на   на Генералната прокуратура на Германия. По данни на прокуратурата, в дома му е намерено отровното вещество рицин, което тунизиецът е изготвил сам. На Зиф Аллах Х. вече е повдигнато обвинение в производство на биологическо оръжие. Koelner Stadt-Anzeiger и Express съобщиха, че заподозреният е пристигнал в Германия през ноември 2016 година. Припомнаме, че през май тази година френското контраразузнаване съобщи, че е предотвратен терористичен акт с използване на рицин. През 2011 година американските медии съобщиха, че \"Ал Кайда\" работи над създаването на оръжие на основата на рицин.", "date": "2018.06.14", "title": "В Германия арестуваха тунизиец за изработване на биологическо оръжие"}
{"url": "https://www.faktor.bg/bg/articles/parvan-simeonov-1-3", "text": "\"Това е директна подкрепа за усилията на Зоран Заев и за евроатлантическата перспектива на Македония и директен знак къде стои България в целия този процес. Случилото се няма нищо общо с така наречената „война на институциите“ в България. Това каза в ефира на БНР политологът Първан Симеонов. Повод за коментара му е отказът на премиера Борисов да се срещне с президента на Македония Георге Иванов, който е в София по покана на президента Румен Радев. Според него, позицията на правителството е съгласувана със западните партньори на София. „Най-важното е сега да се запази абсолютно спокойствие и по никакъв начин това да не се тълкува като някаква война между „Дондуков\" 1 и „Дондуков\" 2, защото с това ще направим най-лошото - по най-важната за нас тема от столетие, а именно Македония,  да изнесем някакви дребнави ежби. Не вярвам в това и призовавам институциите да не правят глупости“. Според Симеонов „няма лошо“ в срещата между Радев и Иванов, а с отказа на Борисов България показва един нюанс в позицията си. „С този тип позиция България поне заявява, че нещо ѝ пука по този казус. Македония като понятие не е просто една съседна страна. Ние за Македония трябва да правим политика, а не да се снишаваме. С това, което прави, кабинетът показва, че може да прави политика, въпросът е като цяло ние, като общество, да реагираме зряло и хладнокръвно на случилото се, за да може президентът Георге Иванов да разбера ясно знака, да може и Македония да разбере знака на подкрепа за нейната евроатлантическа принадлежност, а не да се изпокараме помежду си за глупости“. Все още не можем да кажем, че Радев и Борисов водят различна външна политика, каза Симеонов и изтъкна, че при посещението си в Македония Радев е изразил официалната позиция, изразена преди това от външния министър Екатерина Захариева.", "date": "2018.06.14", "title": "Първан Симеонов: Отказът на Борисов за среща с Иванов е подкрепа за Заев, не война на институциите"}
{"url": "https://www.faktor.bg/bg/articles/petak-13/alo-mvr-15-godishna-slaga-beleznitsi-na-politsai-i-plyue-varhu-tyah", "text": "Ало, МВР: 15 годишна чалга „певица“ връзва полицаи и плюе върху тях. Как ви се вижда това?  Слава Богу, не сме стигнали още дотам, че това да се е случило на улицата и да е част от „приключенията“ на родната полиция, която би трябвало да ни пази. Засега този екшън е само в клип, за който някой в министерството има съществен принос. Няма съмнение, че с такива примери младежта ще поиска да претвори видяното в живота.  Става въпрос за клипа на невръстната певица  Сузанита към новата й песен с попфолк певеца Ангел, който и да е той. Казва се:   Добър въпрос. Става въпрос и за кадрите с полицейска кола, с хора с полицейски униформи в клипа. Силно се надяваме, че поне полицаите не са истински, а са статисти.  Знае ли човек?  Във видеото Сузанита пуши марихуана, размахва среден пръст и... симумулира орална любов, но това е най-малкият проблем на уникалната видео-простотия. Бял кахър, както се казва, ако го изгледате до края.   Големият проблем е, че най-вероятно никой няма да отиде в затвора заради гаврата с една ключова българска институция. А е задължително, поне за държава, която уважава своите органи на реда и бди за доброто им име.   Баща на т.нар.  „певица“  е небезизвестният корифей в бранша Орхан Мурад, който не виждал нищо лошо в пиперливите сцени, като настоява, че всичко е  симулация, както разбираме от изявленията му в медиите.  Оставаше и да не е, щерка му да прави всичко едно към едно. Щеше да е направо триумф на натурализма в изкуството, раждането на една нова школа. Не, че Ангел и Сузанита правят нещо дори и смътно наподобяващо изкуство.  Г-н Мурад заяви също, че декларацията, която изисква от него Държавната агенция за закрила на детето, е безсмислена, понеже той е неотлъчно до дъщеря си навсякъде и е добре запознат с действията ѝ.  Тогава вероятно е запознат, че в клипа дъщеря му С униформата й, с достойнството й, със символите Й. В края клипа, вместо да е арестувана от МВР за магистрална любов, тя е „вързала“ двама „полицаи“ на земята и се изплюва върху тях и това следва да се счита за нормално ли, господине?  Още по-шокиращото е, че полицейската кола от клипа и полицейските униформи  видимо са автентични, както вече споменахме.  Кой е дал разрешение за използването им в клип?  Направило ли е МВР проверка по случая? Как е наказан въпросният служител? Какви са мотивите му  да го направи?   МВР дължи отговори на тези въпроси. Дължи ги и без да го питаме… Защото във фолка смятат, че това си е съвсем в реда на нещата. Изпълнителят в този нелеп клип дори твърди, че е спазил закона точ в точ, няма къде да го пипнеш.  Все някой трябва да му обясни, че не е баш така. С моркова и тоягата, колкото и проблеми да предизвиква този израз сред блюстителите на обществения морал.    „Не мисля, че сме направили нещо нередно. Нито пък лошо, имаме си документи, права и всичко останало е изрядно. Държавата има по-големи проблеми, не разбирам защо се вглеждат в нас и работата ни“, коментира  въпросният фолк Ангел.  На него му е толкова пипето, ами на институциите?   Клипът на песента беше изпратен на пощата на сайта ни от една българска майка, която обясни, че дъщеря й гледа видеото, а тя не знае какво да й каже, какво да обясни.  Може да ми се наложи и на мен още днес.  Давал съм примери на децата си колко добре си вършат работата полицаите заради едно намерено колело, писал съм заради него благодарствено писмо до шефа на нашето районно, което публикувах в медиите. Да си призная, единствено с цел да вдъхна малко повече вяра на хлапетата, да им вдъхна респект към униформата, да  уталожа страховете им, предизвикани от зловещите новини, които неминуемо достигат до тях и ги тревожат видимо. Вчера са видели Сузанита в квартала, познават я визуално, но не са чували още песните й. Зле ми става, че днес може да им хрумне да видят някой нейн клип и да отворят точно този. А не знам и другите колко са читави.  Какво уважение към държавата си, към  пазителите на реда в нея могат да имат младите хора, след като са гледали това, пита майката. Никакво, много ясно. Дори Остап Бендер казваше „Разбира се, аз не съм херувим. Нямам криле, но уважавам Наказателния кодекс. Това е моя слабост .  А никак не е зле всички да имаме тази „слабост“, особено подрастващите . И МВР, апропо. Дълг е на министерството да защити честта и достойнството на служителите си. Чл. Чл. 146. (1) (Изм. - ДВ, бр.28/82 г. и бр. 10 от 1993 г.): Който окаже или извърши нещо унизително за честта или достойнството на другиго в негово присъствие, се наказва за обида с лишаване от свобода до шест месеца или с глоба до три хиляди лева. Чл. 148. (1) (Изм. - ДВ, бр. 28/82 г.) гласи: За обида: г.) За обида: 1. нанесена публично; 2. разпространена чрез печатно произведение или по друг начин; 3. на длъжностно лице или на представител на обществеността при или по повод изпълнение на службата или функцията му; 4. (изм. - ДВ, бр. 10 от 1993 г.) от длъжностно лице или от представител на обществеността при или по повод изпъл нение на службата или функцията му, наказанието е лишаване от свобода до две години или глоба от хиляда до пет хиляди лева, както и с обществено порицание. (2)   (Изм. - ДВ, бр. 28/82 г.) За клевета, извършена при условията на предходната алинея, както и за клевета, от която са настъпили тежки последици, наказанието е лишаване от свобода до три години и обществено порицание. Последните членове също не са без значение.  Преди малко попаднах в интернет на клип, където ясно се вижда как полицаи бият момче и заплашват, че ще го убият. Това вече е   Не можеш да си бранител на закона и да изискваш уважение, ако брутално го нарушаваш . Озаптяването на такива в още по-голяма степен е дълг на ръководството на МВР. Във вторник народната представителка от ПГ на „БСП за България“ Нона Йотова настоя  в студиото на \"Здравей, България“ на Нова телевизия  Министерството на културата по съдебен ред да поиска премахването от интернет платформите на песента на фолкпевицата Антонина по стихове на Вапцаров.   „Това беше умишлена провокация. Това е една не много известна певица, която иска да предизвика интерес чрез скандал. Когато изслушах песента се почувствах така, сякаш са наранили мой близък човек. Стана ми толкова обидно и дори се разплаках”, заяви Йотова . Защо Министерството на културата и на какво точно основание не можа да обясни ясно, но, да, нещо трябва да се направи срещу агресивната чалга, която се опитва да изблъска всичко останало. А тук говорим само за използването на един текст за създаване на парче без художествена стойност.  Иначе е обидно, да.  Както и в случая  с вързаните и заплюти в клипа „полицаи“ , както и в този, в който униформените млатят младия мъж. Дали  Нона си е поплакала и затова, половинката и в живота все пак беше министър на същото това МВР, макар и не точно от БСП, което я курдиса в парламента . Да не плачем всички.  А МВР да вземе мерки и да отстоява закона, защото не върви и то да реве, нали така?", "date": "2018.06.14", "title": "Ало, МВР? 15-годишна слага белезници на „полицаи“ и плюе върху тях"}
{"url": "https://www.faktor.bg/bg/articles/svlachishte-blokira-patya-za-rilskiya-manastir", "text": "Поройните дъждове активираха отново свлачището на пътя за Рилския манастир. След обилния дъжд единственият път за манастира беше недостъпен цяла нощ. Тежки машини преместиха огромните скални късове и осигуриха преминаване по едното платно. Все още обаче пътят е трудно достъпен. Полиция не допускаше автомобили и пешеходци до опасната зона.", "date": "2018.06.14", "title": "Единственият път за Рилския манастир бе затрупан от свлачище"}
{"url": "https://www.faktor.bg/bg/articles/protest-na-prevozvachite-sprira-avtobusite-za-chas-i-polovina", "text": "Автобусните превозвачи се готвят да спрат превозите в цялата страна за час и половина, ако до обяд не бъде оттеглен законопроектът за Българска автомобилна камара. Според бранша законът е „лобистки”, а създаването на такава Автомобилна камара застрашава конкуренцията в бранша и иззема функциите на държавата. Превозвачите смятат още, че по този начин ще се обслужват конкретни интереси на 2 – 3  фирми и това ще доведе до допълнителни разходи, които ще оскъпят услугата за крайния клиент. Спирането на превозите е планирано за следобед от 14 до 15:30 ч. Само в София засегнати ще са 10 000 пътници.", "date": "2018.06.14", "title": "Протест спира автобусите за час и половина"}
{"url": "https://www.faktor.bg/bg/articles/lyubcho-neshkov-sporazumenieto-za-imeto-na-makedoniya-slaga-kray-na-yugoslavskiya-proekt-na-balkanite", "text": "Споразумението ще бъде подписано, ще влезе в сила, ще бъде ратифицирано. Това споразумение слага край на така наречения югославски проект на Балканите, защото в новото наименование, малко хора обръщат внимание, липсва вече думата Югославия. Това заяви в ефира на БНТ журналистът Любчо Нешков.  Според него спорът не е бил за името.\"Спорът беше тази държава да не съществува като независима. Това е проблемът. И в крайна сметка договорът между Атина и Скопие слага точка точно на тази опасност.\" Относно поведението на македонския президент Георги Иванов през последните години, Нешков коментира, че той прави тежки политически гафове в най-важните моменти. От своя страна Йоаким Каламарис, икономист, също коментира новото име. \"Ще се променят скоро границите за всички държави, евентуално, на Балканския полуостров. Разбира се, това не може да ни радва, това не е решение, това е може би по-лошо от предишното име на тази държава.\" По негово мнение, в Македония не може да се случи нищо без политическата намеса или благословията на албанската политика. На въпрос дали ще бъде решен спорът, Йоаким Каламарис отговори: \"Аз съм песимист и поддържам тезата, че ще има много по-сериозни последствия след тези политически решения. На друго мнение застана Любчо Нешков, който заяви: \"Абсолютно съм убеден, че спорът ще бъде решен!\"", "date": "2018.06.14", "title": "Любчо Нешков: Споразумението за името на Македония слага край на \"югославския проект\" на Балканите"}
{"url": "https://www.faktor.bg/bg/articles/meditsinski-odit-pod-pritsela-na-prokuraturata", "text": "Върховна административна прокуратура извърши проверка по реда на надзора за законност на контролната дейност на Изпълнителна агенция „Медицински одит“ (ИАМО). Това съобщиха от пресцентъра на Прокуратура на Република България, съобщава \"Фокус\". В хода на проверката се установи, че от изпълнителния директор на ИАМО са утвърдени Инструкция за осъществяване на контролната дейност на ИАМО и Методически указания към нея. При съпоставка с правни норми от по-висок ранг е установено противоречие с Наредба № 14 от 20.04.2010 г. за условията и реда за извършване на проверки на лечебните заведения от Изпълнителна агенция „Медицински одит“, издадена от министъра на здравеопазването. Установено е, че в противоречие с Наредба № 14 /2010 г. се предвижда извършване на проверка без писмена заповед, допуска се възможност да не се съставя констативен протокол при проверка по документи в агенцията и при липса на нарушения и др. Според цитираната наредба на министъра на здравеопазването за резултатите от проверката се съставя констативен протокол, съдържащ ред обстоятелства, в т. ч. и разкрити нарушения, когато се съставя акт за установяването им. След това се изготвя доклад до изпълнителния директор на ИАМО за резултатите. Същевременно от ВАП са открити случаи, при които едва в доклада се посочват констатираните нарушения. По този начин на практика заключителният доклад до изпълнителния директор на ИАМО предхожда съставянето на актове за установяване на административни нарушения, въз основа на които същият орган взема решение за налагане или не на административно наказание. В тази връзка от ВАП е сезиран министърът на здравеопазването, в рамките на правомощията му с оглед отпадане на задължението за изготвяне и представяне на въпросния доклад пред изпълнителния директор на ИАМО (чл.18 от Наредбата). На следващо място, министърът на здравеопазването е сезиран от ВАП, в рамките на правомощията му и по отношение на необходимостта от предприемане на действия по изменение на Инструкция за осъществяване на контролната дейност на ИАМО и Методически указания към нея, които да бъдат приведени в съответствие с Наредба № 14 от 20.04.2010 г. за условията и реда за извършване на проверки на лечебните заведения от Изпълнителна агенция „Медицински одит“.  В хода на извършената от ВАП проверка са установени случаи на настъпила смърт в лечебни заведения, по които Изпълнителна агенция „Медицински одит“ е извършвала проверки, но не е била сезирана прокуратурата. Всички материали от проверката на ВАП, по указание на главния прокурор, бяха изпратени на Върховна касационна прокуратура - за произнасяне предвид данните за извършени престъпления от общ характер. След проучване и анализ на тези материали, с постановление от 7 юни 2018 г. прокурор от Върховна касационна прокуратура образува досъдебно производство за престъпление по служба, извършено в периода от 1 януари 2017 г. до 31 декември 2017 г.  Прието е, че са налице данни за превишаване на власт от длъжностни лица от ИАМО с цел да се набави за проверяваните физически и юридически лица облага - да не им бъдат съставяни актове за административно нарушение и да не им бъдат налагани административни наказания и от това могат да настъпят немаловажни вредни последици, като деянието е извършено от лица, заемащи отговорно служебно положение. Ръководството и надзора върху разследването ще се осъществи от прокурор при Специализирана прокуратура – София и ще се проведе от следовател. Всички материали, касаещи смъртни случаи в лечебни заведения, са изпратени по компетентност на съответните окръжни прокуратури, с оглед извършване на проверка за евентуални престъпления по чл. 123 НК (причиняване на смърт при професионална непредпазливост).", "date": "2018.06.14", "title": "Прокуратурата погна \"Медицински одит\" - образува наказателно производство за престъпление по служба"}
{"url": "https://www.faktor.bg/bg/articles/trogatelno-saprugata-na-rumen-radev-publikuva-prochuvstven-tekst-za-zaginalite-piloti", "text": "\"Чест прави на НС, че отдаде минута мълчание в памет на загиналите. Това можеха да бъдат други двама, които припознават за дълг да поддържат своите способности, за да изпълняват клетвата пред Родината\", пише Десислава Радева в социалната мрежа.  Тя оценява високо работата на 24-та Авиационна база, припомняйки, че военнослужещи от Крумово са участвали в множество спасителни акции при пожари, наводнения и обилни снеговалежи.   Ето го и пълния текст на съпругата на държавния глава:   Ми-17. Едно филмче, което направихме заедно с Maria Handjieva, Ognyan Stefanov и Vladimir Vladimirov, когато гореше Рила. Не пилотираха капитаните Пантелеев и Неделчев. Което не ги прави по-малко способни. Напротив!   24 -та Авиационна база-Крумово има можещи и отдадени на професията си военнослужещи, които гасят пожари, спасяват при наводнения и обилни снеговалежи.   Чест прави на НС, че отдадоха минута мълчание в памет на двамата загинали. Това можеха да бъдат други двама, които припознават за свой дълг да поддържат способностите, за да изпълняват клетвата пред Родината.   Чест, достойнство, дълг - думи, пълни със смисъл за воините на България! За щастие. Но докога?!   Погребението ще е в петък. В Пловдив.  Момчета, почивайте в мир! Вие изпълнихте дълга си! Амин!   В края на поста си първата дама прикачва и въпросния филм, заснет при гасенето на пожара в Рила.", "date": "2018.06.14", "title": "Трогателно! Съпругата на Румен Радев публикува прочувствен текст за загиналите пилоти"}
{"url": "https://www.faktor.bg/bg/articles/bsp-podskazva-na-razseyani-sapartiytsi-na-kogo-da-iskat-ostavkata-pred-mediite", "text": "След отхвърления от парламента  правителствен мониторингов доклад БСП заговори за оставка на вицепремиера Валери Симеонов, който е председател на Националния съвет за сътрудничество по етническите и интеграционните въпроси. На извънреден брифинг в парламента депутати от опозиционната политическа сила обявиха, че Симеонов бил бламиран от мнозинството. В отхвърления доклад се твърдяло, че ромската интеграция продължава успешно. Георги Гьоков от „БСП за България” каза: „Може би аз смятам, че както беше достойна постъпката на министъра на труда и социалната  политика с оставка за това, че не може да се справи с даден проблем, може би така трябва да постъпи и вицепремиерът Симеонов, след като не може да се справя с един много сериозен за българското общество проблем – интеграцията на ромите.” След репортерски въпрос дали смята, че така трябва да постъпи Симеонов, или му искат оставката, Георги Гьоков каза: „Не, не казвам, че искам неговата оставка, казвам, че всеки достоен човек би постъпил така.” След като другари му подсказаха, че внасят вот на недоверие, Гьоков добави: „Ааа, да! Между другото, ние следващата седмица ще поискаме оставката на цялото правителство, така че няма какво да избързваме с оставката на един министър.” Дебатът по темата продължи близо три часа и на моменти бе ожесточен. От БСП на няколко пъти поискаха в парламента да се яви вицепремиерът Валери Симеонов. В крайна сметка председателстващия заседанието Емил Христов отговори, че се свързали със Симеонов, но той нямало как да дойде заради ангажимент извън София.", "date": "2018.06.14", "title": "БСП зацикли от искане на оставки - \"колкото повече, толкова повече\""}
{"url": "https://www.faktor.bg/bg/articles/erdogan-balgariya-napravi-greshka-sega-evropa-shte-kupuva-gaz-ot-turtsiya", "text": "TANAP ни дава увереност, че няма да имаме проблеми с доставките на природен газ. Руският природен газ също се увеличава през \"Турски поток\". Така ние ще разпределяме природния газ за Европа - и руски, и азерски. Това казва турският президент Реджеп Ердоган в интервю за \"Канал 24\" дни след откриването на Трансанадолския газов коридор.   Ердоган добавя, че България е направила грешка да откаже строителството на газопровод до нейната територия, от което се е възползвала Турция.   \"България направи грешката, да, и това бе в наша полза. Затова сега Европа ще купува от нас\", подчертава турският държавен глава.    \"Русия ни предостави кредит при много благоприятни условия за закупуването на зенитно-ракетните комплекси С-400. Договорили сме се на следващ етап да започнем и съвместно производство на комплексите С-500\", разкрива още Реджеп Ердоган пред телевизията.   Той не се съгласи с обвиненията на Съединените щати, посочвайки: \"Защо те мълчат за факта, че Гърция купи преди година руските системи С-300. Това е трудно да се разбере. Турция има отбранителна промишленост и тя си има свои потребности, ние само искаме да ги удовлетворим.\"   Ердоган заплаши Вашингтон, че ако не получи договорените изтребители от пето поколение Ф-35, ще купи техни аналози или от Русия, или от друга европейска държава. (Епицентър.бг)", "date": "2018.06.14", "title": "Ердоган: България направи грешка, сега ние ще разпределяме природния газ за Европа"}
{"url": "https://www.faktor.bg/bg/articles/aleksey-navalni-otnovo-na-svoboda-sled-30-dni-arest", "text": "Основният опонент на Кремъл в Русия Алексей Навални съобщи в Туитър, че днес е бил освободен след 30 дни арест - часове преди откриването на световното първенство по футбол с мач на московския стадион \"Лужники\", предаде Франс прес. Навършил 42 години в ареста, Навални бе осъден на 15 юни за организиране на протест два дни преди Владимир Путин да започне четвъртия си президентски мандат и за съпротива на силите на реда, припомня агенцията. Опозиционерът призова своите привърженици да протестират из улиците на 5 май под лозунга \"Той не ни е цар\". Хиляди откликнаха на призива из различни градове на Русия, предаде БТА. Задържани бяха близо 300 души, включително Навални, припомня ТАСС. Навални описа днес подробно в Инстаграм условията в ареста: \"Всички килии са след освежителен ремонт, решетките - пребоядисани. Вместо дупките в пода са турени клозетни чинии\", а \"храната е по-добра, отколкото в ресторант\". Руските власти явно не изключват, че ще се наложи да арестуват за пиянски скандали нетрезви английски запалянковци, и не желаят да се изложат, коментира той, цитиран от радио \"Ехото на Москва\". \"Ако се каните да нарушавате реда, побързайте. След Световната купа златната каляска ще се превърне в тиква\", предупреждава опозиционерът. Указ на президента Владимир Путин ограничава драстично правото на хората в Русия да излизат на протести по време на започващия днес Мондиал, отбелязва АФП.", "date": "2018.06.14", "title": "Алексей Навални отново на свобода след 30 дни арест"}
{"url": "https://www.faktor.bg/bg/articles/bsp-nyamat-spirka-iskame-da-chuem-zashto-borisov-otkaza-sreshtata-s-ivanov", "text": "Искаме да чуе позицията на премиера защо отказа срещата с македонския президент Георге Иванов. За това настоя депутатът от БСП и председател на парламентарната комисия по европейските въпроси Кристиан Вигенин.  Струва ми се, че това е една доста директна намеса в един вътрешен спор в Република Македония, коментира деликатната ситуация Вигенин, която се създаде около Георге Иванов, който е на посещение у нас, предава БТА. Този отказ си го обяснявам с това, че само преди ден пък македонският президент отказа да коментира споразумението между Гърция и Република Македония за името с македонския премиер, допълни Вигенин. Според него обаче посланието трябвало да е по-позитивно.  От моя гледна точка премиерът трябваше да обясни на президента, че ситуацията в Република Македония изисква повече разум, мъдрост, по-силен ангажимент за търсене на решение, а не политически демонстрации на каквито бяхме свидетели вчера, аргументира позицията си депутатът от левицата и добави: Не си спомням подобен случай, поне в най-новата ни история. Може би се е случвало да няма такъв прием, но когато това не е планирано предварително в програмата. Доколкото разбирам, то е било планирано, риторично заключи Вигенин.", "date": "2018.06.14", "title": "БСП нямат спирка: Искаме да чуем защо Борисов отказа срещата с Иванов"}
{"url": "https://www.faktor.bg/bg/articles/rumen-radev-kam-george-ivanov", "text": "Смея да твърдя, че България е държавата, която най-силно подкрепя евро-атлантическата перспектива на Република Македония. Така че ние приемаме резултатите от преговорите между Гърция и Македония най-вече и доколкото те премахват важни пречки по пътя на този интеграционен процес. Това заяви президентът на Република България Румен Радев на съвместна пресконференция с македонския си колега Георге Иванов.   \"Но трябва да е ясно, че основният залог за нашата подкрепа е стриктното спазване на политическата декларация от 1999 и най-вече член. 11 от Договора за добросъседство от 2017, който задължава двете държави да нямат неприятелски действия една към друга\", подчерта държавният глава.   Относно компромисния вариант Северна Македония, приет от правителствата на Македония и Гърция, Радев изтъкна, че \"досега нито едно българско правителство не формулира конкретни условия и претенции към името\".   \"В резултат на това този казус не присъства нито в политическата декларация между Република Македония и България от 1999 г., нито в Договора за приятелство и добросъседство от 2017 г.\", продължи той.   \"Същевременно Република Македония, за която се предлага да приеме името Северна Македония, се намира на югозапад от София и на запад от Пирин. Налице са исторически обременености, които ни задължават да бъдем много внимателни в тази ситуация. И да следим не само изхода на преговорите между Република Македония и Гърция, но и най-вече изпълнението на договорните ангажименти в нашите споразумения, които да приемат необратим характер\", подчерта Румен Радев.", "date": "2018.06.14", "title": "Румен Радев: Основният залог на подкрепата ни за Македония е да няма неприятелски действия един към друг"}
{"url": "https://www.faktor.bg/bg/articles/parlamentat-othvarli-pravitelstveniya-doklad-za-integratsiya-na-romite", "text": "Парламентът изненадващо отхвърли правителствения Административен мониторингов доклад за 2017 г. за изпълнението на Националната стратегия на Република България за интегриране на ромите (2012  - 2020). Това стана, след като част от „Обединените патриоти” не подкрепиха документа. От тази парламентарна група „за” са гласували само представителите на НФСБ. „Атака” били „въздържал се”, а ВМРО не влезли в залата. Така, макар и на ръба, докладът бе отхвърлен с 83 „за”, 68 „против” и 17 „въздържал се”. Най-критичните към документа бяха депутатите от БСП, които разчетоха единствено внушения за напредък. \"Защото тази система такава, каквато работи в момента, се нуждае от рестарт\", констатира Надя Клисурова.  Професор Станислав Станилов от \"Обединени патриоти\" заяви, че интеграцията на ромите е трудна. \"При нас морковите са твърде дълги, а тоягите къси. Правата на циганите в България трябва да бъдат стриктно спазвани само срещу спазване на задължения и отговорности от тяхна страна\", заяви той. Антон Кутев от БСП предупреди: \"Такова говорене от вашите уста може да доведе в доста други умове тежко объркване. Това за мен е нецивилизовано\". А депутатът вежди Рашидов, както вече информирахме, призова: \"Явно Живков вършеше повече работа от вас. Имаше строителни школи, подготвяха се строителни кадри. Като опрощавате токове, равни ли бяха с българите, които работят, купуват си жилища, нека да бъдем всички равни пред тези закони и тогава те ще се интегрират. И един ден, да не дава Господ да съм жив, да видя как циганите интегрират българите.\"", "date": "2018.06.14", "title": "Парламентът изненадващо отхвърли правителствения доклад за интеграция на ромите"}
{"url": "https://www.faktor.bg/bg/articles/dimitris-avramopulos-dade-kategorichna-podkrepa-za-doklada-na-stanishev-za-shengen", "text": "„България трябва да бъде приета в Шенген с всички граници и страната ви има пълната подкрепа на Европейската комисия в тази посока. Не трябва да допускаме половинчати решения.“ Това заяви еврокомисарят по миграция и вътрешни работи Димитрис Аврамопулос на среща с лидера на ПЕС и български евродепутат Сергей Станишев. Двамата обсъдиха последните развития по присъединяването на България в Шенген, непосредствено след дебата в Европейския парламент с холандския премиер Марк Руте. Аврамопулос изрази категорична подкрепа за идеята на Станишев за доклад, който да поиска от държавите-членки незабавно решение за приемане на България с морски, въздушни и сухопътни граници. Това е поредната инициатива на евродепутата по темата Шенген, наред с дебата в ЕП през декември и конференцията на високо равнище в Хърватия миналата седмица.    „Високо оценявам подкрепата на комисаря, защото рядко можем да видим подобно единомислие между Комисията и Парламента по толкова политизиран и чувствителен въпрос. Надявам се, че с гласуването на доклада през октомври ЕП ще има силна позиция, която наред с подкрепата на ЕК може да бъде силен инструмент в ръцете на българското правителство, за да убеди скептичните държави-членки.”, заяви Станишев.   Президентът на ПЕС коментира и думите на холандския премиер Марк Руте пред Европейския парламент, който заяви, че България и Румъния трябва да се преборят с корупцията, преди да влязат в Шенген.   „Механизмът за сътрудничество и проверка, за който говори Руте, няма нищо общо с Шенген. Съгласен съм с него, че „сделката си е сделка“, но той бърка сделките – критериите за членство са ясни и те са изпълнени отдавна.“, категоричен е Станишев.   „За първи път холандският премиер излезе от рамките на дипломатичния тон и на практика официализира двойните стандарти спрямо нашата страна. Думите му силно контрастират с казаното от него в София през февруари, когато впечатлението беше, че Холандия има доверие на страната ни и последната преграда е осигуряване на подкрепа от коалиционните му партньори у дома. Очевидно, това е далеч от реалността.“, допълни той.   „За съжаление, въпреки заявката на правителството, че въпросът с членството ни ще бъде поставен до края на годината, днес България получи звучен шамар в Европейския парламент от премиера на Холандия и то в дебат за бъдещето на ЕС по време на Българското председателство. По всичко личи, че не сме успели да си върнем изгубеното доверие, което имахме при приемането ни в ЕС през 2007 г.“   „И все пак, Шенген остава национален приоритет за страната. Предстои ни много работа – би било добре всеки да свърши своята, вместо да продължаваме да чакаме правилния момент, който така и не идва вече 7 години,“ каза Станишев.", "date": "2018.06.14", "title": "Димитрис Аврамопулос подкрепи Станишев за \"Шенген с всички граници\""}
{"url": "https://www.faktor.bg/bg/articles/walk-free-foundat-on-bpoyat-na-cavpemennite-pobi-v-cevepna-kopeya-e-o-olo-1-1-miliona-dyshi", "text": "Дopи aмepиĸaнcĸитe тaйни cлyжби пpизнaвaт, чe зaĸpъглят coбcтвeнитe cи дaнни зa paзвитиeтo нa ceвepнoĸopeйcĸaтa иĸoнoмиĸa c дo 10 милиapдa дoлapa. Toзи фaĸт пoвeчe oт ĸpacнopeчивo coчи, чe нямa дocтoвepни изтoчници нa инфopмaция зa Ceвepнa Kopeя. Oт дeceтилeтия нacaм peжимът нe пyблиĸyвa ниĸaĸви нaдeждни cтaтиcтиĸи. B пoвeчeтo cлyчaи цифpитe ce бaзиpaт нa външни oцeнĸи c пpиблизитeлнa тoчнocт. Toвa ce дължи и нa мeждyнapoднитe caнĸции, нaлoжeни нa cтpaнaтa, ĸaĸтo нa фaĸтa, чe peжимът нa Kим Чeн Ун пpaви вcичĸo възмoжнo дa ĸaпcyлиpa cвoятa импepия, пише money.bg. Цифpитe oт 2011 г. яcнo пoĸaзвaт ĸoлĸo cилнo ce paзличaвaт дaннитe зa иĸoнoмичecĸoтo cъcтoяниe нa cтpaнaтa. Toгaвa aмepиĸaнcĸoтo пpaвитeлcтвo e oцeнилo БBΠ нa глaвa oт нaceлeниeтo нa 612 дoлapa. A cпopeд Ваnk оf Коrеа, тoй e възлизaл нa 1197 дoлapa. Дaннитe пoĸaзвaт cъщo и гигaнтcĸия ĸoнтpacт в paзвитиeтo нa двeтe ĸopeйcĸи дъpжaви. Южнa Kopeя c нeйнитe 51 милиoнa гpaждaни пpeз 2016 гoдинa e cъздaлa БBΠ в paзмep нa 1. 400 милиapдa дoлapa. B cъщoтo вpeмe Ceвepнa Kopeя c нeйнитe 25 милиoнa житeли e имaлa БBΠ в paзмep нa eдвa 26,5 милиapдa дoлapa. Cвeтoвe дeлят двeтe чacти нa Kopeйcĸия пoлyocтpoв и пo oтнoшeниe нa тъpгoвиятa. Πpeз 2016 гoдинa Южнa Kopeя e ocъщecтвилa внoc и изнoc зa 1 000 милиapдa дoлapa. Πpиблизитeлнитe oцeнĸи зa Ceвepнa Kopeя ce ĸoлeбaят oĸoлo 6 милиapдa дoлapa. Haй-вaжният тъpгoвcĸи пapтньop и зa двeтe ĸopeйcĸи дъpжaви oбaчe e eдин и cъщ - Kитaй. Bcичĸи тeзи дaнни ca c изтoчниĸ Южнa Kopeя. Цифpитe нa Ваnk оf Коrеа минaвaт зa cpaвнитeлнo дocтoвepни. Ho пo oтнoшeниe нa ceвepнoĸopeйcĸaтa иĸoнoмиĸa тe ce бaзиpaт нa пpиблизитeлни oцeнĸи, пoлyчeни c пoмoщтa нa вceвъзмoжни мeтoди, вĸлючитeлнo и шпиoнcĸи: caтeлитни cнимĸи нa ceлcĸocтoпaнcĸитe плoщи, нaблюдeния въpxy изxвъpлянитe гaзoвe oт фaбpичнитe ĸoмини, ĸaĸтo и cвeдeния нa тpeти cтpaни зa тoвapитe нa ĸopaбитe, пътyвaщи oт и зa Ceвepнa Kopeя. Eдин милиoн poби нa тpyдa Kъдe ce пpoизвeждaт cтoĸитe, ĸoитo изнacя Ceвepнa Kopeя? Ha тoзи въпpoc нe мoжe дa ce дaдe ĸaтeгopичeн oтгoвop. Haвяpнo - в oгpoмния бpoй тpyдoви лaгepи, пoдoбни нa cъвeтcĸия Гyлaг, ĸъдeтo 120 000 пoлитичecĸи зaтвopници ca пoдлoжeни нa пpинyдитeлeн тpyд. \"Peжимът нa Kим Чeн Ун e мoжe би нaй-peпpecивнaтa cиcтeмa в cвeтa\", ĸaзвa Бpaд Aдaмc oт пpaвoзaщитнaтa opгaнизaция Xюмън Paйтc Уoч. B cвoя Глoбaлeн индeĸc зa poбcтвoтo пo cвeтa Wаlk Frее Fоundаtіоn пocoчвa, чe бpoят нa cъвpeмeннитe poби в Ceвepнa Kopeя възлизa нa oĸoлo 1,1 милиoнa дyши. Южнa Kopeя ce нapeждa cpeд 20-тe нaй-вaжни иĸoнoмичecĸи нaции в cвeтa. Πpeз 2017 гoдинa cтpaнaтa e билa шecтaтa пo гoлeминa eĸcпopтнa нaция в cвeтa, ĸoятo имa дeвeти пo гoлeминa БBΠ нa глaвa oт нaceлeниeтo. Южнa Kopeя ce нapeждa и нa шecтo мяcтo в cвeтa пo cтoпaнcĸи пpиpacт зa пъpвoтo тpимeceчиe нa 2018 гoдинa. Paзлиĸитe в жизнeния cтaндapт нa двeтe ĸopeйcĸи дъpжaви cъщo ca oгpoмни: Πpeз 2016 гoдинa cpeднaтa пpoдължитeлнocт нa живoтa в Южнa Kopeя e билa 82 гoдини, a в Ceвepнa Kopeя - 71,5 гoдини. Eднa oт пpичинитe зa тaзи paзлиĸa e cлeднaтa: Πo дaнни нa Cвeтoвнaтa opгaнизaция пo пpexpaнa и зeмeдeлиe /ФAO/, пpeз 2016 гoдинa 10,3 милиoнa oт oбщo 25-тe милиoнa житeли нa Ceвepнa Kopeя ca cтpaдaли oт xpoничнo нeдoxpaнвaнe.", "date": "2018.06.14", "title": "Wаlk Frее Fоundаtіоn: Бpoят нa cъвpeмeннитe poби в Ceвepнa Kopeя е oĸoлo 1,1 милиoнa дyши"}
{"url": "https://www.faktor.bg/bg/articles/novini/svyat/bryuksel-pritiska-polsha-da-revizira-sadebnata-si-reforma", "text": "Заместник-председателят на Европейската комисия Франс Тимерманс призова вчера правителството на Полша да предприеме \"спешни действия\", за да предотврати принудителното оттегляне на съдии от Върховния съд през следващия месец, както предвиждат законодателни промени, предаде ДПА. \"Остава рискът от нанасяне на непоправими щети\", предупреди Тимерманс. \"Крайно належащо е да бъдат предприети спешни действия от полското правителство за справяне със ситуацията около Върховния съд преди 3 юли, защото тогава решенията за оставките стават окончателни\", каза той. Според съдебната реформа, приета от управляващото парламентарно мнозинство на консервативната националистическа партия \"Право и справедливост\" (ПиС), 3 юли е крайният срок за 27 от 72-ата висши магистрати да подадат доброволно оставки. В понеделник се очаква Тимерманс да пристигне във Варшава за нов кръг от преговори, а на 26 юни министрите по европейските въпроси на страните от ЕС ще обсъдят по-нататъшните стъпки по тази тема. Брюксел и Варшава са в спор от януари 2016 г., след като ПиС започна реформи, включително в съдебната система, където според критиците има политическа намеса. През декември миналата година еврокомисията откри безпрецедентна процедура срещу Полша, която би я лишила от право на глас в ЕС - нещо, за което Унгария обяви, че ще наложи вето. По-рано вчера бе съобщено, че няколко бивши полски лидери са призовали Европейската комисия да защити върховенството на закона в страната им, заплашено от сегашното й правителство, предаде АП. В отвореното им писмо, публикувано във вестник \"Газета виборча\", се казва, че новият закон за Върховния съд, който влиза в сила на 3 юли, ще разруши демократичната система за контрол и баланс. Подписалите писмото, сред които са бившите президенти Лех Валенса, Александер Квашневски и Бронислав Коморовски, както и бивши премиери, външни министри и дейци на \"Солидарност\", заявяват, че \"без законност няма да има демократична Полша\". /БТА", "date": "2018.06.14", "title": "Брюксел притиска Полша да ревизира съдебната си реформа"}
{"url": "https://www.faktor.bg/bg/articles/ninova-pak-pripali-vlastta-si-pravi-chastno-ministerstvo-na-transporta", "text": "Настояваме ГЕРБ да изтеглят Закона за Българската автомобилна камара, който принуждава всички транспортни фирми да членуват в нея. Той е лобистки и е поредният удар върху транспортния бранш. За това призова лидерът на БСП Корнелия Нинова в НС след среща с представители на транспортни фирми у нас. По думите й браншът е притиснат от пакета за мобилност \"Макрон\", но получават и допълнителен удар у нас от правителството и от депутати от управляващото мнозинство. \"Камарата ще издава лицензите, а не както досега Автомобилната инспекция. Това е абсолютно лобистки закон, който създава частно министерство на транспорта. Хем държавата абдикира от ангажиментите си, хем ги дава в ръцете на частно лице, което да управлява целия транспортен бранш. Досещаме се в чий интерес\", аргументира позицията си Нинова.  Тя съобщи, че на депутатите от левицата е предоставено изключително смущаващо доказателство. Камарата още не е създадена със закон, но човек, близък до властта, вече е запазил в Търговския регистър името за регистрация. Като представляващ тази камара е вписан Миролюб Столарски, който е регистрирал Българската автомобилна камара на свое име, обяви Нинова и показа извлечение от Tърговския регистър на Агенцията по вписванията. От ГЕРБ се опитаха да защитят Столарски. Вносител на наименованието на автомобилната камара в търговския регистър е КРИБ, обясни Станислав Иванов. Според него щом като има камари на строителите, на адвокатите, на моряците, би трябва да има и камара на превозвачите. Законът за автомобилната камара няма почва в България, не трябва да бъде приеман и настояваме да бъде оттеглен, заяви Димитър Димитров, изпълнителен директор на Камарата на автомобилните превозвачи в България. Конкурент ще решава дали друга фирма трябва да получи лиценз, добави той.", "date": "2018.06.14", "title": "Нинова пак припали: Властта си прави частно министерство на транспорта"}
{"url": "https://www.faktor.bg/bg/articles/boyko-borisov-otkazva-planiranata-sreshta-s-makedonskiya-prezident-george-ivanov", "text": "Премиерът Бойко Борисов отказва срещата си с македонския президент Георге Иванов, която е планирана за утре сутрин, като нареди и на външния министър Екатерина Захариева да отмени среща с госта, предаде Канал 3 , кано се позова на информирани източници в делегацията за посещението в Израел и Палестина.   \"Срещите наистина са отказани. Не искаме да се намесваме във вътрешните работи на нашата съседна държава. Нашата позиция е принципна и е ясна, както и на цялата международна общност\", потвърдиха от пресцентъра на МС.   \"Ясна е и позицията на президента на Република Македония. Българското правителство не вижда смисъл да бъде използвано във вътрешнополитическите дебати в Скопие. Ключова за бъдещето развитие на нашата съседна държава е интеграцията в ЕС и НАТО и тя не бива да бъде поставяна под въпрос\", се казва още в изявлението на МС.   Причината за бойкота е поведението на Георге Иванов покрай споразумението за името Република Северна Македония, постигнато вчера с Гърция. Той демонстративно изгони от президентската си резиденция вчера премиера Заев и външния министър Димитров, дошли да докладват за договореното с гърците. Заради скандалното му поведение срещата помежду им продължи само 120 секунди и имаше много силен негативен отзвук в чужбина.    Георге Иванов вече пристигна у нас и след малко ще бъде приет от колегата си Румен Радев. Срещата на Иванов с Борисов бе част от официалната програма на неговата визита.", "date": "2018.06.14", "title": "Бойко Борисов отказва планираната среща с македонския президент Георге Иванов"}
{"url": "https://www.faktor.bg/bg/articles/putin-razmaha-prast-na-ukrayna-predi-otkrivaneto-na-svetovnoto-po-futbol", "text": "Президентът на Русия Владимир Путин предупреди Украйна да се въздържа от провокации по време на Световното първенство по футбол, съобщи ТАСС. Световното първенство в Русия започва утре. Представители на Донбас вече обявиха, че Украйна готви провокации в дните на провеждането му. „Надявам се, че такива провокации няма да се случат. Ако това стане обаче, ще има тежки провокации за украинската държава. Разчитам, че нищо такова няма да се случи“, заяви Путин. Той заяви, че жителите на Донбас няма от какво да бъдат уплашени. Според него ще има спокойствие през следващия месец.", "date": "2018.06.14", "title": "Путин размаха пръст на Украйна: Без провокации!"}
{"url": "https://www.faktor.bg/bg/articles/elena-poptodorova-tramp-dade-mezhdunarodna-platforma-na-kim-chen-un", "text": "„Президентът Доналд Тръмп даде международна платформа на Ким Чен-ун абсолютно наравно”, коментира дипломатът Елена Поптодорова в студиото на бТВ. По думите й, ако махнем превода от срещата, която е продължила 41 минути, остава много малко време за разговори по същество. „Другото, което е много показателно е, че пресконференцията след срещата беше еднолична. Ким Чен-ун не участва в нея, пресконоференция даде само Тръмп. Ние не чухме от лидера на Северна Корея това, което трябваше да се поднесе на света от гледна точка на ангажименти на Северна Корея”, коментира още Поптодорова. Според нея американският президент влиза в едни много сложни преговори, за които няма познания и подготовка. „Политическата търговска сила на Ким Чен-ун е завършената ядрена програма. Първата стъпка на Северна Корея е да предостави списък с ядрените си съоръжения и да се тръгне от там”, допълни още Поптодорова.", "date": "2018.06.14", "title": "Елена Поптодорова: Тръмп влезе в много сложни преговори, за които няма познания и подготовка"}
{"url": "https://www.faktor.bg/bg/articles/poltico-sdelkata-za-republika-severna-makedoniya-vse-oshte-mozhe-da-propadne", "text": "Сделката за „Република Северна Македония“ все още може да пропадне, пише европейската редакция на електронното издание Poltico, в материал, представен от \"Фокус\" без редакторска намеса. Споразумението на македонския премиер Зоран Заев с гръцкия му колега Алексис Ципрас за разрешаване на десетилетния спор относно името на бившата югорепублика бе посрещнато с ентусиазъм в Брюксел, Вашингтон и европейските столици. Но сега остава да бъдат преодолени множество препятствия преди пътят за Македония – или Северна Македония, както ще се казва страната според сделката, да се разчисти и тя да стане членка на Европейския съюз. Сред тези препятствия са ожесточената вътрешна съпротива и в Македония, и в Гърция. Македонският президент Георги Иванов обяви в сряда, че няма да подпише договора. Коалиционните партньори на Ципрас и основната опозиционна партия в страната също разкритикуваха плана. Не по-малко важно е, че европейските лидери не са единни по въпроса дали да дадат зелена светлина за начало на преговори за присъединяване с Македония и Албания на срещата на върха в края на този месец. За да бъдем конкретни, в ЕС има два лагера по този въпрос. Първият, оглавяван от Франция и Нидерландия, твърди, че Съюза трябва да се фокусира върху вътрешни реформи след Брекзит, преди да мисли за разширяване. Тези страни имат опасения и относно страните от Балканите, с тяхното наследство на горчиви войни и дълбоко вкоренени проблеми с организираната престъпност и корупцията и това, че те ще са истински подарък за популистите на следващите избори за Европейски парламент. Франция и Нидерландия са стигнали до извода, че на срещата на върха на Европейския съвет на 28-29 юни трябва да настояват за отлагане на решението за започване на преговори до втората половина на следващата година, както показва документ, получен от редакцията на Politico. Лагерът, настояващ за разширение, включва представители на Европейската комисия, високопоставени германски политици и правителства от Централна и Източна Европа. Те са на мнение, че ЕС трябва да запази балканските страни в своята орбита, за да контрира нарастващото влияние на конкурентни страни в задния си двор. „Ако ЕС не успее да вземе преднина с присъединителния процес с тези страни, това ще има фатални последици“, категоричен бе министърът на външните работи на Германия Хайко Маас в хода на реч в Берлин в сряда. „Вече от доста време, други сили – Русия, Китай, Близкоизточните страни, които са държави с доста по-различни разбирания за ред и стабилност от тези, които имат европейците - се опитват да запълнят вакуума“, обясни германският дипломат. Факторите, застъпващи се за разширение, казват още, че отварянето на преговорите за присъединяване със страните, дава на ЕС по-голяма тежест да настоява за повече демокрация и върховенство на закона в страните-кандидатки и засилва позициите на про-европейските лидери в тези държави. Имайки предвид, че про-европейските балкански лидери, като например Заев, поеха огромни политически рискове, за да получат шанс за започване на преговори за присъединяване, Съюзът ще е „изключително късоглед да затвори вратите си пред лицето им“, заяви неназован европейски дипломат. Разговори за преговорите В момента, изглежда, че максимумът, на който Македония и Албания могат да се надяват на срещата на върха е да се започне подготовка за преговори за присъединяване. Но те трябва да предприемат нови реформи, преди да имат възможността да седнат на масата за преговори. „Твърдо подкрепям условното отваряне на присъединителните преговори с тези две страни“, обяви Маас, един от няколкото европейски политици, които помогнаха за сключването на споразумението между правителствата на Македония и Гърция. Договорът трябва да сложи край на 27-годишния спор, който започна веднага след отделянето на Македония от разпадащата се комунистическа Югославия. Гърция веднага заяви, че името на новата държава представлява претенция за северния гръцки регион със същото име и е фалшива претенция за връзка с античната гръцка култура. Атина обеща да блокира присъединяването на Скопие към ЕС и НАТО, докато спора не бъде разрешен. Според условията на споразумението, страната ще бъде преименувана на Северна Македония и това име ще бъде използвано и за вътрешна, и за външна употреба. Но Скопие и Атина няма да успеят да приложат договора лесно. Президентът на Македония Георги Иванов може да наложи вето, ако споразумението успее да мине през парламента. Независимо от това, че теоретически той ще бъде задължен да я одобри, ако депутатите го гласуват втори път, той може просто да откаже да я подпише. Правителството в Скопие ще подложи договора на референдум и се нуждае от квалифицирано мнозинство (две трети) в парламента, за да прокара нужните конституционни промени. В Гърция, коалиционните партньори на Ципрас отхвърлиха договора, а основната опозиционна партия „Нова Демокрация“ също е силно критична. Това означава, че той ще трябва да изкове съюз ад-хок, ако иска да прокара договора през парламента. Комисията хвърля предизвикателство на Съвета В разговорите за Македония е замесен и комисарят по разширяването Йоханес Хан, който – заедно с ръководителят на европейската външна политика Федерика Могерини – хвърлиха ръкавицата на европейските лидери да позволят започване на присъединителни преговори със Скопие. „Сега очакваме Съветът да одобри нашата препоръка от 17 април за отваряне на присъединителните преговори с БЮРМ (Бившата югославска република Македония) през юни“, заявиха те в съвместно изявление. Но в заключенията на Франция и Нидерландия за предстоящата среща, се казва, че те дори няма да дадат условна зелена светлина за присъединяване на Сърбия и Черна Гора, които вече водят преговори за присъединяване. И Албания, и Македония ще трябва да предприемат още мерки за реформиране на своята правосъдна система, радикални промени в администрацията и борбата с престъпността и корупцията. Европейският съвет, в последствие, ще оцени прогреса им в доклад, изготвен от ЕК „през втората половина на 2019 година“, съгласно документът, получен от Politico. Тук си струва да се отбележи, че оценката на постигнатото ще се прави след европейските избори. Дипломати казват, че Гърция също иска да види, че Македония е приложила условията на договора преди да даде своето „да“ за започване на преговори за присъединяване. „При предишните правителства Македония имаше проблеми с върховенството на закона... а сега трябва да наваксва в тази сфера. Моето мнение е, че Гърция, Нидерландия и другите имат достатъчно причини да отложат решението за догодина. И те ще го направят“, предсказа друг еврочиновник. Трето официално европейско лице заяви, че много ще зависи от срещата между германския канцлер Ангела Меркел и френския президент Еманюел Макрон във вторник, на която те ще се опитат да изковат компромисна позиция по широк спектър от проблеми за ЕС преди срещата на върха. Позицията на австрийския канцлер Себастиян Курц намаля перспективите за евентуална сделка на срещата на върха. Неговото правителство е предводител на лагера за европейско членство на западнобалканските държави, включително Македония и Албания. Но то също натиска за официално прекратяване на замрелите преговори за присъединяване на Турция – и заплашва, че ще блокира целия пакет от свързани с присъединяването решения, ако не получи каквото иска, казват дипломати.", "date": "2018.06.14", "title": "Poltico: Сделката за „Република Северна Македония“ все още може да пропадне"}
{"url": "https://www.faktor.bg/bg/articles/parva-ostavka-v-noviya-ispanski-kabinet", "text": "Испанският министър на културата Масим Уерта подаде оставка - само седмица, след като бе назначен в новото испанско правителство на Педро Санчес. Причината са появили се медийни съобщения, че преди 10 години, работейки като телевизионен журналист, е избегнал плащане на данъци. Уерта съобщи на пресконференция в Мадрид, че е невинен и че е платил глоба на данъчните власти за периода 2006-2008 г. заради промяна на данъчните разпоредби. Публикации в печата твърдят, че вече бившият министър е бил осъден да плати 243 000 евро за мошеничество.", "date": "2018.06.14", "title": "Първа оставка в новия испански кабинет"}
{"url": "https://www.faktor.bg/bg/articles/dps-udari-ramo-na-protivnika-na-erdogan-pokray-ramazana", "text": "Преди малко повече от седмица в Кърджали, на стадион \"Арда\" се проведе първата благотворителна вечеря \"Ифтар\", свързана със свещения мюсюлмански месец \"Рамазан\". На нея пред хиляди хора говориха председателят на ДПС Мустафа Карадайъ и основният опонент на Реджеп Ердоган в предстоящите президентски избори в Турция Мухарем Индже, кандидат на кемалистите. Снощи в Кърджали отново имаше \"Ифтар\", но се събраха едва няколкостотин души. Този път събитието беше на площад \"Освобождение\" в Кърджали, а очакванията бяха вечерята отново да стане част от предизборната битка в Турция, но чакан високопоставен гост от южната ни съседка не дойде. Единствената реч на турски език беше само тази на кмета на Кърджали Хасан Азис, който каза пред камерата на Bulgaria ON AIR, че не може да се търсят политически послания в тази традиционна вечеря, защото тя се организира от много години.  \"Ние спазваме една традиция и всеки, който има някакви причини, просто идва на това, което ние сме създали като традиция. Нашето послание на ДПС е да спазваме месеца Рамазан, да събираме хората на едно място и нищо повече от това не трябва да се търси в случая\", заяви кметът на Кърджали за Bulgaria ON AIR. Заедно с Хасан Азис по време на снощната вечеря имаше и двама имами, един близък до ДПС, а друг - до ДОСТ. Благотворителната вечеря не беше посетена от представители на двете партии.", "date": "2018.06.14", "title": "ДПС удари рамо на противника на Ердоган покрай Рамазана"}
{"url": "https://www.faktor.bg/bg/articles/tsvetanov-za-romite", "text": "Благодарение на правителството и мнозинството има дебат по темата за интеграцията на ромите. Това каза председателят на ПГ на ГЕРБ Цветан Цветанов по време на дебата по мониторинговия доклад по изпълнението на стратегията за интеграция на ромите, предаде \"Фокус\".  Цветанов отбеляза, че за първи път през 2012 г. е приета Националната стратегия за интеграция на ромите и обърна внимание, че до тогава, когато БСП са управлявали, не са искали този дебат да се води в парламента.  По думите му направеното през 2012 г. и всичко, което в момента се полага като усилия в тази посока е заслуга на мнозинството в тогавашния парламент и на сегашното правителство.  \"Да, проблем има, проблемите не могат да бъдат решени веднага, но е важното, че има дебат\", допълни Цветанов.", "date": "2018.06.14", "title": "Цветанов: Когато БСП беше на власт дебатът за ромите отсъстваше в парламента"}
{"url": "https://www.faktor.bg/bg/articles/vezhdi-rashidov-kam-chervenite-v-parlamenta-zhivkov-varsheshe-poveche-rbota-ot-vas", "text": "Истинска буря се развихри в парламента заради интеграция на циганите. Проф. Станилов вдигна градуса на емоциите, като цитира съпругата на вицепремиера Томислав Дончев за моркова и тоягата. Станилов обяви, че циганите не могат да бъдат интегрирани и има секретен доклад на ЕС, който прави точно такова заключение. Думите му възмутиха социалиста Антон Кутев, който го обвини във фашизъм. Това, което говорите, че интеграцията на ромите не може да стане, е ужасяващо, потресе се социалистът. В защита на проф. Станилов се изказа Вежди Рашидов. председателят на комисията по култура и медии обвини социалистите, че те са се провалили с интеграцията на циганите и им даде за пример направеното през социализма. \"Колеги, вие от три години ли сте на тоя свят?\", попита червените Рашидов. \"Аз бях в Строителни войски, там бяха роми и турци, и основно строяхме социализма. Имаше школи, строителни школи, явно Живков вършеше повече работа от вас\", възкликна депутатът от ГЕРБ. Бяха строители, зидари, мазачи, те не са лоши хора, но нямат професия. Защо вкарвахте пари по програми, но ги давахте на циганските барони?\", изригна Вежди Рашидов.", "date": "2018.06.14", "title": "Бой в парламента за циганите, Рашидов към червените: Живков вършеше повече работа от вас!"}
{"url": "https://www.faktor.bg/bg/articles/borisov-gord-sam-ot-prinosa-na-balgariya-koyato-edinstvena-v-sveta-spasi-ot-lagerite-na-smartta-50-hil-evrei", "text": "Горд съм от приноса на България, която единствена в света спаси от лагерите на смъртта 50 хил. евреи в страната през миналия век. Това заяви премиерът Бойко Борисов на среща в Тел Авив с представители на българската общност. На нея присъства и кметът на града Рон Хулдаи, както и софийският кмет Йорданка Фандъкова. Има много народи, които се хвалят как са покорили други народи, а ние се гордеем как сме спасили други народи. Затова, когато дойдем в Израел, българите чувстваме израелците като истински наши сънародници, каза още Борисов и даде примери с паметниците, които взаимно откриваме, и с дружбата между двете страни. \"Трябва да пазим паметта на внуците си, паметта на следващите поколения - на нашите и вашите внуци\", подчерта той и призова двата народа да са заедно и да си помагат. Борисов обърна внимание отново, че българските евреи са дали съществен принос за развитието на Държавата Израел и всички ние трябва да сме горди и да продължаваме да уважаваме техните усилия. Според него традиционно добрите отношения между двете държави имат още много потенциал за разгръщане и българският народ разчита на нашите сънародници в Израел да съдействат активно, за да го реализираме заедно по най-добрия начин.", "date": "2018.06.14", "title": "Борисов пред нашата общност: Горд съм от приноса на България, която единствена в света спаси 50 хил. евреи"}
{"url": "https://www.faktor.bg/bg/articles/borisov-daryava-podaraka-si", "text": "Знаете, че има традиция да събираме средства по повод рождения ден на нашия лидер Бойко Борисов. Той решава какво да прави с тях. Това обяви на пресконференция в парламента председателят на парламентарната група на ГЕРБ и зам.-председател на партията Цветан Цветанов, предаде Новини.бг.  \"Тази година събрахме 20 000 лева. Премиерът, явно след посещението си на Божи гроб, реши да дари тези пари за църква и джамия. 10 000 лева ще бъдат дарени за дострояването на църквата в град Бяла, Русенско. Другите 10 000 лева ще бъдат дарени за ремонт на джамията в село Подайва, Исперихско. Трябва да имаме солидарност и съпричастност към българските общности в цялата страна, без значение на раса и религия. Много хора са изказвали мнението и са плашили, че ГЕРБ като дойде на власт, ще руши джамии. Това не е така. И сега го доказваме\", категоричен беше Цветанов.  На пресконференцията присъстваха представители от град Бяла и село Подайва, които изказаха своите благодарности към ПП ГЕРБ.", "date": "2018.06.14", "title": "Вместо подарък за ЧРД Борисов дари 20 000 лева за църква и джамия"}
{"url": "https://www.faktor.bg/bg/articles/tatyana-doncheva-otkakto-upravlyava-militsiyata-darzhavata-osnovniyat-printsip-v-mvr-e-priorite-na-ohranitelite", "text": "\"Преди малко чух, че военният министър се оплаква от закона за обществените поръчки. Последните поправки в този закон са приети точно от управляващото мнозинство\", заяви в ефира на бТВ лидерът на \"Движение 21\" Татяна Дончева.  \"На всеки две години се пише нов закон, което е недопустимо. В МВР нещата не стоят по-различно. В МВР и в случая Пелов има следната системна грешка - откакто управлява милицията държавата, основният принцип, на който се приема и развиват кадри в МВР, е приорит на охранителите. Вътрешният министър е неадекватен. ОД на МВР - София е най-тежката дирекция. И ти да я дадеш за управление на един новодошъл човек от Плевен, който не е наясно с обстановката, е меко казано недопустимо. Ясно се вижда, че липсват криминалисти, които да разследват убийства, коментира още Дончева. По думите й, кабинетът \"Борисов\" 3 е като кабинетите \"Борисов\" 1 и 2. \"Не се усетихме как изминаха 10 години и сами си разрушаваме институционално държавата. Проблеми има във всяка една сфера, но положението в МВР е гротескно\", продължи Дончева. Проблемите са в абсолютно всички сфери. Миналата година Екатерина Захариева обясняваше, че името Северна Македония не ни харесва, а сега говори точно обратното. Нашата политика е смехотворна. На нас ни трябват умни и смели хора, а не послушковци. Без такива хора няма как да вкараме нещата в ред. Бисер Петков явно е един много добър експерт, но е сложен за министър, защото не пречи и слуша. Никой нормален политик не би допуснал вечерта да го гонят, а на другия ден да го връщат\", продължи с критиките си Дончева.", "date": "2018.06.14", "title": "Татяна Дончева:  Откакто милицията управлява държавата, основният принцип в МВР е приоритет на охранителите"}
{"url": "https://www.faktor.bg/bg/articles/intenzivni-valezhi-nad-zapadna-balgariya-slantse-na-iztok", "text": "Днес над западната половина от страната ще се развива мощна купеста и купесто-дъждовна облачност и на много места ще има валежи, временно интензивни и значителни по количество. Ще има гръмотевични бури, на места и градушки, съобщи „Фокус”. В източните райони от страната ще бъде предимно слънчево и ще се задържи без валежи. Ще духа слаб, в източните райони – до умерен вятър от юг-югоизток. След обяд в Западна България вятърът ще се ориентира от запад и временно ще се усилва. Максималните температури ще са от 25° - 28° в Западна България до 33° - 35° на места в източната половина от страната. Атмосферното налягане ще се понижава и ще е по-ниско от средното за месеца.  Над Черноморието ще бъде слънчево. Ще духа слаб до умерен юг-югоизточен вятър. Максималните температури ще са от 25° до 27°. Температурата на морската вода е от 22-25°. Вълнението на морето ще е 2 бала.  Над масивите в западната половина на страната ще се развива мощна купеста и купесто-дъждовна облачност и на много места ще има краткотрайни, временно интензивни валежи, придружени с гръмотевични бури. Над планините в Източна България през целия ден ще е предимно слънчево, ще духа умерен до силен вятър от южната четвърт. Максималната температура на височина 1200 метра ще е около 20°, на 2000 метра – около 13°.", "date": "2018.06.14", "title": "Продължават обилните валежи над Западна България, слънце на изток"}
{"url": "https://www.faktor.bg/bg/articles/govoritelyat-na-beliya-dom-nyamam-namerenie-da-podavam-ostavka", "text": "Говорителят на Белия дом Сара Сандърс опровергава съобщенията на телевизионния канал CBS, че има намерението да подаде  оставка, Тя написа в оциалната мрежа „Туитър“: „Какво знае CBS за моето бъдеще, което аз не знам. Бях на парти в детската градина на дъщеря ми, когато пуснаха историята без да разговарят с мен. Аз обичам работата си и за мен е чест да работя за президента на САЩ“. В съобщението на CBS се казва, че от нейни приятели са разбрали за намеренията й и дори вече е намерен неин заместник – Радж Шах.", "date": "2018.06.14", "title": "Говорителят на Белия дом:  Нямам намерение да подавам оставка"}
{"url": "https://www.faktor.bg/bg/articles/deputatite-shte-razgledat-doklada-za-deynostta-na-ombudsmana-prez-2017-g", "text": "Програмата за работа на Народното събрани предвижда днес депутатите да разгледат доклада за дейността на омбудсмана на Република България през 2017 г.  В своя доклад омбудсманът описва годината с думата \"битки\". През 2017 г. 37 908 граждани са потърсили институцията за съдействие, а приетите граждани са 22 369. Броят на жалбите и сигналите към институцията са 12 635.  На вниманието на народните представители се поставят и изменения на Правилника за организацията и дейността на омбудсмана. Направените изменения са във връзка с приетите на 22 февруари 2017 г. от парламента промени в Закона за омбудсмана, с които тайното гласуване за длъжността да бъде заменено с явно и омбудсманът ще се застъпва за гражданите и когато правата им са нарушени от частноправни субекти. Внасянето на изменения в правилника на омбудсмана се налага, тъй като в приетия закон, депутатите дадоха срок от един месец на омбудсмана го направи.  Освен че предложените правила привеждат в съответствие правилника и новия Закон за омбудсмана, те са от значение за започване на процедура за реакредитация на институцията и придобиване на по-висок статут пред Подкомитета по акредитации към ООН.", "date": "2018.06.14", "title": "Депутатите разглеждат днес доклада на омбудсмана за 2017 г."}
{"url": "https://www.faktor.bg/bg/articles/boyko-borisov-shte-se-sreshtne-dnes-s-palestinskiya-premier", "text": "Премиерът Бойко Борисов ще се срещне с палестинския си колега Рами Хамдала, предаде Агенция „Фокус“. Това е последната спирка от работното посещение на премиера.  Министър-председателят посети палестинските земи през януари 2010 година и се срещна с президента Махмуд Абас и с премиера Салям Фаяд. Посещението бе първо по рода си. В момента в Палестина живеят около 100 български граждани, основно от смесени бракове.  В българската делегация в Палестина участват вицепремиерът Томислав Дончев, министърът на образованието и науката Красимир Вълчев, зам.-министърът на външните работи Георг Георгиев и посланика Н.Пр. Александър Савов. Работното посещение на Бойко Борисов започна от Турция, където се срещна с колегата си Бинали Йълдъръм. В Израел Бойко Борисов разговаря с президента Реувен Ривлин и с министър-председателя Бенямин Нетаняху. Българската делегация се поклони на Божи гроб и беше приета от Патриарха на Йерусалим Теофилос Трети.", "date": "2018.06.14", "title": "Бойко Борисов ще се срещне днес с палестинския премиер"}
{"url": "https://www.faktor.bg/bg/articles/novini/svyat/tramp-shtyal-da-kazhe-na-putin-shte-mi-napravite-li-usluga-i-shte-napusnete-li-ukrayna-i-siriya", "text": "Доналд Тръмп заяви, че личните срещи с Владимир Путин могат да решат международни проблеми във свое интервю, излъчено по телевизионния канал Fox News,  цитиран от \"Фокус\".  Говорейки за срещата на Г-7 в Канада, американският президент заяви: „Ние отделихме 25 процента от времето говорейки за Русия и си казах – Не би ли било по-добре те (Русия) да са тук“, като уточнил, че той „не е за Русия, а за САЩ“. Доналд Тръмп заяви още: „Ако Владимир Путин седеше до мен на масата вместо някой друг, щях да кажа:\" Ще ми направите ли услуга, и ще напуснете ли Сирия? Ще ми направите ли услуга и ще напуснете ли Украйна?““ „Мисля,че можехме да имаме добри отношения, или поне можехме да поговорим по-добре, отколкото по телефона“, добави Тръмп. Доналд Тръмп омаловажава насилието на режима на Ким Чен-ун, твърдят междувременно американски медии. Той заявява, че и други страни са вършили „лоши неща“, омаловажавайки насилието и нарушенията на човешките права. „Много други хора са вършили наистина лоши неща, може да се говори за много страни, където са извършвани лоши неща“, заявява Тръмп в интервюто. Според Държавния департамент на САЩ, севернокорейският режим държи между 80 и 120 хиляди политически затворници в трудови лагери, където са подлагани на глад и мъчения", "date": "2018.06.14", "title": "Тръмп щял да каже на Путин: Ще ми направите ли услуга и ще напуснете ли Украйна и Сирия?"}
{"url": "https://www.faktor.bg/bg/articles/noviyat-shef-na-lekarskiya-sayuz-ne-sme-dogovaryali-limiti-za-lachelechenie-i-sme-tvardo-protiv-tyah", "text": "Новият председател на Българския лекарски съюз д-р Иван Маджаров коментира в ефира на БТВ възможността здравната каса да въведе лимити за лъчетерапия. \"Лимитите за лъчетерапията са едно недоразумение. В Българския лекарски съюз винаги сме били против лимитите.  Ние никога няма да оставим пациент без лечение. БЛС не е договарял такива лимити. Мярката не е съгласувана и с гилдията на лъчетерапевтите. Няма да се допуснат лимити и няма да има листа на чакащите\", категоричен е д-р Маджаров. Той увери, че не трябва да се допуска българските пациенти да ходят в чужбина, за да се лекуват. \"Работихме много, за да се сдобием с една от най-модерните техники в цял свят за лъчелечение. Ние ще се борим за повече средства за здравеопазването. Да, в момента парите са над 4 млрд., но по наши сметки още 4 млрд. се плащат извън държавния стълб. Тези пари изтичат от джобовете на хората. Ние искаме тези пари да излязат на светло\", разкри д-р Маджаров. Той информира, че към момента БЛС не подкрепя здравната карта. \"Ние не участвахме активно в нейното разработване и затова не я подкрепихме. Има неточности в нея и ние сме твърдо против използването на здравната карта за рестрикция на легла и пациенти. В този вид ние няма да я подкрепим\", категоричен беше новият шеф на БЛС.", "date": "2018.06.14", "title": "Новият шеф на лекарския съюз: 4 млрд. се плащат от джоба на хората, искаме тези пари да излязат на светло"}
{"url": "https://www.faktor.bg/bg/articles/novini/balgariya/makedonskiyat-prezident-na-chetiri-ochi-s-balgarskiya-sled-kato-spana-patya-na-stranata-si-kam-es-i-nato", "text": "Македонският президент Георге Иванов ще бъде на официално посещение в България по покана на държавния глава Румен Радев. Двамата ще разговарят на \"четири очи“, след което ще се състоят пленарните разговори на официалните делегации на двете държави.  Радев и Иванов ще дадат съвместна пресконференция. Дано да имат доблестта да кажат какво точно са обсъждали и кой стои зад действията на македонския държавен глава, но това е крайно съмнително.  Президентът на Македония Георги Иванов вчера излезе с обръщение към обществеността, в което беше яростно категоричен, че няма никакво намерение да подписва постигнатия между Скопие и Атина договор за разрешаване на спора за името.   Иванов изтъкна още, че „ЕС и НАТО не могат да бъдат алиби за този вреден договор“. Експерти смятат, че прави това именно, за да провали присъединяването на страната си към Съюза и Алрианса. Кому е изгодно тов? Премиерът Зоран Заев и министъра на външните работи Никола Димитров са били lизгонени от резиденцията на президента във Водно, разкриват източници на скопското електронно издание МКД.", "date": "2018.06.14", "title": "Македонският президент на \"четири очи“ с българския, след като спъна страната си по пътя на към ЕС и НАТО"}
{"url": "https://www.faktor.bg/bg/articles/krasimir-karakachanov-ne-mozhe-firma-za-banichki-da-obzhalva-porachka-za-remont-na-samolet", "text": "Причината за трагедията с двамата военни пилоти са две - повреда на опашния винт или  пилотска грешка. Вертолетът е паднал за 2-3 секунди. Разговарях с единствения оцелял. Комуникативен е, спомня си няксои неща, но разпит към момента не е провеждан, не е събирана информация, тъй като има травми в гърдите. Споменът му е много бегъл, намирал се е в задната част. Това обясни в ефира на бТВ министърът на отбрана Красимир Каракачанов. Преди този фатален полет са изпълнени три други задачи за деня. Хеликоптерът е бил на ремонт 2016 година.  Преди всеки полет се извършва проверка и хеликоптерът е бил годен за летене. Черната кутия на падналия хеликоптер се разчита. В момента тече разследване на военна полиция и прокуратурата, поясни още Каракачанов.  Той обяви, че ще предложи промени в Закона за обществените поръчки. Обжалването на обществени поръчки пречи на ремонтирането на военна техника. Не може фирма за банички да обжалва поръчка за ремонт на самолет. Практиката на нарушения в обществените поръчки доведе до промени в закона и покрай сухото започна да гори и мокрото. Работите от години са правени на парче. Още другата седмица ще предложа промени и фирми, които нямат нищо общо с военната техника, да не могат да обжалват. Това е недопустимо. В момента имаме 245 пилоти. Те летят много малко. По-малко от половината пилоти летят. Не мога да кажа точните цифри, защото това е държавна тайна. Техника има, но тя не е отремонтирана и седи в хангарите. Загиналите пилоти са имали 17 летателни часа за тази година, разкри още Каракачанов. \"Веселин Марешки си прави евтин пиар със смъртта на двама пилоти. Това е отвратително. Това е цинизъм и ако не бях министър, щях да употребя друга дума. Този човек бърка хеликоптер и самолет. Той гласува против модернизация на армията, сега използва трагедията за пиар. Смешно е да коментирам исканията му за оставка. Явно изпълнява поръчки. Човекът с една камара дела не може да ми говори за морал\", заяви министърът на отбраната и сподели, че Марешки изпълнява политическа поръчка. Едната версия е атаката да идва от онези фирми, които са отрязани и не са допуснати да играят като посредници. Другата поръчка е най-вероятно приятелски огън.  \"На мен името Северна Македония ми харесва. България е признала Република Македония и няма проблем с името. Проблем имат Гърция и Македония. Проблемът не е решен напълно и това се дължи главно на вътрешнополитически деления. Казусът и споровете между Гърция и Македония не ни вълнуват. Ние сме подписали договор за добросъседство с Македония и там ясно е записано, че има отказ от всякакви териториални претенции. Договорът се спазва. Северна Македония няма как да претендира за Пиринска Македония\", категоричен беше Каракачанов. Според него името Вардарна Македония беше една интрига да намесят България. Над 100 000 граждани на Македония са български граждани. Ние трябва да се грижим за тях, а не за името, категоричен е вицепремиерът. \"Вотът на недоверие не ме притеснява. Той може да бъде полезен, ако е професионално насочен. Ако се изроди в приказките на Марешки, няма да има никакъв смисъл от този вот. Към момента няма никакви изгледи за предсрочни избори. Икономиката върви. Има проблеми за решаване, но работим усилено.  Нормално е да има и различия в коалицията. Там също спорим и коментираме. Не можем всички да бъдем еднакви. Не виждам никакви опции вотът да мине\", завърши вицепремиерът.", "date": "2018.06.14", "title": "Красимир Каракачанов: Недопустимо е фирма за банички да обжалва поръчка за ремонт на самолет"}
{"url": "https://www.faktor.bg/bg/articles/bivsh-poslanik-prezidentat-na-makedoniya-koyto-dnes-pristiga-tuk-spodelya-natsionalisticheskite-naglasi", "text": "Има мощни структури, които не искат решаването на въпроса с името на Македония и в двете страни. Структура не е точно в случая, защото не става въпрос само за партии, а за едни масови националистически нагласи.  Това заяви проф. Ангел Димитров, бивш посланик на България в Скопие в \"Здравей, България\" на Нова телевизия. В Гърция изобщо не искат да приемат името Македония и обратно,  в Република Македония също с тази националистическа нагласа има хора, които въобще не искат да видят промяна на името. Сред тях е президентът на страната, който днес пристига тук. Сблъскват се два национализма-един стар и един млад, каза той. Да не говорим за външните интереси, които подхранват такива нагласи.    Договорът на Гърция с Македония е много по-добър от този, който ние имаме. Това каза президентът на Агенция и Радио \"Фокус\" Красимир Узунов, който също гостуваше в предаването  във връзка с преговорите за името между Гърция и Македония, предава агенцията.  Той отбеляза, че според последния договор между двете държави, е постигнато споразумение за името Република Северна Македония. Узунов посочи, че договорът е 20 страници и не е пожелателен. \"Нашата пожелателна декларация, започната 1999 г. и преработена през 2017 г. Тук има договор със защита на конкретни интереси и на конкретни работи. Много е интересен договорът. Гърция казва \"намерихме 20-те ключа, 20-те страници, за отваряне на врата Македония\", коментира той.  По думите му гръцката защита от иредентизъм е много по-добра от нашата, която е пожелателна. \"Говори се, че статуята на конника-воин ще бъде с надпис, че това е наследство от елинистичното минало и ще бъде символ на дружбата между гръцкия и македонския народ. Говори се, че може би някои от античните паметници може би трябва да заминат за Солун\", добави Узунов. По думите му ние с един първичен ентусиазъм се съгласяваме с всяко предложение, което се даде - било Илинденска, било Северна, което за съжаление се дължи на липсата на експертиза. \"В тези 20 години ние нямаме мнение освен да пускаме ТИР-овете, които товареха бензин и нафта от рафинерията, минаваха през цяла България и отиваха на Гюешево, за да подпомогнат ембаргото\", коментира Узунов. \"Снощи имаше коктейл \"Молотов\" върху парламента, излязоха 1500 души - футболните агитки на Вардар т.е. групите за натиск. за мен тенджерата по налягане тепърва започва да се подгрява. Не мога да кажа какъв ще бъде резултата, по-скоро песимистичен, отколкото оптимистичен в тези фанфари\", каза още той. По думите му при положение, че 61 депутати, просто мнозинство, могат да сменят името на една държава, в случая става въпрос за един опасен прецедент. Това означава, че всяко просто мнозинство може да сменя по подходящ начин името на тази държава, както им хареса, добави Узунов.", "date": "2018.06.14", "title": "Бивш посланик: Президентът на Македония, който днес пристига тук, споделя националистическите нагласи"}
