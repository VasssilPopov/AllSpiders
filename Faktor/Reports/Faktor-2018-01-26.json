{"url": "http://www.faktor.bg/bg/articles/balgariya-rano-ili-kasno-shte-vleze-v-evrozonata", "text": "\"Колеги, кой точно текст от Истанбулската конвенция ви притеснява?\" Тя е дело на европейските социалисти?\" Това попита финансовият министър Владислав Горанов в тв предаването \"Панорама\" по БНТ Валери Жаблянов от БСП.  Той не можа да му отговори нищо конкретно, но   изговори безумието, че социалните роли са и сексуални, имало видове полове, както и ред други небивалици, в които БСП се овъртоли като пате в кълчища, след като смени курса и се обърна срещу конвенцията на европейската левица. Разбрахме също, че още Кристиян Вигенин като министър изпратил писмо как няма да я ратифицираме. Горанов призна , че е гласувал срещу приемането на конвенцията, защото не е имало достатъчно време да бъде дискутирана, но тя ще бъде приета, защото иначе оставаме извън Европа.   \"Кога България ще премине на еврото - отговорът не зависи от нас. . На мен ми се иска това да стане колкото се може по-бързо. В Литва, Латвия и Естония след въвеждането на еврото там ценовите изменения бяха в рамките на 1-2 процента. Ако цената на въвеждането на еврото е 1 процент инфлация, смятам, че трябва да я платим. След банковата криза през 1997 г. загубихме своя финансов суверенитет и така се обрекохме на еврото\", заяви  още Владислав Горанов.", "date": "2018.01.26", "title": "Владислав Горанов към БСП: Кой точно текст от Истанбулската конвенция на евросоциалистите ви притеснява?"}
{"url": "http://www.faktor.bg/bg/articles/novini/balgariya/nay-mrasen-vazduh-dishat-v-gorna-oryahovitsa", "text": "Най-мръсен въздух през последното денонощие са дишали живеещите в Горна Оряховица. От РИОСВ – Велико Търново казаха, че стойностите на фините прахови частици са регистрирани от началото на месеца до 25.01. В последните дни са регистрирани превишения на нормите. Максималното надхвърляне на нормите е било тройно. За 25 дни от месеца има 17 регистрирани превишения на стойностите на фините прахови частици в Горна Оряховица. Добрата новина е, че в сравнение с миналата година, ситуацията не е толкова лоша. От 31 дни през януари 2017-та година, 27 са били с превишения на нормата. В някои от дните е имало и по-високи стойности, стигащо до пет пъти над нормата.", "date": "2018.01.26", "title": "Най-мръсен въздух дишат в Горна Оряховица"}
{"url": "http://www.faktor.bg/bg/articles/mariya-gabriel-dzhendar-v-nito-edin-ot-evropeyskite-ezitsi-ne-oznachava-pol", "text": "Нека се случи дебат за Истанбулската конвенция, от него има нужда. Това ще позволи всички общности –академичните, религиозните, неправителствения сектор, институциите, от които зависят решенията, да седнат с много ясни тези , разумно и спокойно да обсъдят различните мнения.    Това заяви Мария Габриел, българският еврокомисар по цифровизацията. „Тази конвенция дава импулс да актуализираме законодателство си в насока ограничаване на домашното насилие, защото ние закон имаме от 2005 г. Джендър в нито един от европейските езици не означава пол.  Това е социална характеристика, която дадено общество дава за мъжете и за жените. Никакъв трети пол, никакви еднополови бракове.  В началото на конвенцията се уточнява, че там „пол“ означава социално изградени роли, поведения, дейности и характеристики, които определено общество смята за подходящи за жените и за мъжете“. За нас в България мъжете и жените са физически пол\", категорична беше Габриел.", "date": "2018.01.26", "title": "Мария Габриел: Джендър в нито един от европейските езици не означава пол"}
{"url": "http://www.faktor.bg/bg/articles/novini/balgariya/svarzanostta-mezhdu-es-i-zapadnite-balkani-e-klyuchov-faktor-za-investitsii-v-regiona", "text": "Министър-председателят Бойко Борисов участва в дискусия за дългосрочното развитие на Западните Балкани, която се проведе в рамките на Годишната среща на Световния икономически форум.  В нея се включиха и лидерите на страните от Западните Балкани, на Хърватия, както и комисарят по разширяването и политиката за съседство на Европейския съюз Йоханес Хан.  При обсъжданията българският премиер акцентира върху необходимостта от свързаност във всички измерения в региона – инфраструктурна, транспортна, дигитална, енергийна и социална. „Това е ключов фактор за стимулиране на инвестициите и подобряване на връзките с държавите-членки“, каза Борисов. Той посочи също, че ЕС очаква страните от Западните Балкани да постигнат осезаем напредък в изпълнението на критериите за членство. „Вече абсолютно всички приемат, че двата процеса трябва да вървят паралелно - изграждането на инфраструктура и в същото време тези, които са отбелязали напредък, да затварят главите по присъединяване. Това ще покаже, че Европа е силно ангажирана към Западните Балкани“, подчерта министър-председателят.  Борисов добави и че разглежда планираната в рамките на Българското председателство среща по темата като подходящ форум, на който държавите-членки да изразят своите виждания\".  Премиерът още веднъж посочи, че съществуващите открити двустранни въпроси трябва да бъдат разрешени преди приемането на страните в ЕС и приветства полаганите усилия в тази посока. Борисов даде пример за подобряването на отношенията между страните от региона с подписания през август 2017 г. Договор за приятелство, добросъседство и сътрудничество между България и Република Македония. „Парламентите на България и Република Македония ратифицираха Договора, който бе определен от международната общност като отличен пример за изграждане на нов тип отношения на Балканите. Двете държави показаха, че съществува реална воля за развитие на отношенията на прагматична основа, в дух на добросъседство и доверие“, каза Бойко Борисов.", "date": "2018.01.26", "title": "Свързаността между ЕС и Западните Балкани е ключов фактор за инвестиции в региона"}
{"url": "http://www.faktor.bg/bg/articles/novini/svyat/bogomil-manchev-kitay-ima-interes-da-investira-v-aets-belene", "text": "Китай са сериозен инвеститор за Аец „Белене” - имат над 33 реактора, 16 работят и 16 се строят, а до 2030 г. имат план за още 30 реактора, заяви Богомил Манчев, председател на БУЛАТОМ пред бТВ. \"Сериозно им е намерението и чакат политическото решение от нас, да се пусне обявата и те да преговарят\", уточни той. Той добави, че според него България има намерение да даде старт на Белене, но първо се иска да се опита да се намери инвеститор. По повод нов доклад за АЕЦ \"Белене\", изготвен от Виенския международен център за ядрена компетентност по препоръка на БУЛАТОМ, Манчев посочи, е не се прави опит за конкуренция на БАН.  \"Искахме западните експерти да покажат, ако проектът се реализира, как да степенуваме рисковете\", каза той. В доклада акцент е, че не е възможно ядрен проект, включително и АЕЦ \"Белене\", да се осъществи без участието на държавата.  По тази тема Манчев заяви, че не е възможно да се построи атомна централа без държавата.  \"Проблемите след някакъв тип авария са проблем на държавата и държавата трябва да обърне исканията си към причинилия аварията. Държавата не може да не участва в такова нещо\", заяви той.", "date": "2018.01.26", "title": "Богомил Манчев: Китай има интерес да инвестира в АЕЦ - Белене"}
{"url": "http://www.faktor.bg/bg/articles/bsp-mechtae-da-mine-istanbulskata-konventsiya-povecheto-sa-dzhenderi", "text": "\"Не мога да изиграя джендър, защото не сам обърнал пържолата\". Това заяви в „Още от деня“ на БНТ режисьорът Андрей Слабаков, който  артистично се опита да профанизира дебата около Истанбулската конвенция, каквато е идеята на пропагандата от самото начало. Надмина го само водещият Емил Кошлуков, който смята, че конвенцията е създадена, за „да се пробута този термин“ . Слабаков направи някои интересни трактовки. \"БСП извъртя изключително селски номер с Истанбулската конвенция  „Огромната част от БСП са джендери. Сергей Станишев, Вигенин, вярвате ли, че против тази конвенция? БСП мечтае да мине Истанбулската конвенция, да се приеме тя, защото им харесва. Искат обаче да я пробутат на ГЕРБ да я приемат““, обясни Слабаков.   \"Има и политически план, г-жа Нинова яхна метлата на борбата с конвенцията. Не е вярно, че конвенцията не е получила подкрепа. Получи се грешка в превода. Има много заблуди около тълкуването на Истанбулската конвенция и тя се използват за политическа пропаганде\", обясни другият гост в студиото доц. Иво Инджов, експерт по медийни комуникации .    \"Въпреки, че говоря на махленски език много съм любопитен какво е новото в конвенцията, което го няма в европейските законодателства\", заяви Слабаков.  Група емисари педофили ще ходят по училищата, започна да фантазира той.  „ Каква е разликата от това да набия жена си вкъщи и на улицата? Защо вкарвате сексуалната ориентация тук?, невинно попита  режисьорът на \"Вагнер\". „Законът за защита от дискриминация го има, защо да не приемем и това?“, продължи да пита Слабаков. Доцентът му отговори, че това се налага, защото вече има социални роли на пола. „Половете са два и толкова. Не може майката да е с брада до кръста или да има чурка?, категоричен бе Слабаков. „За всеки нормален човек половете са два“.  „Няма нищо страшно в Истанбулската конвенция“, подчерта Инджов. Слабаков не се съгласи. „Какво е това социален пол?“, попита режисьорът. „Това е социалната роля на пол, която се различава от пола“, уточни Инджов. Преподавателят прибягна до статистиката. „350 000 българи смятат, че е нормално да се удари жена. 1/4 от българките са били жертва на насилие“, припомни Инджов. Слабаков избухна и каза, че целта на всичко това е да се откраднат едни милиони, както с ромското включване.„Ще се разглеждат нестериотипните роли на пола. Конвенцията е нещо като философия, дава вече политическа линия на тези течения“, уточни доцентът. „ Защо мъжът да не може да нацепи дърва или да донесе торба цимент? Кой е определил тези стериотипи - мъжът си е мъж, жената си е жена“, подчерта Слабаков. „Нали за насилието над жени и деца говорим?“ „Явно сте противник на джендър идеологията“, контрира го Иво Инджов. „Това не е основният проблем на този дебат, но така се случи. Най-добре се възползва БСП от тази конвенция. Г-жа Нинова яхна метлата и сега ще прави референдум, при положение, че техните депутати са я подкрепили. Ето за какво се използва Истанбулската конвенция“, възмути се Инджов.", "date": "2018.01.26", "title": "Андрей Слабаков: БСП мечтаят да мине Истанбулската конвенция, повечето са  джендери"}
{"url": "http://www.faktor.bg/bg/articles/novini/balgariya/trend-gerb-pecheli-otnovo-pri-izbori-dnes", "text": "\"Ако днес се провеждаха парламентарни избори, ГЕРБ биха спечелили 21,8% от гласовете, а БСП – 18,3%\", съобщи пред БНТ социологът от Изследователски център \"Тренд\" Атанас Стефанов. \"Следват ги ДПС с 6,1% и Обединени патриоти с 5,3%. Извън парламента биха останали Реформаторският блок – 1,9%, \"Воля\" – 1,6%, \"Да, България\" – 1,6% и ДСБ – 1%\", добави той.  \"Не регистрираме никаква промяна между водещите партии. Видимо е, че острото политическо противопоставяне от последната половин година не произвежда социологически резултати. Конфликтите по-скоро продължават да консолидират двата основни електрората – ГЕРБ и БСП, но практически няма разлика\", коментира Стефанов.  \"Интересно е да се отбележи, че след близо година участие във властта Обединени патриоти не регистрират значим спад\", добави той.  Според Стефанов по-високият резултат на Реформаторския блок от тези на \"Да, България\" и ДСБ се дължи на имиджова инерция от участието им в предишния парламент.  \"Воля\" губи образ, не успява да набере политическ облик и бавно се топи\", отбеляза социологът.  \"55% от запитаните не желаят предсрочни избори, а близо 1/4 се обявяват за предсрочен вот. Може да се каже, че се наблюдава умора от поредицата предсрочни избори и желание за умерен политически живот\", каза още Анастас Стефанов.", "date": "2018.01.26", "title": "Тренд: ГЕРБ печели отново при избори днес"}
{"url": "http://www.faktor.bg/bg/articles/novini/svyat/domashen-arest-noshtno-za-saakashvili-no-samo-prez-noshtta", "text": "Апелационният съд в Киев частично удовлетвори жалбата на генералния прокурор на Украйна за промяна на мярката за неотклонение към \"домашен арест\" за лидера на \"Движението на новите сили\" Михаил Саакашвили, предаде ТАСС.  Според новото решение той няма право да напусна дома си на улица \"Костелна\" в столицата между 22,00 ч. и 07,00 ч. на следващото утро. При обявяването на това решение сподвижници на Саакашвили, присъстващи в съда, започнаха да скандират: \"Позор!\". Самият той нарече решението \"опит за ограничаване на неговата политическа дейност\".  Той заяви, че смята в близките дни \"да продължи протестните акции, които имат за цел доброволна оставка\" на президента Петро Порошенко. Съдът задължи също бившия грузински президент, а сега украински политик, да се явява при първо повикване от следователя в правоохранителните органи, като му забрани и да напуска пределите на Киев.  Саакашвили обаче заяви, че няма да изпълнява тази забрана и че планира да посети Лвов - град, в който се радва на особена подкрепа. Саакашвили бе задържан на 5 декември м.г. по обвинение в сътрудничество с престъпни групи и в организиране на митинги, а също и затова, че бил получил от Русия около 500 000 долара за финансиране на протестни акции с цел сваляне на властта в Украйна.  След серия перипетии и под уличен натиск той бе освободен на 11 декември от Печорския районен съд в Киев, който отклони искането на обвинението за домашен арест. Самият той не се признава за виновен по никое от обвиненията и ги обяви за политически мотивирани, пише БТА.", "date": "2018.01.26", "title": "Домашен арест за Саакашвили - но само през нощта"}
{"url": "http://www.faktor.bg/bg/articles/sasht-razshiriha-sanktsiite-si-sreshtu-rusiya-zaradi-namesata-v-iztochna-ukrayna", "text": "САЩ разшириха санкциите си срещу Русия заради намесата ѝ в Източна Украйна и анексирането на Крим, съобщават агенциите.  В черния списък на Вашингтон са влезли още 21 души от Русия и Украйна (главно от самопровъзгласилите се и непризнати сепаратистки Донецка и Луганска народна република), а също така и девет компании, става ясно от документа, публикуван от американското финансово министерство. Уточнява се, че санкциите са срещу руски правителствени служители, които са доставили турбини за електроцентрала в Крим, заедно с няколко \"министри\" на проруските сепаратисти в Източна Украйна.   Турбините са прозведени от германската компания \"Сименс\" за Русия, но по-късно те са били изпратени в Крим от техния руски партньор.  САЩ не са предприели действия срещу базираната в Мюнхен германска компания, която твърди, че не е знаела, че оборудването ще бъде пренасочено.  Сред ударените от санкциите са заместник-министърът на енергетиката на Русия Андрей Черезов, който участвал в сделката със \"Сименс\", и началникът на отдел в енергийното министерство Евгений Грабчак, както и дъщерните дружества на \"Сургутнефтегаз\" - \"Силови машини\" и \"Технопромекспорт\". Освен това са били уточнени санкциите срещу още 12 компании. От Министерството на финансите на САЩ посочват, че тези ограничителни мерки са насочени към оказване на натиск за пълното прилагане на споразуменията от Минск, чиято цел е прекратяване на конфликта в Донбас.", "date": "2018.01.26", "title": "САЩ разшириха санкциите си срещу Русия"}
{"url": "http://www.faktor.bg/bg/articles/novini/balgariya/henri-kisindzhar-nadvisvashtoto-razpadane-na-svetovniya-red-se-zasilva", "text": "Бившият държавен секретар на САЩ от 70-те години на ХХ век Хенри Кисинджър предупреди сенаторите, че страната се сблъсква с потенциални и катастрофални конфликти, докато световният ред междувременно ерозира. Според него САЩ трябва да се подготвят за глобална дестабилизация, пише изданието на армията на САЩ Stars and Stripes, цитирано от \"Фокус\". „Международната ситуация, с която САЩ се сблъскват е без прецедент“, заяви Кисинджър. „Това е повече от случайни и индивидуални кризи на различни места по света. Това е системен провал на световния ред“, допълни той. Бившият държавен секретар по времето на президента Ричард Никсън предупреди, че САЩ се сблъскват със краткосрочната заплаха от страна на оръжейните програми на Северна Корея и със средносрочните заплахи от разширяващите се конфликти в Близкия изток и засилващото се предизвикване на настоящия световен ред. Същевременно 94-годишният политик заяви, че САЩ вече изостават по отношение на развитието на „оръжията на бъдещето“ като изкуствения интелект например.  „Надвисващото разпадане на световния ред се засилва през последните две десетилетия. Традиционните белези на противопоставянето на великите сили се завръща. Това, което усложнява тази динамика е скоростта на технологическото развитие, чийто необикновен прогрес заплашва да задмине нашето стратегическо и морално въображение. Това създава нов потенциал за действително катастрофални сблъсъци между нациите“, допълни Кисинджър.", "date": "2018.01.26", "title": "Кисинджър: Надвисващото разпадане на световния ред се засилва"}
{"url": "http://www.faktor.bg/bg/articles/tezhka-katastrofa-blokira-patya-sandanski-petrich-ima-postradali", "text": "Катастрофа между микробус и джип е станала на пътя между Сандански и Петрич в района на Дамяница, има пострадали. Това съобщи за  „Фокус“  дежурният служител в Областно пътно управление – Благоевград. Инцидентът е станал около 22.30 часа на 25 януари. За почти три часа движението в района на пътнотранспортното произшествие е било ограничено, като е бил въведен обходен маршрут през Сандански–Струма–Лебница–Рибник–АМ „Струма“. Към момента огледите на мястото на инцидента са приключили и преминаването се извършва нормално. През нощта няма регистрирани други тежки пътни произшествия.", "date": "2018.01.26", "title": "Тежка катастрофа на пътя Сандански-Петрич, има пострадали"}
{"url": "http://www.faktor.bg/bg/articles/ministar-nankov-startira-diskusiya-za-promyana-na-rayonite-za-planirane", "text": "Започват дискусии за промяна на районите за планиране в страната, съобщи днес в рамките на парламентарния контрол министърът на регионалното развитие и благоустройството. Сега България е разделена на шест района - Югозападен, Южен централен, Югоизточен, Североизточен, Северен централен и Северозападен. Министър Нанков уточни, че прерайонирането се налага защото в Северозападният район вече живеят по-малко от изискваните по европейските регламенти 800 хиляди души, а до няколко години това ще стане и в Северният централен. Той допълни, че междуведомствена работна група вече е подготвила три варианта за деление, който ще се обсъждат в комисиите в парламента, регионалните и областните съвети за развитие, както и с представители на академичната общност и неправителствените организации. Николай Нанков поясни, че вариантите не са крайни или лимитирани само според предложенията, като в хода на дискусиите може да има промени. Той прогнозира, че през тази година до крайно решение няма да се стигне. Министърът успокои, че не се предвижда промяна на центровете на сегашните райони, техните наименования или обхвата на областите в България, каквито притеснения вече има в някои градове. В заключение Николай Нанков допълни, че промяната е нужна, за да няма проблеми с усвояването на средства от Европа в програмния период 2021-2027 година.", "date": "2018.01.26", "title": "Министър Нанков стартира дебат за промяна на районите за планиране"}
{"url": "http://www.faktor.bg/bg/articles/v-pernik-ozhivyavat-maskaradnite-igri-na-surva", "text": "Тази вечер в Перник започва 27-ия Международния фестивал на маскарадните игри \"Сурва\".  Организаторите очакват фестивала да бъде посетен от стотици хора.  Традиционно в надпреварата на кукерските групи участват около 6 000 души от всички етнографски райони на България и гости от Европа, Азия и Африка. 4000 допълнителни места осигурява БДЖ във влаковете между София и Перник.", "date": "2018.01.26", "title": "В Перник оживяват маскарадните игри на \"Сурва\""}
{"url": "http://www.faktor.bg/bg/articles/keysi-aflek-boykotira-oskar-ite-sled-obvineniyata-za-seksualen-tormoz", "text": "Носителят на награда „Оскар” за главна мъжка роля Кейси Афлек наруши традицията и се отказа от участието си в церемонията по връчването на наградите тази година. По традиция актьорът, спечелил наградата в мъжката категория, трябва да обяви кой печели награда в категория „Най-добра женска роля”. Афлек грабна статуетката миналата година за ролята си в драмата „Манчестър до морето”. През 2017 г. братът на Бен Афлек беше съден от две жени за сексуален тормоз, случил се през 2010 г. Церемонията по връчването на наградите „Оскар” може да бъде видяна на 4 март.", "date": "2018.01.26", "title": "Кейси Афлек бойкотира \"Оскар\"-ите след обвиненията за сексуален тормоз"}
{"url": "http://www.faktor.bg/bg/articles/sport/navrah-rozhdeniya-si-den-radoslav-yankov-ne-uspya-da-premine-kvalifikatsiite-v-bansko", "text": "Радослав Янков не успя да премине квалификациите в първия паралелен гигантски слалом за Световната купа по сноуборд, който се провежда в Банско, съобщава бТВ. Празнуващият днес рожден ден чепеларец остана на 18-а позиция в пресявките, като само 10 стотни го разделиха от 16-ата позиция, даваща право на участие на 1/8-финалите. Най-добрият ни сноубордист беше 6-и след първия манш по червеното трасе с 37.03 секунди, но не успя да направи добро второ спускане по синьото трасе, а времето от 40.10 секунди по него се оказа недостатъчно. Квалификацията бе спечелена от австриеца Себастиан Кислингер. В двата старта в Банско през миналия сезон Янков записа победа и второ място, а впоследствие взе и малката Световна купа в дисциплината паралелен гигантски слалом. Другите трима българи отпаднаха още след първия манш в квалификациите. Димитър Ганичев се нареди 49-и, Станислав Вангелов остана 51-и, а веднага след него завърши Михаил Кръшняк. При жените най-добрата българка Теодора Пенчева финишира на 33-то място и не успя да се класира за втория кръг на пресявките. В неделя е вторият старт от паралелния гигантски слалом в Банско.", "date": "2018.01.26", "title": "Навръх рождения си ден Радослав Янков не успя да премине квалификациите в Банско"}
{"url": "http://www.faktor.bg/bg/articles/layf-stayl/klyuki/donald-tramp-poiskal-peyzazh-na-van-gog-predlozhiha-mu-deystvashta-zlatna-toaletna", "text": "Белият дом искал да вземе от музея Гугенхайм в Ню Йорк шедьовър, но вместо това получил предложение за златна тоалетна. Президентството искало да получи под наем картината на Винсент ван Гог \"Снежен пейзаж\" от 1888 г. Платното обаче било изложено във филиала на музея в Билбао. Поради тази причина творческата директорка на музея Гугенхайм в Ню Йорк Нанси Спектър предложила отдаването под наем на творба на италианския авангарден творец Маурицио Кателан. Творбата се наричала \"Америка\" и представлявала напълно действаща тоалетна от 18-каратово злато. Творбата се оценявала на 1 милион долара. Тя била изложена от септември 2016 г. до лятото на 2017 г. в музея и дори посетителите имали правото да я ползват. Ето защо от скъпата творба се възползвали над 100 000 души. В имейл до Белия дом от септември миналата година Нанси Спектър казала, че създателят на творбата \"Америка\" искал да я предложи на Белия дом в замяна на дългосрочен наем. \"Творбата е разбира се изключително ценна и много чуплива, но ние ще ви предоставим всички инструкции за инсталацията й и за поддръжката й\", пише Спектър в имейла си. \"Съжаляваме, че не можем да удовлетворим вашето първоначално искане, но се надяваме, че тази изключителна оферта може да ви заинтересува\", се казвало още в имейла на Спектър до Белия дом. Към него имало прикачена снимка на творбата. Нанси Спектър е критикувала публично Тръмп на няколко пъти след избирането му на власт. Тя беше казала, че неговото президентството е белязано от скандали и от намаляване на много индивидуални свободи. Исканията за отдаване под наем на творби на Белия дом са практика, датираща от няколко десетилетия. Според американски издания относно офертата за златната тоалетна, отправена от директорката на музея Гугенхайм, Белият дом е запазил мълчание.", "date": "2018.01.26", "title": "Доналд Тръмп поискал пейзаж на Ван Гог, предложиха му действаща златна тоалетна"}
{"url": "http://www.faktor.bg/bg/articles/kultura/art-faktor/balgarskiyat-film-aga-vleze-v-afisha-na-berlinale-2018", "text": "Едно от последните съобщения за печата преди началото на 68-то Берлинале през февруари донесе една отдавна очаквана от българска страна приятна изненада. За пръв път от десетилетия – по наше усещане - филм от България преминава успешно безмилостната селекция и е включен в главната секция „Конкурс“.  „Àга“ на младия режисьор Милко Лазаров („Отчуждение“, с награда от Венеция през 2013 г.) ще бъде един от 24-те филма от конкурсната програма и ще преживее на Берлинале 2018 своята световна премиера. За филма се говори още от 2015 г., когато на фестивала в Кан българският проект „Нанук“ получи главната награда на тренинг програмата ScripTeast. Като сценаристи Милко Лазаров и Симеон Венциславов получиха приз от 10 000 евро и след като спечелиха подкрепата на националните филмови центрове на България, Германия и Франция, след привличането на продуцентски фирми от Германия (42Film и ZDF/Arte), Франция (Arizona Films Productions) и българските продуценти от Red Carpet филмът бе финализиран в края на 2017 като истинска общоевропейска продукция. „Àга“ (както е вече официалното заглавие на проекта „Нанук“) е заснет в Якутия, недалеч от световния полюс на абсолютния студ, а сюжетът е от живота на традиционно ескимоско семейство, което се сблъсква с предизвикателствата на модерния свят след като дъщеря им Àга се завръща от Европа. Актьорите са главно от Якутия, снимките са продължили на място 35 дни и по думите на продуцентката Веселка Кирякова никога до сега български режисьор и оператор (Калоян Божилов) не са работили при температури под 30 градуса. В конкурсната програма на Берлинале 2018 Милко Лазаров дели мегдан с филми на режисьори като Уес Андерсън, Стивън Содербърг, Гас Ван Сант, Алексей Герман, Хосе Падиля...", "date": "2018.01.26", "title": "Българският филм \"Ага\" влезе в афиша на Берлинале 2018"}
{"url": "http://www.faktor.bg/bg/articles/ikonomika/biznes/ek-otkri-8-nakazatelni-protseduri-sreshtu-balgariya-ednovremenno", "text": "Eвpoĸoмиcиятa oбяви нoвия мeceчeн cпиcъĸ нa дъpжaвитe нapyшитeлĸи, ĸoитo нe cпaзвaт oбщoтo зaĸoнoдaтeлcтвo нa EC, съобщава \"Сега\". Бългapия, ĸoятo в мoмeнтa игpae вaжнaтa poля нa eвpoпpeдceдaтeл, фигypиpa ĸaтo нapyшитeлĸa нa 7 диpeĸтиви и eдин peглaмeнт, зacягaщи пaзapa нa тoĸ и гaз, eвpoпeйcĸaтa зaпoвeд зa paзcлeдвaнe, пpaвoтo нa aдвoĸaт, зaщитaтa нa гeoгpaфcĸи нaимeнoвaния и дp. Cфepитe нa нapyшeниятa яcнo пoĸaзвaт, чe yпpaвлявaщитe в Бългapия бaвят иcтинcĸaтa либepaлизaция нa eнepгийния пaзap, нe yлecнявaт битĸaтa c пpecтъпнocттa и нexaят зa изocтaвaнeтo нa cтpaнaтa в paзпpocтpaнeниeтo нa бъpзия интepнeт. Hecпaзвaнeтo нa Диpeĸтивaтa зa нaмaлявaнe нa paзxoдитe зa виcoĸocĸopocтeн интepнeт щe ĸocтвa нa cтpaнaтa глoби oт 40 000 лeвa нa дeн. Taзи e нaй-нaпpeднaлaтa нaĸaзaтeлнa пpoцeдypa. Бългapия тpябвaшe дa я пpeнece в нaциoнaлнoтo зaĸoнoдaтeлcтвo нaй-ĸъcнo дo 1 янyapи 2016 г. Зaбaвянeтo e нeпpocтимo и нeoбяcнимo, зaщoтo диpeĸтивaтa ypeждa вaжни и пoлeзни нeщa – нaпpимep ĸoгaтo ce пpaвят peмoнти нa cгpaди и тpъби или ce пoлaгaт нoви тpaceтa, ĸaнaли и ĸaбeли зa тoĸ, вoдa, пapнo, пpиpoдeн гaз, тoвa дa ce изпoлзвa и зa изгpaждaнe нa мpeжa зa шиpoĸoлeнтoв интepнeт, ĸoeтo би cпecтилo и paзxoди, и вpeмe. Cпopeд eвpoдoĸyмeнтa вcичĸи нoви, ĸaĸтo и oбнoвявaнитe cгpaди зaдължитeлнo тpябвa дa ce oбopyдвaт c физичecĸa инфpacтpyĸтypa, пoзвoлявaщa вceĸи aпapтaмeнт, oфиc или ĸaбинeт дa пoлyчи дocтъп дo шиpoĸoлeнтoв интepнeт. Toвa би тpябвaлo дa ce пpилaгa и зa блoĸoвeтe, yчacтвaщи в „бeзплaтнoтo“ caниpaнe. Дpyгo eвpoизиcĸвaнe e вcяĸa cтpaнa члeнĸa дa cъĸpaти дo 4 мeceцa cpoĸoвeтe зa издaвaнe нa paзpeшитeлни зa изгpaждaнe нa eлeĸтpoнни cъoбщитeлни мpeжи или зa paзпoлaгaнeтo нa нoви мpeжoви eлeмeнти. Πpeз aвгycт минaлaтa гoдинa тpaнcпopтнoтo миниcтepcтвo oбeщa дa cлoжи ĸpaй нa чecтoтo paзĸoпaвaнe нa yлици зapaди peдyвaщи ce peмoнти нa paзлични тpъби и дpyгa пoдзeмнa инфpacтpyĸтypa. Цялaтa инфopмaция зa cъщecтвyвaщи мpeжи и бъдeщи paзшиpeния, плaниpaни oт дocтaвчицитe нa тoĸ, пapнo, вoдa, пpиpoдeн гaз, интepнeт и т.н., щe бъдe cъбpaнa в Eдиннa инфopмaциoннa тoчĸa (EИT) – eлeĸтpoннa плaтфopмa, бaзиpaнa нa гeoпpocтpaнcтвeни дaнни и финaнcиpaнa c eвpoпapи. Идeятa бe, ĸoгaтo oбщинa peши нaпpимep дa зaпoчнe peмoнт нa yлици, чpeз пopтaлa тя дa мoжe дa oтпpaви пoĸaни ĸъм paзличнитe мpeжoви oпepaтopи – тoплoфиĸaция, тeлeĸoм, BиK и т.н., дa ce вĸлючaт, aĸo имaт интepec, и дa cпoдeлят paзxoдитe пo paзĸoпaвaнeтo. Гoлямaтa зaceчĸa e cвъpзaнa тъĸмo c нeпpилaгaнeтo нa eвpoдиpeĸтивaтa, ĸoятo ĸaзвa, чe тpябвa дa имa яcнo paзпиcaни пpaвилa ĸaĸ дa cтaвa тoвa пapтньopcтвo. Cтpoитeлнитe paбoти зa пpoĸapвaнe нa тpaceтo пpeдcтaвлявaт дo 80% oт вcичĸи paзxoди зa изгpaждaнe нa мpeжa зa cĸopocтeн интepнeт, твъpди Eвpoĸoмиcиятa. A тъй ĸaтo Бългapия вeчe тpeтa гoдинa нe мoжe дa пpeвъpнe пoлeзнaтa диpeĸтивa в coбcтвeн зaĸoн, ceгa e зaплaшeнa oт дeлo в Cъдa нa EC и oт жecтoĸa глoбa – пo 22 226.40 eвpo нa дeн (oĸoлo 40 000 лeвa). Бpюĸceл вчepa oтпpaви пocлeднo пpeдyпpeждeниe ĸъм Coфия зapaди „нeпълнo пpилaгaнe“ нa диpeĸтивитe зa тoĸa и пpиpoдния гaз, ĸoeтo cпъвa ĸoнĸypeнциятa. Бългapия имa cpoĸ oт двa мeceцa дa ce пoпpaви, в пpoтивeн cлyчaй Eвpoĸoмиcиятa щe oтнece и тoзи ĸaзyc ĸъм cъдa нa EC. EK пocтaви yлтимaтyм нa Бългapия и зapaди диpeĸтивaтa зa eвpoпeйcĸaтa зaпoвeд зa paзcлeдвaнe пo нaĸaзaтeлнoпpaвни въпpocи, cпopeд ĸoятo вcяĸa дъpжaвa тpябвa дa пpизнaвa и cъoтвeтнo дa пpeдocтaвя дoĸaзaтeлcтвa cpeщy yличeни в пpecтъплeниe пo иcĸaнe нa дpyгa cтpaнa члeнĸa пo cъщия peд, пo ĸoйтo гo пpaви зa coбcтвeнитe cи cлyжби. И тyĸ cpoĸът зa взимaнe нa мepĸи e двyмeceчeн. B paмĸитe нa дpyгa нaĸaзaтeлнa пpoцeдypa EK e изгoтвилa мoтивиpaнo cтaнoвищe, c ĸoeтo пpиĸaнвa Бългapия дa oбяcни ĸaĸ ocигypявa нa oбвинeнитe в пpecтъплeния пpaвoтo нa дocтъп дo aдвoĸaт. B EC вceĸи зaпoдoзpян имa пpaвo нa cпpaвeдлив cъдeбeн пpoцec и нa зaщитa, oтбeлязвa", "date": "2018.01.26", "title": "ЕК откри 8 наказателни процедури срещу България едновременно"}
{"url": "http://www.faktor.bg/bg/articles/gripna-epidemiya-na-teritoriite-na-oblast-yambol-i-na-obshtina-gabrovo", "text": "РЗИ - Ямбол обявява грипна епидемия на територията на област Ямбол от днес, с всички произтичащи от това противоепидемични мерки и преустановяване на учебните занятия за шест календарни дни - до 31 януари, включително. Това съобщиха от пресцентъра на Министерството на здравеопазването. От днес грипна епидемия е обявена и на територията на община Габрово. Учебните занятия се преустановяват до 29 януари, включително.  До второ нареждане се преустановяват детските и женските консултации, свижданията в лечебните заведения за болнична помощ и провеждането на профилактични имунизации. Регионалните здравни инспекции следят епидемичните показатели и предприемат незабавни мерки, тъй като картината на заболяваемостта е динамична.  Изпразват и училищата в София заради обявена от днес грипна ваканция. Учебните занятия ще бъдат възстановени на 2 февруари. РЗИ-Хасково е издало предписание за преустановяване на учебната дейност на територията на общините Хасково, Любимец, Симеоновград, Харманли и Стамболово, считано от 29-и януари до 3-ти февруари включително.", "date": "2018.01.26", "title": "Обявиха грипна епидемия в София, област Ямбол и община Габрово (обновена)"}
{"url": "http://www.faktor.bg/bg/articles/spetsprokuraturata-povdigna-obvinenie-na-meditsinskiya-universitet-za-nezakonen-priem-na-studenti", "text": "Специализираната прокуратура започна предявяване на обвинения на лица за участие в организирана престъпна група за незаконен прием на студенти с неистински документи в Медицинския университет в София, съобщиха от прокуратурата. Полицията запечата кабинетите на ръководители и административни служители на Медицинския университет в София на 19 януари. Акцията на спецпрокуратурата, ДАНС и ГДБОП бе срещу организирана престъпна група, извършвала нерегламентиран прием на чуждестранни студенти. Твърди се, че граждани на държави извън ЕС са приемани \"проформа\", за да започнат след това работа в съвършено други сфери и след това да кандидатстват за гражданство - без нито ден в университета. Проверяват се студенти, преподаватели и администрация. Вижте още новини от България и света  Бившият ректор на Медицинския университет проф. Ваньо Митев в момента е подсъдим заради неизгодни сделки и незаконен прием на студенти.", "date": "2018.01.26", "title": "Спецпрокуратурата повдигна обвинение на Медицинска академия за незаконен прием на студенти"}
{"url": "http://www.faktor.bg/bg/articles/tsgm-sofiya-vodachite-v-obshtestveniya-transport-shte-prodavat-zelen-bilet", "text": "Водачите на обществените превозни средства ще продават \"зелен билет\" в дните, в които стойностите за замърсяване на въздуха в столицата са завишени. Центърът за градска мобилност (ЦГМ) вече поръча и разполага с картите за преференциално пътуване из цялата градска мрежа. Това съобщиха от пресцентъра на ЦГМ.  Те ще се разпространяват и в Пунктовете за продажба на превозни документи на ЦГМ и \"Метрополитен\". На билета е изписана цената от 1 лев, както и че важи за един ден и за цялата мрежа на градския транспорт.  Пътуването със \"зелен билет\" е извънредна мярка, която цели да стимулира хората да оставят автомобилите си и да използват градския транспорт в дните с висока концентрация на фини прахови частици във въздуха. Решението за това беше взето от Столичния общински съвет на 25 януари 2018 г.  ЦГМ има готовност да пусне допълнителни транспортни средства по линиите на обществения транспорт в периодите със силно замърсяване на въздуха.", "date": "2018.01.26", "title": "Водачите в обществения транспорт ще продават и \"зелен билет\""}
{"url": "http://www.faktor.bg/bg/articles/tsvetanov-radev-izpadna-v-mezhdunarodna-izolatsiya-rushi-avtoriteta-na-parlamenta-za-da-se-chuvstva-toy-znachim", "text": "Президентът иска да ни привлича в постоянен конфликт – обидни квалификации винаги провокира напрежение и коментари. Това заяви в студиото на Би Ти Ви зам.-председателят на ГЕРБ Цветан Цветанов.  Завистта и обидата не е присъща на президентската институция, той трябва да подкрепя инициативите на кабинета, вместо да демонстрира раздразнение от активността на премиера, посочи Цветанов. Според него Румен Радев има за цел да поддържа противопоставянето с парламента, да се руши неговия авторитет, за да се чувства по-забележим и значим. Но той не е назначил Борисов за премиер и неговите министри, те са избрани по волята на българския народ. Затова не е нормално да отправя подобни упреци към Борисов и правителството. Цветан Цветанов подчерта, че когато е направил своя отчет за първата една година от своя мандат президентът Радев е пропуснал да обясни, защо се обяви за сваляне на санкциите към Русия. Защо не говори за споразумението СЕТА, което подписа, но у нас даде споразумението на КС. Защо не даде отговор кое наложи да ускори избора на бойни самолети, с което остави съмнението за евентуални схеми и корупции за това как ще се  похарчат 1.5 млрд. евро.  България има своята евроатлантическа ориентация - ЕС и НАТО, а Радев ни тласка в друга посока.  Затова с тези си действия президентът не може да бъде сериозен фактор. За една година изпадна в международна изолация, за разлика от президента Плевневиев. Няма как Радев да се състезава с Борисов, защото той е прогнозируем и има доверието на европейските ни партньори, аргументира позицията си политикът. Той изрази изненадата си към водещия, че се подминава темата с вота на недоверие. Вотът на недоверие беше един безсмислен дебат, в който БСП извади острието си Елена Йончева. Но вие видяхте един безапелационен Делян Добрев, който извади оригинални документи за журналистката, която се оказа свързана с КТБ, но за аферата с банката на Василев вече никой не говори, посочи Цветан Цветанов.  На въпрос на водещия дали смята, че системата на Митниците е пробита, бившият шеф на МВР обясни, че няма подобно впечатление. Друг е въпроса, че сигналите, които са подадени за пропуски в системата, са нещо добро, защото по този начин тя може да бъде подобрена и да функционира по-ефективно. Цветанов обаче смята, че все пак тази система е подобрила събираемостта от акцизи, като е повишила приходите в хазната.  Що се отнася до това дали ще успеят да открият поръчителите и убиеца на Петър Христов, Цветан Цветанов смята, че се надява специализираните органи да си свършат работата и престъплението да бъде разкрито. Той обаче отказа да коментира думите на Георги Вълев, че парите и политиката са убили бизнесмена, като обясни: Не коментирам интервюта на лица, които са с ефективни доживотни присъди.", "date": "2018.01.26", "title": "Цветанов: Радев изпадна в международна изолация, руши авторитета на парламента, за да се чувства той значим"}
{"url": "http://www.faktor.bg/bg/articles/neno-dimov-protestite-za-pirin-sa-politicheski", "text": "Като политически определи протестите за Пирин министърът на околната среда и водите Нено Димов, пред \"Нова\". Той смята, че лидерите им са партии, които не можаха да влязат в парламента. \"Този протест много ясно виждаме, че е политически. От самото начало бяха политически\", заяви Димов. По думите му голяма част от хората, които протестират, вероятно не си дават сметка за какво точно протестират. \"Не става дума за 48 на сто строителство, а за 2 процента, на които и в момента може да се прави спортна инфраструктура. Лифтът ще бъде нищожен процент от тези 2”, поясни министърът. \"През всичките години са се опитвали по друг начин, избягвайки демократичното представителство, да прокарват решения, които да спират развитието на България. На практика зимният туризъм в България е блокиран от десетилетия\", коментира Димов. \"Политически протести е имало навсякъде в демократичния свят, нормално е да ги има и в България\", убеден е министърът.  Нено Димов заяви още, че в глобалния индекс за екологична ефективност България е на 30 място в света, като през 2017 г. се е качила с 3 места. А по отношение на биоразнообразието и хабитатите от 64-то място се е качила на 23-о място. \"Много добре си гледаме околната среда\", заключи министърът.", "date": "2018.01.26", "title": "Нено Димов: Протестите за Пирин са политически"}
{"url": "http://www.faktor.bg/bg/articles/protesti-v-germaniya-sreshtu-turskata-operatsiya-v-siriya", "text": "Близо 800 души се включиха в демонстрации в Майнц и Трир срещу турската операция в Сирия и доставките на германски оръжия за Анкара, съобщава Der Spiegel, цитирано от \"Фокус\". По данни на полицията в акцията в Майнц са протестирали около 400 души, които са се включили в марш през центъра на града. Подобен е броят на участниците и в демонстрацията в Трир. Изданието уточнява че, някои от демонстрантите са издигали забранени плакати и поради тази причина полицията е започнала разследване срещу тях.  Турция стартира операция \"Маслинова клонка\" в събота, 20 януари. Тя е насочена срещу кюрдските милиции в района на Африн, Северозападна Сирия. В понеделник в медиите бяха разпространени снимки, на които ясно се вижда, че турската армия използва танкове \"Леопард 2\", германско производство. През 90-те години на миналия век Берлин предаде 351 такива машини на Анкара, припомнят от редакцията. По-рано германските власти съобщиха, че замразяват всички планове за модернизиране на танкове немско производство използвани от турската армия, съобщи авторитетното издание Spiegel.", "date": "2018.01.26", "title": "Протести в Германия срещу турската операция в Сирия"}
{"url": "http://www.faktor.bg/bg/articles/shandor-pitner", "text": "Министърът на вътрешните работи на Унгария Шандор Пинтер изрази надежда, че съвсем скоро страната ни ще стане пълноправен член на Шенгенското пространство.  В интервю за БНР той обаче изрази загриженост по отношение на проблема с мигрантите и политиката, която се опитва да прилага ЕС спрямо тях.  Европейската миграционна политика не е успешна. Според нас, за да стане тя успешна, първо трябва да защитим външните граници на Европейския съюз. И след това можем да дискутираме миграционната политика и политиката за убежище. Нека да използвам възможността да поздравя България за това, че много успешно защитава външните граници на Шенгенското пространство като построи повече от 20 километра ограда по границата си. Това, което трябва да бъде направено, според унгарския вътрешен министър, е да имаме граничен контрол, който да е достатъчно силен, за да не се позволява на никого да влиза безконтролно на територията на дадена страна. Трябва да стане възможно извън външните граници на Европейския съюз да преценяваме дали някои е истински бежанец, мигрант, икономически мигрант или авантюрист.  Това, което казвам, не е нищо ново. Шенгенският договор много ясно определя правилата. Целта ни не е нищо друго освен да приложим шенгенските правила. Очакваме и всички други страни да ги прилагат. Освен това уважаваме Женевската конвенция и действаме според нея като даваме бежански статут на всеки, който има право. Очевидно може отново да има кризисни ситуации. Тогава трябва да разположим силите на Фронтекс, но за да може да стане това в определени страни при кризисни ситуации, са необходими човешки, финансови и материални ресурси. И това трябва да бъде осигурено от Европейския съюз, ако има необходимост. Пинтер обяснява още, че  Унгария не одобрява задължителната квотна система, защото не искаме някои други страни да определят кой да влиза или остава на територията на страната или не. Според нас това не е въпрос на солидарност, а въпрос на суверенитет. Според Лисабонския договор Европейският съюз е общност от суверенни страни. Така, че просто следваме това. През 2015 година 391 000 души влязоха на територията на Унгария и само за около 150 000 беше планирано да бъдат преместени в други страни членки. Но Унгария каза, че ние сами ще си решим проблема. Солидарността е многолика. Едно от лицата на солидарността е това да разпределим тези мигранти, които вече са на територията на Европейския съюз. На въпрос кога смята, че България ще бъде приета в Шенген, Пинтер, казва с известно недоумение: И аз това се питам, защото си спомням, че по време на унгарското председателство през първата половина на 2011 година аз самият бях този, който подкрепяше и призоваваше България да бъде приета в Шенгенската зона. Тъй като България напълно е изпълнила техническите изисквания за Шенгенската зона, смятам, че това ще стане много скоро. Шандор Пинтер беше в София за неформалната среща на министрите на вътрешните работи от страните-членки на ЕС. На нея бяха обсъдени общата миграционна политика и контрола на границите.", "date": "2018.01.26", "title": "Шандор Пинтер: Мигрантска политика на ЕС ще е успешна, ако имаме добре защитени външни граници"}
{"url": "http://www.faktor.bg/bg/articles/novini/balgariya/zad-istanbulskata-konventsiya-tsarkvata-skri-skandalite-s-izbor-na-vidinski-vladika", "text": "Отрицанието и анатемосването на Истабулската конвенция се оказа добър повод БПЦ да скрие от погледа на обществото скандалите при избор на владици. Особенно показателен е случаят с ръкополагането на нов Видински владика, след кончината на митрополит Дометиян. В листата на достоизбираемите Св. Синод е включил две имена на кандидат-митрополити. Единият е Белоградчишкият епископ Поликарп, а другият е Мелнишкият епископ Герасим. В БПЦ сега се усеща разделение на две проруски лобита по казуса „Видин“. Зад Поликарп стои Николай Пловдивски, а зад Герасим, който е главен секретар на Синода, стоят Гавриил Ловчански и Йоан Варненски и едни много важни библиотекари, шушукат в църковните среди. Но и в този казус Москва е обезпечила своя интерес, след като и двамата претенденти са нейни възпитаници, а и техните ментори също са равни по външния отдел на Руската църква. Най-притеснителното е, че и двамата кандидати нямат диплома за завършено висше богословско образование, а това е в разрез с чл. 83, ал. 2, т. 4 от църковния Устав. Но за Св. Синод, ръководен от патриарх Неофит спазването на устави, правилници и членове отдавна няма значение, а каноните са отстъпили място на светската целесъобразност. Съществената разлика между Герасим и Поликарп е, че вторият е бил викарий във Видин и хората го познават и искат за духовен водач на епархията. В негова подкрепа има подписки. Герасим изобщо не е познат в митрополията, но той има повече задкулисна подкрепа. Вместо диплома за висше богословско образование, Герасим може да се похвали само с документ, че е следвал актьорско майсторство в НАТФИЗ. След това е специализирал „църковна дипломация” към училище на Московската патриаршия, което не е богословие. Спорни са и годините, които Герасим е прекарал като монах, но синодалните старци са готови да преглътнат и този проблем. Във област Видин християните се притесняват, че изборът за владика на 28 януари ще бъде тежко манипулиран и опорочен. Това твърди във „Видин вест” местният общественик Владимир Велков. Той е инициатор и на създаването на facebook групата \"България иска Негово Преосвещенство Епископ Поликарп за митрополит на Видин\". На този етап е повече от ясно, че предстоящият избор ще бъде в пълно противоречие и нарушаване на Устава на БПЦ, а Св. Синод отказва да разследва и установи дали кандидатурата на Герасим е в съответствие с каноните.", "date": "2018.01.26", "title": "Зад Истанбулската конвенция Църквата скри скандалите с избор на Видински владика"}
{"url": "http://www.faktor.bg/bg/articles/atanas-slavov-po-konstitutsionni-i-osnovni-prava-referendumi-ne-se-provezhdat", "text": "По конституционни и основни права в общия случай референдуми не се провеждат, те са изключени от възможността за гласуване от гражданите. Това обясни пред БНР Атанас Славов, преподавател по конституционно право в Софийския университет, след като ГЕРБ отложи ратификацията на Истанбулската конвенция, а БСП предлага референдум за документа.   \"Не мисля, че провеждането на референдум по такъв въпрос е добра идея от чисто конституционна гледна точка. Има реална опасност един такъв референдум да влезе в колизия с Конституцията, защото самата тя гарантира голяма част от правата, уредени в Конвенцията\", посочи Славов. По думите му има и други международни актове, гарантиращи част от тези права.  \"Тоест, ние какво ще питаме българските граждани - да се гарантират ли права, които вече са гарантирани от национални и международни актове\". \"За мен екстравагантна е самата идея по международен договор, който урежда основни права на човека, да има гласуване на референдум. От тази гледна точка аз виждам по-скоро колизия с Конституцията\", категоричен е експертът. Той обясни, че\"формално погледнато, тъй като конвенцията е международен акт, законът за прякото участие предвижда възможност преди ратификацията на един международен договор да може да се проведе референдум, но тази възможност по принцип се използва за международни договори, които имат политически или военен характер, които предвиждат членство в някаква международна организация\".  Има възможност, ако парламентът все пак вземе решение за провеждане на референдум, Конституционният съд да се произнесе дали едно такова решение е конституционосъобразно, потвърди Славов. \"Проблем в тази конвенция наистина няма - говоря от гледна точка на принципи на правото, на защита на конституционни права, но очевидно съвсем целенасочено в българския дебат бяха вкарани теми, които ги няма в Конвенцията: това са темите за тъй наречения трети пол, за гей браковете\", заяви преподавателят по конституционно право.  Той смята, че групите, които вкараха подобни теми, постигнаха своята цел.  \"Всъщност дебатът беше не дали да се ратифицира Конвенцията, дебатът беше за \"упадъчното\" въздействие на Европа в България\". Произнасянето на Конституционния съд за съответствие на Конвенцията с Конституцията преди ратификацията, е достатъчно авторитетен и сигурен механизъм за изчистване на възможни колизии, смята Славов. По думите му, това е най-чистият механизъм. Той допълни, че може да се използва и вариантът с обяснителната декларация при ратификация.  \"Организаторите на тази истерична кампания, която се проведе в момента, до голяма степен си изгърмяха патроните. Не бива да имаме съмнения, че това беше организирана кампания\".  Атанас Славов посочи, че със сигурност, включително като опорни точки, подобна кампания се е провела в Армения, много подобна като тази, като основни послания. \"Истината е, че в едно общество, което не е напълно ценностно интегрирано в европейското културно пространство, подобни дебати са възможни\".  Експертът каза още, че заради чувствителността по част от поставените въпроси, които не са в Конвенцията - именно трети пол и еднополови бракове, е легитимна, \"доколкото подобни дебати не се водят в България и лесно може да се манипулира публичното мнение\".", "date": "2018.01.26", "title": "Експерт: По конституционни и основни права референдуми не се провеждат"}
{"url": "http://www.faktor.bg/bg/articles/kanadski-ministar-podade-ostavka-tormozel-seksualno-podchinenite-si", "text": "Канадският министър на спорта и на хората с увреждания Кент Хейр подаде оставка заради неуместно поведение. Срещу него се води разследване за вербален тормоз от сексуално естество, съобщава „Дарик\". По времето, когато той бил депутат в парламента на провинция Албърта жените избягвали да пътуват в асансьор с него, защото той им подхвърлял коментари от сексуално естество, което ги карало да се чувстват застрашени. По случая се води разследване. Във връзка с обвиненията срещу Кент Хейр, канадският премиер Джъстин Трюдо каза, че ги приема много сериозно и припомни, че всяка форма на тормоз е неприемлива и канадците имат правото да живеят и работят в една свободна от тормоз среда. Задълженията на Кент Хейр като министър ще поеме Кърсти Дънкан, министър на науката.", "date": "2018.01.26", "title": "Канадски министър подаде оставка - тормозел сексуално  депутатки"}
{"url": "http://www.faktor.bg/bg/articles/tsacheva-1", "text": "От ключово значение за българското председателство в сферата на правосъдието е осигуряване на бързо, ефективно и справедливо правосъдие. То трябва да бъде основано на взаимно доверие между съдебните системи на различните държави членки, спазвайки принципа на върховенството на правото. Това заяви министърът на правосъдието Цецка Цачева преди да вземе участие в неформалния Съвет \"Правосъдие и вътрешни работи\" в София.  По думите й първата тема, която ще бъде предмет на дебат на министрите във втория ден от срещата, е свързана с институционализиране и изграждане на службата на европейски прокурор.  Днес очаквам мнение във връзка с начина, по който службата на европейския прокурор ще си взаимодейства с останалите служби на европейския съюз Евроюз, Интерпол и ОЛАФ\", посочи Цачева и добави: \"Втората тема е за регламент „Брюксел IIА“. Той цели бързина и ефективност при връщане на дете отвлечено от родител, както и зачитане и изпълнение на съдебно решение от една държава спрямо родителски права в друга държава\", допълни министърът на правосъдието. По време на работният обяд ще обсъдим възможността за използването на постиженията на роботиката и изкуствения интелект, както и облекчаването на достъпа до правосъдие. Ще обсъдим и някой етични норми във връзка с използването на тези съвременни и модерни технологии, които аз съм убедена ще служат в полза за по-доброто правосъдие\", завърши още Цачева.", "date": "2018.01.26", "title": "Цачева: Осигуряване на бързо и справедливо правосъдие е от ключово значение за европредседателството ни"}
{"url": "http://www.faktor.bg/bg/articles/fandakova-pomoli-ne-izpolzvayte-lichnite-si-avtomobili-dnes", "text": "Столичният кмет Йорданка Фандъкова помоли гражданите и гостите на София да оставят личните си автомобили и по възможност да използват градския транспорт днес. Причината е завишено ниво на замърсяването на въздуха.  \"Домакинствата, които се отопляват на дърва и въглища, при възможност да използват електрически уреди за отопление или друго екологично отопление\", призова Фандъкова от официалната си \"Фейсбук\" страница. Тя обяви, че е възложила на Столичния инспекторат и РИОСВ да извършат извънредни проверки на пунктове за вторични суровини и автосервизи за нерегламентирано изгаряне на отпадъци, а Пътна полиция и СДВР да извършат извънредни проверки на автомобилите са нивата на вредните газове. По-рано социалните мрежи се напълниха със снимки на столичани показващи замърсяването на въздуха от различни точки в София. \"А вие какъв въздух дишате?\", попитаха те.", "date": "2018.01.26", "title": "Фандъкова: Не използвайте личните си автомобили днес"}
{"url": "http://www.faktor.bg/bg/articles/izostaven-bagazh-v-metroto-vdigna-na-krak-politsiyata", "text": "Подаден е сигнал за изоставен багаж на метростанция \"Младост 3\", съобщиха от пресцентъра на Столична община. Багажът се проверява от екип на Специализирания отряд за борба с тероризма (СОБТ). Влаковете на метрото временно няма да спират на метростанцията.", "date": "2018.01.26", "title": "Изоставен багаж в метрото вдигна на крак полицията"}
{"url": "http://www.faktor.bg/bg/articles/obshtestvo/zakon-i-red/bus-ubi-peshehodets-v-sofiya", "text": "Мъж на 80 години е загинал при катастрофата на столичния булевард \"Сливница\". Възрастният човек е бил на пешеходна пътека, когато го е връхлетял бус, информираха от пресцентъра на МВР.  Мъжът е загинал на място.  На мястото на инцидента се извършва оглед и процесуално-следствени действия.", "date": "2018.01.26", "title": "Бус уби пешеходец в София"}
{"url": "http://www.faktor.bg/bg/articles/politika/hlyab-i-pasti/na-treti-mart-nyama-kakvo-obshto-da-praznuvame-s-patriarh-kiril-i-ruskata-tsarkva", "text": "Малко протокол. Не е нормално руският посланик, пратеник на руската държава, която е отделена от РПЦ, да обявява посещение на Патриарх Кирил. Той не може да дойде у нас по друга, освен по покана на БПЦ и е редно те да си обявят посещения по църковна линия. Когато източник на новина е руското посолство това означава само едно - посещението е   Още едно доказателство, че РПЦ излиза на преден план при провеждането на хибридната война срещу България. Поради това е важно както се разкриват източниците на външно финансиране на българския ислям, така трябва да се осветяват и публични и финансови помощи  за БПЦ от Русия, участието на руските специални служби в този процес, защото това е свързано с потенциално използване на БПЦ за цели, несъвместими с българския национален интерес. Примерно какви средства наскоро е получила БПЦ от РПЦ? Нали си давате сметка, че тези средства не отиват за храмовете, а   Обърнете внимание и на \"тайминга\" - подобни \"стимули\" съвпадат с рязкото активизиране на позицията на Светия Синод срещу ратификацията на Истанбулската конвенция и откровенията излагащи достойнството на висшия клир, невежество, изречено от митрополит Гавриил по етимологията на думата „джендър”. Покойният Патриарх Максим, може всякакъв да е бил, но никога не би позволил подобна излагация.  Не съм сигурен какво посрещане ще има Патриарх Кирил у нас, нищо че идва по добър повод - 140 годишнина. И дали някой не си прави грешно сметката, че покрай мъжете с расата могат да прокарват политика, която ни отдалечава от цивилизационния избор. Моята ценностна система има твърде малко общо с тази, която изповядват Кремъл и РПЦ. Да не говорим, че няма какво да празнувам с РПЦ, която в онези славни времена и години, е била   и е деен участник в схизмата на Цариградската патриаршия, наложена през 1872 година.  Какво по точно ще празнува Светият Синод съвместно с руския патриарх? Потисничеството, непризнаването, пренебрежението към духовните нужди на българския народ и независимата българска православна църква?", "date": "2018.01.26", "title": "На трети март няма какво общо да празнуваме с патриарх Кирил и Руската църква"}
{"url": "http://www.faktor.bg/bg/articles/tramp-gotov-s-plan-da-predlozhi-grazhdanstsvo-na-1-8-miliona-migranti", "text": "Американският президент Доналд Тръмп предложи план за предоставяне на гражданство за 1,8 милиона „мечтатели“ – мигранти, дошли в САЩ като деца, но неразполагащи с документи, съобщава AFP. Планът ще бъде официално представен следващата седмица, но според предоставената на Конгреса извадка, мигрантите ще бъдат включени в план за придобиване на гражданство, чието времетраене ще бъде между 10 и 12 години, предаде \"Фокус\". Програмата на Тръмп включва също така прекратяването на известната „лотария за зелени карти“ и предоставяне на 25 милиарда долара от Конгреса, предназначени за строеж на стена по границата с Мексико. Предвижда се и въвеждане на по-строги мерки в сферата на нелегалната имиграция. Представител на Белия дом е заявил пред журналисти, че Департаментът за вътрешна сигурност на САЩ „трябва да разполага с възможността да спира нелегалната миграция и депортира нелегално пребиваващите“ в страната.", "date": "2018.01.26", "title": "Тръмп готов с план да предложи гражданстсво на 1.8 милиона мигранти"}
{"url": "http://www.faktor.bg/bg/articles/novini/balgariya/balgariya-e-sred-otlichnitsite-v-es-po-izpolzvane-na-vazobnovyaema-energiya", "text": "България е сред отличниците в Европейския съюз по използване на възобновяема енергия, показва европейската статистика. Страната ни вече е достигнала и дори надминала нивото на използваната възобновяема енергия по стратегията \"Европа 2020\", предаде БТА. Постигнали сме дял в потреблението на ВЕИ от 18,8 процента при заложени 16 на сто. Така се нареждаме сред 11-те страни членки на Евросъюза, достигнали нужното ниво за използване на ВЕИ. Анализът на Евростат сочи, че сме направили 10 на сто ръст за период от почти 12 години. Според данните най-висок дял от ВЕИ у нас са били използвани в отоплението и охлаждането - около 30 процента. Другите страни отличнички в ЕС са Чехия, Дания, Естония, Хърватия, Италия, Литва, Унгария, Румъния, Финландия и Швеция. Швеция има най-голям дял в ЕС през 2016 г., по използване на ВЕИ - 53,5 на сто, пред Финландия - 38 на сто, Латвия - 37 на сто, Австрия - 33 на сто, и Дания - 32 на сто.  В противоположния край на скалата с най-ниски дялове на възобновяемите енергийни източници са Люксембург - 5,4 процента, Малта и Холандия - и двете по 6 на сто, отчита Евростат.", "date": "2018.01.26", "title": "България е сред отличниците в ЕС по използване на възобновяема енергия"}
{"url": "http://www.faktor.bg/bg/articles/v-chehiya-se-provezhda-vtoriyat-tur-na-prezidentskite-izbori", "text": "Днес и утре в Чехия се провежда вторият тур на президентските избори. За поста се борят досегашният президент Милош Земан, който е с проруски, прокитайски и антимюсюлмански позиции, и либералът Иржи Драхош. На първия тур Земан получи почти 39 процента, а Драхош - 27.  В навечерието на втория тур социологическите агенции са колебливи в прогнозите си за евентуалния победител, отбелязва БНР.  Президентът на Чехия има главно представителни функции. Той назначава министър-председателя и правителството и приема оставката им, назначава съдиите от Конституционния и Върховния съд, както и членовете на Управителния съвет на Националната банка, утвърждава законите, изпълнява функцията на върховен главнокомандващ на въоръжените сили и има право да помилва осъдени. Преки президентски избори в Чехия се провеждат за втори път. Преди пет години във втория кръг Земан победи бившия външен министър Карел Шварценберг, спечелвайки 54,8 на сто от гласовете и победи противника си с почти 10 процента. Според проучване, публикувано в неделя на агенциите MEDIAN и KANTAR TNS, на втория тур за Земан ще гласуват 45,5 процента от анкетираните, а за Драгош - 45 на сто.", "date": "2018.01.26", "title": "В Чехия се провежда вторият тур на президентските избори"}
{"url": "http://www.faktor.bg/bg/articles/soros-atakuva-tramp-iska-da-sazdade-ot-sasht-mafiotska-darzhava", "text": "Джордж Сорос, американският милиардер и филантроп, каза, че вярва, че американският президент Доналд Тръмп иска да създаде \"мафиотска държава\" в САЩ, но няма да може да го направи заради силата на онези институциите в страната, които са от съществено значение, предаде Асошиейтед прес. Това изказване Сорос направи по време на годишната вечеря, давана от него в кулоарите на Световния икономически форум в Давос. Той не навлезе в подробности относно изразеното мнение, но прогнозира, че Тръмп ще бъде \"временен феномен\" и ще изгуби изборите през 2020 г., ако стигне толкова далеч. Сорос е отдавна критик на Тръмп, който също е в Давос и който ще произнесе реч днес, предаде БТА. Както и миналата година, милиардерът определи администрацията на Тръмп като \"опасност за света\", предаде Франс прес. Сорос разкритикува и Русия на Владимир Путин, описвайки я също като мафиотска държава, допълва агенцията. Милиардерът отправи критики и към гигантите на интернет, описвайки ги като \"все по-мощни монополи\", които могат да бъдат изкушени да се свържат с \"авторитарни режими\", за да създадат \"тоталитарна мрежа, каквато Олдъс Хъксли или Джордж Оруел самите не биха могли да си представят\" в техните романи \"Прекрасният нов свят\" и \"1984\". Сорос спомена в тази насока Гугъл и Фейсбук. \"Давос е едно добро място, за да се обяви, че техните дни са преброени\", каза Сорос по адрес на интернет гигантите, които също са пратили армия от свои представители на форума. Сорос е критик на ултралибералния капитализъм и смята, че интернет гигантите трябва да се подчиняват на по-строги регулации. На вечерята Сорос говори и за биткойна. Той припомни, че това не е валута и че честите покачвания на курса на биткойна са \"типичен балон\". Според милиардера обаче няма да има \"брутален спад\" в курса на биткойна, а по-скоро поетапно намаляване.", "date": "2018.01.26", "title": "Сорос атакува Тръмп: Иска да създаде от САЩ  \"мафиотска държава\""}
{"url": "http://www.faktor.bg/bg/articles/novini/svyat/otkriha-srs-v-ofisa-na-na-lidera-na-kraynata-desnitsa-shtrahe-vitsekantsler-na-avstriya", "text": "Само за една седмица във виенския офис на лидера на крайната десница Австрийска партия на свободата бяха открити устройства за следене и имаше проникване с взлом. Крайната десница е част от правителството и е оглавявана от вицеканцлера на Австрия Хайнц-Кристиан Щрахе, предаде Ройтерс. Проникването с взлом е станало в сряда вечерта, докато Щрахе е бил на вечеря извън офиса. Инцидентът стана броени дни, след като там бяха открити средства за електронно наблюдение, скрити зад огледална стена. Те били намерени при проверка, извършвана обичайно от специалисти на разузнаването, когато една партия се мести, разказа партийна говорителка. Щрахе се премести в новия си офис през декември. Той се помещава в бароковия дворец Дитрихщайн във Виена. По случаите е започнало разследване, предаде БТА.  Тези разкрития бяхя направени в разгара на скандал с кандидат на партията на изборите в провинция Долна Австрия - Удо Ландбауер. Той бе принуден да подаде оставка като заместник лидер на студентска организация, когато излезе на яве, че тя е разпространявала книга с песни с нацистко съдържание, възхваляващи убийството на евреи и действията на нацисткия режим.", "date": "2018.01.26", "title": "Откриха СРС в офиса на лидера на крайната десница Щрахе - вицеканцлер на Австрия"}
{"url": "http://www.faktor.bg/bg/articles/desislava-atanasova-v-obshtestvoto-ni-se-nasadiha-bezpochveni-strahove-za-istanbulskata-konventsiya", "text": "За никого не е изненада, че ГЕРБ е единствената партия, която може да чуе аргументи. Неведнъж досега сме коментирали въпроса дали има диалог с гражданите и с неправителствените организации. Достатъчно демократични сме, за да чуваме друго мнение. Има редица страхове по тази тема, според мен неоснователни, и затова решихме да дадем възможност за сериозен дебат и разяснителна кампания какво е това Истанбулска конвенция, обясни пред Нова ТВ депутатът от ГЕРБ Десислава Атанасова. \"Голяма част от коментаторите на този въпрос не са я чели. В обществото ни се насадиха страхове, които са в голямата си част безпочвени\", допълни тя. Атанасова отрече да е получавала есемес от премиера Бойко Борисов за отлагане на гласуването по ратификация на конвенцията. \"Готова съм да предоставя телефона си, за да проверите\", каза тя. \"Темата стана политическа, а не трябва да е така, защото конвенцията засяга насилието. Мерките срещу домашното насилие стои извън дневния ред на обществото. Изведнъж някой каза, че в конвенцията съществува думата \"трети пол\" и обществото ни реагира. А такова нещо в нея няма\", каза още Десислава Атанасова. По думите й проблемът в политиката е лицемерието, а не различните мнения на партиите.  Атанасова посочи, че гласът на хората за ГЕРБ е бил най-важното, търсили ли са тяхното доверие, винаги са се  допитвали до хората.  Нямаме никакъв проблем с какъвто и да е референдум, но е важно да има разяснителна кампания в която да се чуят всички доводи. Но според нас е нормално краят на европредседателството да бъде поставен като срок, в който да покажем европейско поведение. Трябва да се отърсим от  страховете, защото е факт, че тази конвенция не е приета само в Русия и Азербайджан. Трябва обаче да има разяснителна кампания – тук е ролята на църквата, на политиците – не да внасят страх, че нещо в нашата народопсихолоия и ценности ще бъдат разрушени, а напротив – да говорим открито и ясно за необходимостта от борба с домашното насилие над жени и деца. Затова се питам - как Нинова спи спокойно, след като нейният син е учил и сега работи и живее в САЩ, а там от доста години са разрешени еднополовите бракове.", "date": "2018.01.26", "title": "Атанасова: Спи ли спокойно Нинова - синът й живее в САЩ, където еднополовите бракове са разрешени"}
{"url": "http://www.faktor.bg/bg/articles/novini/balgariya/slanchevo-i-tiho", "text": "Днес ще е предимно слънчево. Преди обeд на отделни места в низините ще има мъгла или инверсионна облачност. Ще е почти тихо. Максималните температури ще са предимно между 1° и 6°, за София - около 4°. Атмосферното налягане ще остане без съществена промяна – значително по-високо от средното за януари. В планините ще бъде слънчево. Ще духа до умерен, по билата и силен вятър от север-североизток. Температурите ще се повишат още и максималната на височина 1200 метра ще е около 4°, на 2000 метра – около минус 1°. По Черноморието ще има инверсионна облачност, която ще се разкъсва и намалява в следобедните часове. Ще духа слаб до умерен североизточен вятър. Максималните температури на въздуха ще са 3°-4°. Температурата на морската вода е 6 - 7°. Вълнението на морето ще е 2 - 3 бала.", "date": "2018.01.26", "title": "Слънчево и тихо"}
{"url": "http://www.faktor.bg/bg/articles/novini/svyat/pozhar-v-bolnitsa-otne-zhivota-na-41-v-yuzhna-koreya", "text": "41 души са загинали при пожар в южнокорейска болница в петък, съобщава AFP, като се позовава на информация от местните власти. Същевременно ранените са близо 80 души, като това е най-смъртоносният пожар в Южна Корея в последното десетилетие. Огънят е избухнал към 00:30 часа българско време (7:30 местно) в шестетажна сграда в град Мирянг, помещаваща болница и старчески дом, предаде \"Фокус\". Две от работещите в лечебното заведение медицински сестри са разкрили пред пожарната, че изведнъж да видели как в едно от помещенията на сградата избухва огън. Общо над 200 души са се намирали в болничното заведение. Към момента пожарът е загасен, изясняват се причините около инцидента. Трагедията става месец след пожар във фитнес клуб в град Чечхон, в който загинаха 29 души. Тогава причините за големия брой жертви бяха липсата на аварийни изходи, неправилното париране на автомобили, блокиращи достъпа на пожарникарските коли до горящата сграда и наличието на запалими материали в конструкцията на сградата, припомня БТА.", "date": "2018.01.26", "title": "Пожар в болница отне живота на 41 в Южна Корея"}
