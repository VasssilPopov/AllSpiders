{"url": "https://www.faktor.bg/bg/articles/ubitata-30-godishna-zhena-ot-orlandovtsi-e-bila-probodena-s-nozh-v-garloto", "text": "Убитата 30-годишна жена от столичния квартал \"Орландовци\" е била прободена с нож в гърлото, а ръцете й са били вързани със свинска опашка, пише TrafficNews. Работи се по всички версии, засега няма заподозрени, заявиха от полицията. Жената, която е от ромски произход, има 9-годишен син, а мъжът й от дълги години работел в чужбина. Двамата са били разделени, но в момента той е в София и е привикан да дава показания.  Близките на Пенка подозират, че виновни за смъртта й може да са охранители на бивш завод, който се намира в съседство. Гардовете заловили наскоро жената и брат й, защото ги заподозрели, че крадат желязо. След като пребили Пенка, те я остригали за назидание. Според съседите на Пенка тя е събирала железа, ровела по кофите и не е била конфликтна. Ползвала е наркотици и заради това е имала проблеми с полицията. Близките й обаче твърдят, че наскоро тя изкарала метадонова програма и вече била изчистена от дрогата.", "date": "2019.05.17", "title": "Убитата в  \"Орландовци\" е прободена с нож в гърлото"}
{"url": "https://www.faktor.bg/bg/articles/kiev-rusiya-ne-e-pokanena-na-inauguratsiyata-na-zelenski", "text": "Русия не е сред страните, чиито представители са поканени на предстоящата на 20 май инаугурация на новия президент на Украйна Владимир Зеленски, съобщи говорителят на украинското външно министерство Екатерина Зеленко, предава ТАСС, цитирана от \"Фокус\". „Русия не е поканена на това мероприятие. Поканихме страните, които са наши партньори и приятели“, заяви тя в ефира на телевизионния канал „112 Украина“.", "date": "2019.05.17", "title": "Киев: Русия не е поканена на инаугурацията на Зеленски"}
{"url": "https://www.faktor.bg/bg/articles/sotsiolog-1-2", "text": "Доста силни кампании правят и Воля и ВМРО. Те успяват да пласират своите виждания, като при ВМРО играе и мажоритарен елемент. Този процент, който е между ГЕРБ и БСП е напълно преодолим, не се знае какво ще се случи, каза Канал 3 социологът Васил Тончев. Волен Сидеров например много ни е изненадвал в крайните ситуации и никога не е отговарял на предварителните прогнози, затова и тях не можем да изключим. ГЕРБ също направиха много добра крачка с привличането на СДС, защото това върна десните в играта. НФСБ заложи на лидера си, но там няма отличително изпъкване. Няма също и данни за много силно присъствие на независимите кандидати, каза още той. Много е важно в оставащите 4 дни, коя от тезите на партиите ще изпъкне. Това ще даде отражението на изборите и най-вече на активността на гласуването, която е важна за резултатите. Имаме в проучване, че активността ще е 50 процента, а не мисля, че това ще е така. Има милион и сто човека, които са заявили, че ще гласуват, но няма да го направят, заяви социологът. Основен е сблъсъка между Корнелия Нинова и Елена Йончева и Бойко Борисов и Мария Габриел. Така или иначе и намесите на президента са със значение, но не толкова голямо в изборите. Освен това, скандалът с \"Апартаментгейт”, има известен отлив от ГЕРБ, но той не отива в БСП, а в десните партии. Масата хора са заявили, че скандалът няма да се отрази на решението им, но все пак има и обратното. Това са градски избори- предимно се гласува в големите градове, а това не е добре за БСП, защото техните избиратели са по по-малките райони , каза Тончев.", "date": "2019.05.17", "title": "Социолог: Последните дни ще покажат коя партия ще наложи - ГЕРБ или БСП"}
{"url": "https://www.faktor.bg/bg/articles/kriminalen-psiholog", "text": "Виждаме, че се репродуцират проявите на насилие. Както и на тежки криминални инциденти като този в Костенец. А иначе конкретният човек е специфичен по свой собствен начин и е въпрос на специализираните органи да се справят с задачата. Това зави пред \"Още от деня\" на БНТ проф. Калин Гайдаров – криминален психолог  Проблемът в Костенец е много сериозен, много тежък. Трябва да се работи по-малко по-различен начин. Човекът има своето амплоа. Дори в криминален план хората се различават.  Криминалните престъпници и те си имат своята индивидуалност. Нека действията се съобразят с индивидуалната специфика на този човек. Не би трябвало да се работи по един начин във всички случаи, смята той. Подбудите и мотивите са универсални, средата е различна. Променя се обществената търпимост,  смята психологът .", "date": "2019.05.17", "title": "Криминален психолог: Проблемът с издирвания за убийство в Костенец е много сериозен, много тежък"}
{"url": "https://www.faktor.bg/bg/articles/rusofilite-ot-vazrazhdane-hasane-marsh-obratno-v-anadola", "text": "Крайните националисти от партия \"Възраждане\" организира протест пред турското посолство в София. Поводът е провокативното изказване на турският посланик в България - Хасан Улусой, че в българските училища трябва да се преподава турски език, включително за българите, съобщава news.bg. Припомняме, че скандалното изявление на турския дипломат у нас отприщи вълна от реакции, а \"Възраждане\", която първа излезе с официална позиция по въпроса, поиска той да бъде обявен за персона нон грата, след което да бъде изгонен от страната. В допълнение към тези мерки от партията на Костадин Костадинов призоваха и за признаване на българско национално малцинство в Турция, с признаване на всички възможни права, следващи се на всяка една национално-малцинствена общност, според международните конвенции и стандарти, третиращи този въпрос. И тъй като нищо от това не се случи, а официалните власти в България за пореден път запазиха позорно мълчание, патриотите на Костадинов, проведоха в рамките на вчерашния ден и протест, както пред турското посолство в София, така и пред генералното консулство на южната ни съседка в Бургас. И на двата протеста, възрожденците поискаха турския посланик да напусне страната, а официалните български власти да покажат повече твърдост, както в този конкретен случай, така и винаги, когато занапред чужди представители се гаврят със страната ни. Пред сградата на турското посолство в София председателят на \"Възраждане\" произнесе кратка реч и буквално каза следното: \"Хасане, мястото ти не е в България, когато говориш по този начин! Хасане, в Турция има 800 000 българи, наши сънародници, които нямат права! Хасане, искаме български новини, български медии и български партии в Турция! Хасане, твоят началник обича да говори за границите на неговата душа. В границите на нашите души обаче влизат Одрин, Лозенград, Бунархисар, Кешан, Енос, Мидия, и още много други български земи! Ако Турция не признае българското малцинство, редно е ние българите да направим необходимото и да защитим своите сънародници.\" В заключение, от \"Възраждане\" заявиха, че каузата за изгонването на Хасан Улусой от страната ни оттук нататък се превръща в една от основните за тях, както и че няма да спрат, докато това не се случи. След което завършиха с вече превърналото се в традиционно за тях: Възраждане - само ние можем!", "date": "2019.05.17", "title": "Русофилите от \"Възраждане\": Хасане, марш обратно в Анадола!"}
{"url": "https://www.faktor.bg/bg/articles/nagla-moskva-v-oon-shte-se-borim-s-teroristite-nezavisimo-ot-stenaniyata-na-zapada", "text": "Русия отказва да счита терористите в Идлиб за неприкосновени и ще продължи борбата с тях, заяви в петък постоянният представител на Русия при ООН Василий Небензя на извънредно заседание на Съвета за сигурност за хуманитарната ситуация в Сирия, предава ТАСС. „Отказваме да считаме терористите за неприкосновени и ще продължим борбата с тях, независимо от стенанията на някои наши партньори“, заяви той. Дипломатът отбеляза, че в руско-турския меморандум за зоната на деескалация „няма и дума, че терористите трябва да се заобикалят“. \"Напротив, в него се потвърждава, че участниците в меморандума се борят с терористите“, каза Небензя.", "date": "2019.05.17", "title": "Нагла Москва в ООН: Ще се борим с терористите независимо от стенанията на Запада"}
{"url": "https://www.faktor.bg/bg/articles/navalni-protestite-v-ekaterininburg-pritisnaha-putin-video-1", "text": "Протестите в Екатерининбург притиснаха президента Владимир Путин. Това, което става там е много важно. Подобни събития се случиха на различни места в Русия, в Ингушетия, в Архангелска област, сега в Екатерининбург.  В града двама олигарси, които живеят в Лондон, пожелаха да издигнат църква, да си построят паметник, на една от малкото останали зелени площи. Всичко беше решено, патриархът подписа, подписаха олигарсите, но... Вече от дни все повече хора се присъединяват към протестите в Екатеринбург. Това заяви руският опозиционен лидер Алексей Навални. Това са хора, които влияят на съдбата си. За тях първо заговориха медиите в града, сега говори цяла Русия. Започнаха безконечни лъжи, че това са изпратени от Запада хора, заяви той.  И ето, че старикът Путин излезе от бърлогата,  опита се да се заиграе със ситуацията, започна да говори за референдум, но протестите продължиха,  това не сработи. Сега тоналността му е съвсем друга. ... Вижте лицето на руската власт, призова Навални.", "date": "2019.05.17", "title": "Навални: Екатерининбург въстана, притисна Путин (ВИДЕО)"}
{"url": "https://www.faktor.bg/bg/articles/ivelina-vasileva-darzha-es-da-znae-che-cherno-more-e-evropeysko-more", "text": "Моето желание да се кандидатирам за евродепутат е от опита ми през годините и експертизата ми в темата за околната среда и водите. Необходимо е да има български глас при отстояването на тези позиции. Това заяви в \"Лице в лице\" по БТВ кандидатът на ГЕРБ за евродепутат Ивелина Василева. \"Държа ЕС да знае, че Черно море е европейско море, затова е необходима черноморска стратегия, която да начертае стратегия за развитие на региона\", добави Василева. Тя добави и други свои лични каузи като предложението да се въведе сертификат на \"Зона свободна от пластмаса\", които да се връчват на хотели, заведения и плажове. \"Наша отговорност е да се ограничи подобно замърсяване, което да попада в рибите и оттам да нарушава човешкото здраве\", убедена е бившият екоминистър. Освен това Василева ще работи за лаборатория в България ,която да анализира въздействието на пластмасата върху човешкото здраве. \"Хората имат грижа за природата, но не трябва да изпадаме в крайности. икономиката трябва да се разгръща възоснова на щадящи околната среда технология, възможности за откриване на нови производства\", добави Василева. На въпрос за бъдещ завод за изгаряне на отпадъците в София Василева посочи, че е необходимо \"да се стремим към извличане на всички полезни елементи от отпадъците\". Василева припомни, че и в други европейски столици има подобни заводи, които генерират и топлоенергия както например е във Виена. Като условие тя посочи проектът да мине през експертиза дали се отделят вредни емисии.", "date": "2019.05.17", "title": "Ивелина Василева: Държа ЕС да знае, че Черно море е европейско"}
{"url": "https://www.faktor.bg/bg/articles/kremal-gotov-da-otvarne-na-udara-na-sasht-sreshtu-ruski-grazhdani", "text": "Кремъл обяви, че ще отговори на новите санкции на САЩ срещу руски граждани, съобщи РИА Новости. САЩ вече наложиха санкции срещу чеченска група и петима души, сред които трима руснаци. Те са обвинени в нарушаване на правата на човека. В това числов влизат убийства и изтезания на хора от ЛГБТ общността. Санкциите са по закона Магнитски. Към момента в списък по закона са включени 55 лица. Списъкът е наречен така в памет на руски адвокат, починал в местен арест. Той е вкаран в затвора, след като е помогнал за разкриването на схема за данъчни измами. Това е поредна серия от санкции на САЩ срещу Русия. През тази седмица американският държавен секретар Майк Помпео разговаря с руския президент Владимир Путин и руския външен министър Сергей Лавров. Те се разбраха да възобновят каналите за комуникация между двете страни.", "date": "2019.05.17", "title": "Кремъл готов да отвърне на удара на САЩ срещу руски граждани"}
{"url": "https://www.faktor.bg/bg/articles/sarbiya-startira-stroitelstvoto-na-turski-potok", "text": "В Сърбия започна изграждането на участъка от проекта „Турски поток“, съобщи „Вечерни новости“. Сръбската част от газопровода е с дължина 403 км. По план трасето трябва да бъде завършено до 18-ти декември. Газопроводът е разделен на 4 части на сръбска територия. Първият участък е до българската граница Чуприя. Втората част е от Чуприя до река Дунав. Следващите части продължават до Зренянин и до Нови Сад и Суботица. Вече има издадено разрешително за строежа на секции 2 и 3, като скоро такова ще има и за първата секция. Собствеността е поделена на 49% за „Сърбия Газ“ и 51% за „Газпром“. По-рано Сърбия обяви, че планира да завърши проекта възможно най-бързо.", "date": "2019.05.17", "title": "Сърбия стартира строителството на \"Турски поток\""}
{"url": "https://www.faktor.bg/bg/articles/obshtestvo/zakon-i-red/mashtabna-operatsiya-na-mvr-v-kostenets-i-okolnostite-za-izdirvane-na-stoyan-zaykov", "text": "МВР започва днес мащабна операция в Костенец и околностите за издирване на заподозрения в убийства Стоян Зайков. В акцията ще се включат рекорден брой служители на жандармерията и специализираните служби в МВР. През цялата нощ Костенец е бил блокиран от полиция, жандармерия и барети, това съобщиха пред БНР източници от МВР. Блокирани са и съседните села. Все още обаче, Стоян Зайков не е открит. Малко по-късно МВР трябва да даде и официална информация за започналата вече мащабна операция в региона, която включва рекорден брой служители на жандармерията, на специализирания отряд за борба с тероризма и на други служби в МВР. Припомням Стоян Зайков се издирва вече 8-и ден, след като уби бившата си приятелка и изчезна. Все още продължава и разследването, което трябва да покаже, дали именно той е автор и на второто убийство, извършено в града преди броени дни. От МВР апелират към хората, ако някой има информация за местонахождението на Зайков, да подаде сигнал на тел. 112 или в най-близкото поделение на полицията. Анонимността им е гарантирана.", "date": "2019.05.17", "title": "Мащабна операция на МВР в Костенец и околностите за издирване на Стоян Зайков"}
{"url": "https://www.faktor.bg/bg/articles/ikonomika/turizam/niskite-tseni-v-turtsiya-i-egipet-darpat-turisti-ot-balgariya", "text": "С 2-3% е спаднал броят на туристите от началото на годината досега. Това каза в Русе министърът на туризма Николина Ангелкова.  В същото време обаче се наблюдавал ръст при нощувките с близо 6% и на приходите с над 4%. Според министър Ангелкова причината по-малко туристи да посещават България са ниските цени, които предлагат в Турция, Сърбия, Македония, Тунис и Египет, тъй като имали възможност за пряко субсидиране на сектора. Заради високия процент на румънски туристи, които са посетили България през миналата година, правителствата на двете страни работят за подобряване на достъпността на пътната инфраструктура в Северна България, обясни още Ангелкова. През миналата година от общо 9,2 млн. туристи, посетили България, 1,3 млн. са били от Румъния.", "date": "2019.05.17", "title": "Ниските цени в Турция и Египет дърпат туристи от България"}
{"url": "https://www.faktor.bg/bg/articles/alpinistat-ivan-tomov-e-zaginal-v-himalaite", "text": "Алпинистът Иван Томов е загинал в Хималаите, съобщи БНР, като се позовава на информация от фирмата, организирала експедицията към Лхотце (8516 м). Преди ден 35-годишният русенец изкачи четвъртия по височина връх на планетата. Томов стана третият българин, стъпил на Лхотце, като го направи без допълнителен кислород и без подкрепа от шерпи. Двамата с рускинята Настя Рунова изкачиха върха, но са се забавили при спускането и едва вечерта са достигнали Лагер 4, пише summitsweb.com. От фирмата организатор \"Чатурс Трекс & Експедишънс\" изпратили шерпа от Лагер 3 към Лагер 4, който да посрещне двамата. На сутринта Томов е развил мозъчен оток. Въпреки кислорода и поставения му дексаметазон е починал на слизане под лагер 4. Преди дни ураганни ветрове унищожили палатката на българина и се наложило той да продължи с екипировка назаем, съобщава БНР. Пред \"Хоризонт\" той разказа, че не е успял да се излекува от кашлица, но ще рискува и ще направи опит.", "date": "2019.05.17", "title": "Български алпинист загина в Хималаите на слизане от Лхотце"}
{"url": "https://www.faktor.bg/bg/articles/layf-stayl/prints-hari-specheli-delo-sreshtu-paparatsi", "text": "Британският принц Хари прие значително обезщетение и извинение от фотографска агенция за неоторизирани въздушни снимки на дома му, съобщиха световните информационни агенции, позовавайки се на Бъкингамския дворец. Информационната и фотографска агенция Сплаш е наела хеликоптер през януари, за да заснеме частен дом, нает от принц Хари и съпругата му Меган в Оксфордшир, Централна Англия. Херцозите на Съсекс били избрали имота именно защото е уединен и там са можели да се чувстват необезпокоявани. След като били направени снимките, те е трябвало да се изнесат, обясни адвокатът на принца. Снимките сериозно са застрашили безопасността им. От агенция Сплаш казаха, че снимките са били \"грешна преценка\". Те са публикувани от в. \"Таймс\" и други издания. На тях се вижда и интериорът на дома, включително трапезарията, спалнята, дневната. След това принц Хари е завел дело. Хари и съпругата му Меган Маркъл вече живеят във Фрогмор котидж на територията на Уиндзорския замък, на около 40 км западно от Лондон.", "date": "2019.05.17", "title": "Принц Хари спечели дело срещу папараци"}
{"url": "https://www.faktor.bg/bg/articles/boil-banov-sazdavame-postoyanno-deystvasht-fond-za-kulturno-satrudnichestvo-v-yugoiztochna-evropa", "text": "\"Създаваме постоянно действащ фонд за културно сътрудничество в Югоизточна Европа\". Това каза на пресконференция министърът на културата Боил Банов след провеждането на Съвет на министрите на културата в Югоизточна култура, предаде „Фокус“.  „Вече 15 години този съвет е важен инструмент за конструктивни дебати и активен диалог, благодарение на които разширяваме сътрудничеството между страните в областта на културата в региона. Работата на Българското председателство на Съвета на министрите на културата в Югоизточна Европа през последните месеци беше продиктувано от все по-голямото значение на културата и културното наследство в политическия дневен ред в страните от региона“, заяви Банов. „По време на днешната среша проведохме ползотворна политическа дискусия, фокусирана върху приноса на културата в международните отношения. Обединихме се около тезата, че в днешния глобален свят международното културно сътрудничество е от решаващо значение за постигане на добросъседски и по-крепки връзки между страните“, обясни министърът на културата. Той посочи, че с българското председателство съветът се е утвърдил в още по-голяма степен като политически орган в Югоизточна Европа, който работи за интегритета на района. Банов обясни, че по време на съвета е взето решение за създаване на постоянно действащ фонд за културно сътрудничество в Югоизточна Европа. Той ще бъде финансиран чрез бюджетите за култура на държавите. „Чрез него ще инвестираме повече средства и енергия в популяризирането на нашите култури, наследство, творчество и иновации. Както и ще съдействаме за утвърждаване на положителния образ на региона като цяло. Фондът ще насърчава изпълнението на проекти за регионално и международно културно сътрудничество на основата на координираните действия на страните от Югоизточна Европа и на общите им приоритети. Фондът ще позволи обединяването на ресурси, улесняването на сътрудничество и видимостта на културния обмен и действие“, каза още Банов. Той посочи, че България ще разработи учредителните документи и механизмите за действие на фонда.", "date": "2019.05.17", "title": "Боил Банов: Създаваме постоянно действащ фонд за културно сътрудничество в Югоизточна Европа"}
{"url": "https://www.faktor.bg/bg/articles/ikonomika/-denyat-na-danachna-svoboda-tazi-godina-idva-na-18-may", "text": "\"Денят на данъчна свобода\" тази година идва на 18 май, са изчислили експертите на Института за пазарна икономика (ИПИ). През новата 2019 г. в държавната хазна е планирано да постъпят рекордните за нашата страна 43,9 млрд. лева. Средно за един календарен ден българите ще изработват по 319 млн. лв., което означава, че ще са ни необходими 138 дни, за да попълним хазната. 18 май е денят, в който гражданите ще спрат да работят за държавата и ще започнат да работят за себе си, сочат изчисленията на ИПИ. Датата е символична и показва кога държавната хазна ще се попълни, ако всичко изработено бъде незабавно изземвано - в България я наричат \"Ден на данъчна свобода\", а по-света е известна като Tax Freedom Day. През тези 138 дни се отчитат общите приходи в консолидираната фискална рамка за 2019 г., но има някои специфични моменти, които следва да се отчетат, отбелязват експертите. Живеещите в България отново ще получат помощ от европейските данъкоплатци, които ще ги \"отменят\" за малко над 8 дни работа към държавата. Това отразява заложените в бюджета близо 2,7 млрд. лв. помощи от ЕС. Местните данъкоплатци ще работим до 9 май за държавата, а в дните до 18 май ще бъдем отменени от европейските данъкоплатци. Освен изчислените 138 дни следва да отчитаме и планираните два дни за отработване, които отразяват заложения дефицит от 600 млн. лв. по консолидираната фискална програма. Традиционно през последните години в бюджета се залага дефицит, което означава, че държавата планира да харчи повече, отколкото събира като приходи. През последните три години обаче (2016-2018 г.) този дефицит не се реализира и бюджетите излизаха на голям излишък. В ИПИ очакват и през 2019 г. в бюджета да има излишък, което означава, че няма да има дни за отработване. Най-много дни през 2019 г. ще отделим, за да попълним приходите от ДДС - 34 дни. За приходите от акцизи ще са ни нужни близо 17 дни. За осигуровките ще ни е нужен малко над месец - 24 дни за социално осигуряване и 9 дни за здравно. Приходите от подоходните данъци ще попълним за близо 12 дни, а тези от корпоративни данъци - за малко над 8 дни. Други почти 7 дни ще работим само, за да платим държавните и общински такси. През последните години се наблюдава устойчива тенденция дните, нужни на българските данъкоплатци да попълнят тяхната част от бюджета, да бъдат все повече и денят на данъчна свобода да идва все по-късно през годината. Това означава, че реално данъчната тежест в страната нараства, посочват експертите. Преразпределението през приходната част на бюджета се планира да достигне 37,7%, което е най-високата стойност за последните 10 години. Пример за покачването на данъците са осигурителните вноски за държавното обществено осигуряване, за които отделяме все повече през последните години - през 2017 г. и 2018 г. имаше покачване на вноската за пенсия с по 1% на година, а през 2019 г. беше покачен максималният осигурителен праг. През последните 10 години, след въвеждането на плоския данък от 2008 г., нямаме примери за намаление на данъчната тежест у нас, отбелязват експертите. Сметката разпределя данъчното бреме върху абсолютно всички български граждани (включително деца, пенсионери и т.н.), но именно работещите понасят в най-голяма степен тежестта на хазната. За работещите българи данъчната тежест е близо 50%, т.е. за тях \"Денят на данъчна свобода\" идва чак в края на юни, са изчислили от Института за пазарна икономика.", "date": "2019.05.17", "title": "\"Денят на данъчна свобода\" тази година идва на 18 май"}
{"url": "https://www.faktor.bg/bg/articles/temenuzhka-petkova-1-4", "text": "\"Приоритетите на България в областта на енергетиката са същите, каквито са и за ЕС\". Това каза министърът на енергетиката Теменужка Петкова по време на осмата регионална енергийна конференция „Дневният ред на енергийното развитие на региона – приоритети, технологии, пазари“, предаде „Фокус“. „Имам честта да бъда патрон на тази конференция и искам да благодаря на организаторите, че поставят важната тема за развитието на енергийния сектор в Европа и нашият регион. Този сектор е важен както за икономиката на една държава, така и за нейния народ. От неговото развитие означава до каква степен ще бъде развита икономиката, и как ще можем да гарантираме живота, здравето и благосъстоянието на хората“, заяви Петкова. Тя посочи, че приоритетите на България в областта на енергетиката са същите, каквито са и за ЕС. „Целите са няколко – функциониращ енергиен пазар, гарантиране на енергийната сигурност, назначаване на мерките за енергийна ефективност и др. За да станат тези цели факт трябва да имаме ясна законова база. Такава Европа постави в най-амбициозния проект – „Чиста енергия за всички европейци“, каза още енергийният министър и посочи, че много важни документи са били приети по време на Българското председателство на Съвета на ЕС. „Приоритетите на България в областта на енергетиката са тези, които задава нашето европейско семейство“, каза още Петкова.", "date": "2019.05.17", "title": "Теменужка Петкова: Приоритетите ни в енергетиката съвпадат с тези в ЕС"}
{"url": "https://www.faktor.bg/bg/articles/ikonomika/ekspert-osnovnite-problemi-v-energetikata-sa-zaradi-greshni-politiki-v-minaloto", "text": "\"Основните ни проблеми в енергетиката са формирани на базата на грешни и неустойчиви политически решения в миналото. Трябва да си вземем урок\", коментира пред БНР Антон Иванов от Българския енергиен минен форум. Иванов смята, че проблемът с въглищните централи се задълбочава. Това видимо рефлектира върху цените на тока, а от там и в цената на всички стоки:  \"Въглищните централи са сериозен проблем, който се задълбочава. Сигналите от ЕК не са в полза на използването на въглища в дългосрочен период. В нашия регион - Гърция, Румъния и Унгария - има трайно повишение на електроенергията. Този преход, който е политически зададен, към безвъглеродна, нисковъглеродна енергетика, той струва пари. Въпросът е как всяка страна прехвърля тежестите. Повечето страни, които имат подобни проблеми, работят за създаване на перспектива за своите централи. В Полша например работят с ЕК за ясни срокове, но за постепенно намаляване или по-далечни срокове. Ние стоим малко встрани и не правим нищо подобно\". Според Антон Иванов временните решения устойчиво водят до увеличаването на дълговете в енергетиката. Те вече преминават над 5 милиарда - проблемът в енергетиката превиши проблема с КТБ, да речем, ако го сравним. Предстои този проблем да излезе на повърхността. Няма начин проблемът да изчезне.  По отношение на спора между държавните производители и големите консуматори, Иванов изрази становище: \"За съжаление този спор се води точно в ситуация, когато беше обявено и планирано, че вървим към либерализация на пазара на електроенергия. Но това, което се вижда, че свободният пазар се свива, увеличава се делът на регулирания пазар, а държавните производители са поставени в ситуация да избират или да произвеждат на цена под себестойност, или да не произвеждат, което пък рефлектира в повишаване на цените на свободния пазар. Т.е. виждаме, че няма печеливша позиция\". Запитан защо не работят частните ТЕЦ-ове, Иванов отговори: \"Те работят от гледна точка на техните лицензионни ограничения. Държавните централи могат да бъдат заставени, а частни не могат да бъдат заставени да продават под себестойност\". На голяма енергийна конференция днес, организирана от Българския енергиен и минен форум, ще бъдат поставени спорните проблеми на енергийния пазар у нас. Поканени са министър Теменужка Петкова, Иван Костов, както и директорът на несъществуващия още хъб \"Балкан\".", "date": "2019.05.17", "title": "Експерт: Основните проблеми в енергетиката са заради грешни политики в миналото"}
{"url": "https://www.faktor.bg/bg/articles/zaradi-masovi-izmami-biznesat-iska-parvite-tri-dni-ot-bolnichniya-da-ne-se-plashta", "text": "С 30 % се увеличават болничните листове около празничните дни, сочат изчисленията на работодателите. В тази връзка от бизнеса излязоха с ново предложение: първите три дни от болничния да не изплащат нито частниците, нито от държавата.  Според тях около официални празници масово се вадят фалшиви документи, за да се сливат почивни дни. Най-често хората ходели да берат череши, да свършат работа на вилата или пък на почивка.  От бизнеса напомнят, че има държави, в които се прилага практиката за нулеви до 3 дни при болест. Първите три дни да бъдат нулеви и неплатени е предложение, което синдикатите категорично отхвърлят. Те дават пример с човек, който боледува често през годината, ще загуби една работна заплата. Според профсъюзите ангажимент на работодателите е да упражняват контрол, когато има съмнения за злоупотреби с болнични листове.", "date": "2019.05.17", "title": "Заради масови измами: Бизнесът иска първите три дни от болничния да не се плащат"}
{"url": "https://www.faktor.bg/bg/articles/lilyana-pavlova-skochi-sreshtu-falshiva-novina-nyama-da-spiram-pensiite", "text": "Слуховете, че иска да намали или спре пенсиите, провокира кандидатът за евродепутат от ГЕРБ и СДС Лиляна Павлова да напише гневен пост на страницата си във Фейсбук, в който категорично отрича подобни твърдения, които нарича фалшива новина, а всичко, изписано по неин адрес - манипулация на болен мозък. Вижте пълния текст на поста, който Павлова написа: \"За пореден път категорично опровергавам фалшивата новина, че искам да намаля или спра пенсиите. Няма грам истина в това и апелирам към българските пенсионери: не вярвайте на тази измишльотина! Разбирам, че сме в предизборна кампания. Разбирам, че моите опоненти са вече максимално изнервени, но гръмкото преповтаряне и доукрасяване на тази безобразна изфабрикувана новина вече минава всякакви граници. Още веднъж ясно подчертавам: никога, никъде, в никое интервю, на никоя среща, в никакъв формален или неформален разговор не съм казвала подобни неща за българските пенсионери. Всички цитати, които ми се приписват и внушения, които се вменяват, са долна и безскрупулна лъжа. Възрастните хора на България, нашите родители са поколението, което вгради живота си в съвременна България. Те направиха всичко по силите си, за да можем ние, техните деца и внуци днес да живеем по-добре. Най-малкото, което им дължим са достойни доходи и спокойни старини, наред с цялата си любов и уважение. Това е, което мисля. Всичко останало, изписано по мой адрес, е манипулация на болен мозък, който е в състояние да си представи, че аз ще кажа всички онези гнусни неща, след което без проблем ще се прибера вкъщи и ще погледна родителите си в очите! Искам да помоля всички почтени и мислещи хора да не споделят тази фалшива новина и да не вярват на нито една дума в нея. А на режисьорите й искам да кажа: имайте малко свян!\"", "date": "2019.05.17", "title": "Лиляна Павлова скочи срещу фалшива новина: Няма да спирам пенсиите!"}
{"url": "https://www.faktor.bg/bg/articles/kiril-dobrev-1-4", "text": "\"На 26 май да извоюваме своята свобода – да можем да гласуваме свободно, без някой да ни кара да избираме един или друг номер поради икономически, социални или други причини.\" Това заяви в град Свищов заместник-председателят на БСП Кирил Добрев.  Той продължи с популистка риторика, зачеквайки темата за бедността и неравенствата в доходите на хората, които са най-проблемните теми за бъдещето на Европейския съюз. И отново повтори старата мантра, че с новата „Визия за Европа” БСП  залага на защитата на социалните права за всеки, достойно възнаграждение и преодоляване на разликите в заплащането на мъжете и жените за еднакъв труд. Добрев обаче явно забрави, че за всичко това вина носи и неговата партия, която в годините, когато беше на власт, водеше страната към катастрофа.  Само преди две години бяхме трета политическа сила и никой не ни включваше в никакви сметки. Заедно с вас успяхме да се променим. Спечелихме президентските избори, защото БСП е на страната на хората. Това е като от „Б“ футболна група за една година да стигнеш до Шампионска лига“, прихласна се в успехите на БСП Добрев.  По думите му, обществото е прозряло, че БСП е алтернатива и това обяснява нарастващия рейтинг в социологическите изследвания. „Гласувайте! Колкото е по-голяма избирателната активност, толкова по-голям е протестният вот. Нека европейските избори са метла в ръцете на народа, за да изметем тези от власт“, призова Добрев. Неуспехите на столетницата той обясни с това, че БСП е сложна партия. \"Много хора са ни предричали смърт, но сме успявали да устоим, защото пренасяме от поколение на поколение своите традиции и идеали. А събраните членове в ГЕРБ нищо не ги свързва- Те са заедно заради темата за властта и начина, по който ще я експлоатират след като спечелят съответните избори\", каза още Кирил Добрев, надявайки се, че хората вече са забравили как ни управляваше БСП в годините на прехода.", "date": "2019.05.17", "title": "Добрев пак заговори за власт: Нека европейските избори са метла в ръцете на народа, за да изметем тези от власт"}
{"url": "https://www.faktor.bg/bg/articles/internet-platforma-ni-ulesnyava-kak-da-glasuvame-na-evroizborite", "text": "Ако не знаете или не сте решили за кого да гласувате, платформата \"време за избор\", ще ви помогне да направите информиран избор. Платформата е онлайн приложение, което позволява на гласоподавателите да сравнят възгледите си по различните политики с позициите на основните политически партии или коалиции. Тази платформа не е предназначена да казва на гражданите как би трябвало да гласуват, а само да им покаже къде е тяхното място в политическия спектър по различни въпроси на политиките спрямо основните партии. Програмният директор на Фондация Европейски институт Борислав Мавров, разказа пред Канал 3 малко повече за платформата. \"Платформата дава възможност на избирателя да се позиционира на политическата карта, по нейната хоризонтала ляво-дясно, и по нейната вертикала про-европейски-анти-европейски. На тази диаграма той вижда най-добре къде седи самия той, и колко по скала о до 100 политическите партии са близо до неговите разбирания.\", обясни Мавров. \"Има засилващ се интерес към платформата. Тази платформа се прилага в Германия, Испания, Великобритания и има общи въпроси на които отговарят всички избиратели. Има и въпроси които отразяват нашата политическа действителност. В рамките на 5-6мин. отговаряйки на 25 въпроса, избирателят получава своите резултати.\", добави Мавров.", "date": "2019.05.17", "title": "Интернет платформа ни улеснява как да гласуваме на евроизборите"}
{"url": "https://www.faktor.bg/bg/articles/doncheva-i-atanasov-edinni-nishto-nyama-da-posledva-ot-razkrivaneto-na-ofshorni-smetki-na-polititsi", "text": "Нищо няма да последва като резултат от искането на главния прокурор Сотир Цацаров до ДАНС да осветли офшорните сметки на хората във властта. Около тази позиция се обединиха лидерът на \"Движение 21\" Татяна Дончева и председателят на ДСБ ген. Атанас Атанасов, които коментираха темата в ефира на БНР Според Дончева обвинител №1 се е подразнил от инициативата на президента да инициира консултации за нов главен прокурор, с които да напомни на Цацаров, че мандатът му след половин година изтича. „Прозира и дрънкане на оръжия на главния прокурор спрямо различни политици. При този главен прокурор няма да излязат такива офшорни сметки“, каза още тя. Атанас Атанасов потвърди тезата си, че Сотир Цацаров е превърнал прокуратурата в придатък на изпълнителната власт.  „Не може всяка сряда сутрин главният прокурор да ходи в кабинета на министър-председателя, нали има разделение на властите“, каза лидерът на ДСБ.  Атанасов посочи, че офшорните зони са зад граница, а ДАНС работи на територията на България и не е нейна работа да се занимава с тях. Финансовото разузнаване пък се занимава с финансовите преводи - главно от България навън. „Щом задачата е възложена само на ДАНС, нищо няма да произтече. Военното разузнаване и МВнР трябва да работят по тази тема. Единствено някакъв компромат може да излезе преди изборите“, посочи лидерът на ДСБ в „Хоризонт за вас“.", "date": "2019.05.17", "title": "Дончева и Атанасов единни: Нищо няма да последва от разкриването на офшорни сметки на политици"}
{"url": "https://www.faktor.bg/bg/articles/ministarat-na-vanshnite-raboti-na-ukrayna-napisah-zayavlenieto-si-za-ostavka", "text": "Министърът на външните работи на Украйна Павел Климкин заяви, че е написал заявлението си за оставка, предава ТАСС, цитирана от \"Фокус\". „Както и обещах, току що написах заявление за оставката си“, заяви той във видеообращение, публикувано в петък в „Туитър“. Климкин уточни, че на 20 май, в деня на инаугурацията на Зеленски, ще изпрати заявлението до Радата и новия президент на Украйна. Според него, „това е правилно от гледна точка на политическата култура“, тъй като избраният президент „трябва да има право на свой външнополитически екип и своя външнополитическа стратегия“. „Но казах, че съм готов да му помогна, където е необходимо и където нашите принципи и нашито виждания съвпадат“, добави ръководителят на външното министерство. Климкин също изясни, че има екип, с който планира да се кандидатира за Върховната Рада. „Разбирам какво искат украинците, но също така разбирам какво светът очаква от нас. Имам много различни идеи, надявам се да ги реализирам, затова отивам напред, отивам в политиката, отивам във Върховната Рада с екип, с който споделям принципите и визия за това как да продължим“, каза той.", "date": "2019.05.17", "title": "Министърът на външните работи на Украйна: Написах заявлението си за оставка"}
{"url": "https://www.faktor.bg/bg/articles/ekspert-pribarzan-e-prizivat-na-glavniya-prokuror-dans-da-osvetli-ofshornite-smetki-na-vlastta", "text": "Прибързано е в призива на главния прокурор ДАНС да осветли офшорните сметки на властта да търсим знак за начало на борбата с корупцията. Това каза пред БНР политологът доц. Иво Инджов. В предаването \"Хоризонт за вас\" той определи хода на Сотир Цацаров като последващата реакция на институциите по оповестените скандали - \"апартаментгейт\" и \"къщи за тъщи\".  \"Похвално е все пак, че има реакция на институциите и политическо говорене на министър-председателя. Защо обаче не се противодейства, а се гасят пожарите\". За специалиста по кризисен пиар д-р Александър Христов трудно може да се каже дали е започнало нещо сериозно, преди да станат ясни реалните резултати. \"До 26 май искаме или не – всичко се интерпретира в условията на предизборната кампания\". Иво Инджов не смята за подранили консултациите на президента Румен Радев за обсъждане на избора на нов главен прокурор. \"Той дава възможност на всички актьори, замесени в избора, да покажат визията си каква да бъде българската прокуратура, която понася много критики най-вече за безконтролността на главния прокурор и политически мотивирани акции\". Двамата анализатори коментираха и оставката на земеделския министър Румен Порожанов. Иво Инджов я определи като необходима, но закъсняла. Според него има две обяснения на забавянето на реакцията на премиера по темата - зад гърба на Порожанов стои силно лоби на ДПС или Борисов се е опитвал да потуши пожара, без да жертва пореден министър. Александър Христов смята, че има инфлация на оставките: \"Всяка следваща оставка намалява комуникационния ефект. Не са само седемте министри, а заместник-министри, шефове на агенции и други висши чиновници. Няма да кажа обаче, че се превръщат в нещо обичайно\". ", "date": "2019.05.17", "title": "Експерт: Прибързан е призивът на главния прокурор ДАНС да осветли офшорните сметки на властта"}
{"url": "https://www.faktor.bg/bg/articles/analizator-sluchayat-v-kostenets-mnogo-prilicha-na-tozi-v-novi-iskar", "text": "„Току-що съобщиха, че в търсенето на заподозрения в убийство от Костенец се е включил и хеликоптер. Не бих казал, че случаят е безпрецедентен, защото същият ресурс беше използван и срещу петорния убиец в Нови Искър”. Това коментира в студиото на „Плюс-Минус. Коментарът след новините” разследващият журналист от в-к \"Българска армия\" Димитър Илиев.  „Тогава имаше големи съмнения, че всичко е ПР-акция. Имаше слухове, че горивото на хеликоптерите е толкова, колкото да отидат до Балкана и да се върнат, но не и да правят ефективни действия”, посочи още той. Едва ли психопхатството му е до такава степен, че той предварително да планира. Знае се къде е началото на подобни действия. Те винаги започват с някакво насилие, с някаква психопатия, с някакво изразено психично отклонение. В такива случаи не се знае докъде ще стигне човек в крайността на своите действия. Поради тази причина след първото убийство следва второ”, каза Илиев. По думите му самият факт, че този човек досега едва ли е бил контролирал или следен, едва ли е имало информация за него от близки и други, че притежава такива склонности към такива крайни действия, говори, че някой не си е свършил работата. Според него случаят много прилича на този в Нови Искър. „В този случай обаче има по-голяма целенасоченост – има една жертва, има втора, има списък с жертви”, посочи още Илиев. „Говори се за изселени хора от Костенец, но не знам до колко това е ефективно от полицейска гледна точка. МВР би могло да ги използва и като примамки, за да може ако има такъв списък, те да охраняват тези домове и да хванат убиеца. Въпреки това те по някакъв панически начин са изведени от Костенец, сякаш настъпва природно бедствие. Евакуация се предприема когато срещу теб се изправят някакви сили, които не могат да бъдат контролирани. Като природни стихии, например”, посоче още Димитър Илиев. Според него има прекалено много сигнали за това, че заподозреният е бил видян. „Има включително и от чужбина, което е абсурдно. Едва ли този човек е напуснал България. Въпросът е да колко МВР има потенциала, използвайки дори този хеликоптер, да открие един единствен човек, за който се знае малко.Ттрябва да бъде изследвано цялото му минало, всички негови връзки и т.н. Очевидно е, че този човек знае какво прави”, каза още Илиев. ", "date": "2019.05.17", "title": "Анализатор: Случаят в Костенец много прилича на този в Нови Искър"}
{"url": "https://www.faktor.bg/bg/articles/konpi-s-isk-za-konfiskatsiya-na-imushtestvo-za-13-miliona-ot-emiliyan-gebrev", "text": "Иcĸ зa ĸoнфиcĸaция нa имyщecтвo зa 13 млн.лв. oт Eмилиян Гeбpeв и cинa мy Xpиcтo e внecлa KΠKOHΠИ в Coфийcĸия гpaдcĸи cъд, съобщи \"Де факто\". Иcĸът e пocтъпил в cъдa нa 10 мaй, a нa 13 мaй пo нeгo e oбpaзyвaнo гpaждaнcĸo дeлo. Кoмиcиятa пpeтeндиpa за oтнeмaнe нa имoти и нa aвoapи пo бaнĸoви cмeтĸи. Toвa oзнaчaвa, чe cлeд пpoвepĸa KΠKOHΠИ твъpди, чe e ycтaнoвилa „нeзaĸoннo“ бoгaтcтвo, чиeтo oтнeмaнe иcĸa. Toвa e пocлeдният paзвoй пo caгaтa c oбвинeниятa нa coбcтвeниĸa нa opъжeйнoтo дpyжecтвo „Eмĸo“ Eмилиян Гeбpeв. Paзcлeдвaнeтo нa cпeцпpoĸypaтypaтa e зa opгaнизиpaнa пpecтъпнa гpyпa, в ĸoятo впocлeдcтвиe e вĸлючeн и cинът мy Xpиcтo Гeбpeв. В нaчaлoтo нa тaзи гoдинa oбвинeниeтo нa Eмилиян Гeбpeв бeше „пpeцизиpaнo“ – вeчe e зa престъпна група зa пpaнe нa пapи, cвъpзaнo c изтoчвaнeтo нa KTБ. Haпpaвeнaтa oт пpoĸypaтypaтa вpъзĸa e, чe нaвpeмeтo „Дyнapит“ бил ĸyпeн oт ĸpъгa oĸoлo Цвeтaн Bacилeв c изпpaни пapи, a Гeбpeв гo знaeл. Oбвинeния пo тoзи ĸaзyc пoлyчи и aдвoĸaт Лaзap Kapaдaлиeв, a пpeтъpcвaнeтo нa aдвoĸaтcĸитe oфиcи и дoмoвe вдигнa гилдиятa нa ĸpaĸ. Bпocлeдcтвиe ce paзбpa, чe билa тъpceнa aĸциoнepнaтa ĸнигa нa „Дyнapит“ и дpyги ĸнижa, cвъpзaни c pyceнcĸия зaвoд.", "date": "2019.05.17", "title": "КОНПИ с иск за конфискация на имущество на Емилиян Гебрев за 13 мил.лева"}
{"url": "https://www.faktor.bg/bg/articles/novini/balgariya/mon-oproverga-ofitsialno-lazhi-na-proruskata-partiya-vazrazhdane", "text": "Министерството на образованието и науката (МОН) опроверга с официална позиция спекулативните и неверни твърдения, тиражирани като предизборна информация от лидера на проруската партия „Възраждане” Костадин Костадинов. Близкият до БСП президента Румен Радев партиен лидер обяви, че партията му е спряла обучителните семинари по история, провеждани от МОН в центъра им за преквалификация в Банкя. Фалшивите новини бяха разпространени от Костадинов след среща на 15 май с министър Красимир Вълчев.   на русофилската манипулация. Ето и реакцията на МОН, след запитване на журналиста Христо Христов от сайта desebg.com: Няма съмнение, че новата образователна програма се използва от политическа сила близка до БСП за предизборна пропаганда. С твърденията си обаче „Възраждане” просто подвежда избирателите с безродна и фалшива политика. По-опасното е, че хора от въпросната формация се опитват да рекетират МОН и министър Вълчев и да създават политическо напрежение.", "date": "2019.05.17", "title": "МОН опроверга официално лъжи на проруската партия „Възраждане”"}
{"url": "https://www.faktor.bg/bg/articles/ekspert-gotvenata-eventualna-voyna-sasht-iran-e-nay-golyamata-po-razmeri", "text": "Напрежението в Персийския залив расте. Дали това ще доведе до война между САЩ и Иран? Темата коментират международните анализатори д-р Мартин Табаков и Яшар Абдулселямоглу, който е и преподавател в Софийския университет. Според Абдулселямоглу готвената евентуална война е най-голямата по-размери и няма как хората да не се притесняват от този факт. „Американската политика, особено когато се олицетворява напълно от президента, има два инструмента,  които експлоатира спрямо Иран. Единият е този, с който свикнахме откакто Тръмп е на власт, е икономическия. Тук говорим за политиката за налагане на максимален натиск спрямо Иран”, коментира д-р Табаков и допълни, че санкциите касаят банковия и петролния сектор на близкоизточната страна. Според преподавателя в СУ има няколко причини за възникването на напрежението. „Това което се декларира е, че има заплахи от иранските военни мисии в Иран, Ирак и други арабски страни към Америка. Това може да е заплаха към политиката на Тръмп спрямо продажбата на петрол”, коментира Яшар Абдулселямоглу.", "date": "2019.05.17", "title": "Експерт: Готвената евентуална война САЩ-Иран е най-голямата по-размери"}
{"url": "https://www.faktor.bg/bg/articles/startira-izgrazhdaneto-na-yuzhnata-daga-na-okolovrastnoto-do-kraya-na-godinata", "text": "Изграждането на Южната дъга на столицата от пътен възел „Цариградско шосе“ до пътен възел „Младост“ ще започне до края на годината, обяви на парламентарен контрол регионалният министър Петя Аврамова. „Реализирането на проекта би улеснило движението на транзитния трафик между автомагистралите „Струма“ и „Тракия“, отбеляза в питането си от парламентарната трибуна и депутатът от ГЕРБ Александър Иванов. Неговият въпрос към регионалния министър Петя Аврамова имаше за цел да уточни етапите, на които се намират процедурите за избор на изпълнители на участъка, за теренното осигуряване на обекта и обезщетяване на собствениците на засегнатите имоти, както и сроковете за изпълнението на проекта и как ще бъде решено пешеходното пресичане на околовръстния път. Министърът на регионалното развитие и благоустройството изтъкна, че още следващата седмица започват процедурите по отчуждаването на терени за доизграждането на близо 6 км трасе. „Благодаря на депутатите за положените усилия, в резултат на които в кратки срокове бяха приети промените в Закона за държавната собственост. Чрез тях се облекчават процедурите за отчуждаване на имоти за държавни нужди“, посочи министър Аврамова. Тя допълни, че поетапно, след влизането в сила на отчуждителния акт, държавата ще придобива собственост върху засегнатите имоти и части от имоти – частна собственост. Към момента има образувани 69 съдебни производства пред Административен съд София-град срещу размера на постановеното обезщетение. За имотите, собственост на Столична община, вече е поискано от Столичен общински съвет да бъдат прехвърлени безвъзмездно в полза на държавата. Очаква се решение на местния парламент, което ще бъде последвано от сключването на договор за дарение на имоти между Агенция „Пътна инфраструктура“ и Столична община. Предстои още подписване на договор с избрания изпълнител на проектирането и строителството на трасето, посочи министър Аврамова. В участъка с дължина 5.8 км ще се инвестират близо 119 млн. лв. с ДДС, с които ще бъдат изградени две ленти за движение в посока, средна разделителна ивица, локални платна, разделителна ивица между локалните и директното трасе и тротоари. Пешеходното пресичане на околовръстния път ще се осъществява чрез три надлеза.", "date": "2019.05.17", "title": "Стартира изграждането на Южната дъга на Околовръстното до края на годината"}
{"url": "https://www.faktor.bg/bg/articles/ikonomika/biznes/valentin-zlatev-vleze-v-nadzorniya-savet-na-pensionnoosiguritelno-aktsionerno-druzhestvo-tskb-sila-ad", "text": "Бившият бос на „Лукойл” Валентин Златев от вчера е одобрен като независим член на Надзорния съвет на Пенсионноосигурително акционерно дружество „ЦКБ - Сила“ АД. Това съобщава на своята страница Комисията за финансов надзор, обявявайки решения взети на 16 май. Почти преди месец – на 19 април Златев бе отстранен като български шеф на руската компания „Лукойл”, а неговото място бе заето от Булат Субаев. Златев обаче получи като компенсация  поста председател на контролния съвет на руската петролна компания. Сега към ангажиментите му влиза и „ЦКБ - Сила“, която е в капитала на варненската групировка ТИМ.", "date": "2019.05.17", "title": "Валентин Златев влезе в надзорния съвет на Пенсионноосигурително акционерно дружество „ЦКБ - Сила“ АД"}
{"url": "https://www.faktor.bg/bg/articles/obshtestvo/zakon-i-red/bivsh-ministar-na-mvr-se-samnyava-che-vtoroto-ubiystvo-v-kostenets-e-izvarsheno-ot-zaykov", "text": "Вече осми ден МВР издирва заподозрения в убийство Стоян Зайков в района на Костенец.  Емануил Йорданов, бивш министър на вътрешните работи, сега адвокат, коментира пред БНР ситуацията в Костенец: \"Струва ми се, че натискът, който се оказва върху полицията в момента, не е продуктивен. По-скоро нека оставим хората да си свършат работата. Вярвам, че издирваното лице ще бъде намерено и задържано\". Казусът се усложни и след втория намерен убит човек в Костенец. Засега не е потвърдено дали двата случая са свързани. Различни са и оръжията на извършените престъпления. Това кара и хората повече да се страхуват. \"Аз не мисля, че извършителят би се върнал толкова бързо, за да извърши ново престъпление. Всяко едно умишлено престъпление има своя мотив. За второто убийство мотивът към този момент е неизвестен, както и извършителят. Различните оръжия дават възможност да се постави под съмнение това, че извършителят е един. Просто трябва време. Очевидно става дума за човек, който добре познава района и може да се укрие ефективно. Но в крайна сметка ми се струва, че едно малко по-дискретно присъствие на полицията би било по-полезно отколкото струпването на много хора и една подобна демонстрация на сила\". Йорданов изказа предположение, че е трудно да се помисли, че заподозряното лице ще се появи в този район и това струпване на сили може би цели успокояване на хората, които живеят на това място.  Неговата прогноза за казуса \"Костенец\" е, че в близко време заподозряното лице ще бъде намерено.", "date": "2019.05.17", "title": "Бивш министър на МВР се съмнява, че второто убийство в Костенец е извършено от Зайков"}
{"url": "https://www.faktor.bg/bg/articles/tsenko-chokov-otnovo-se-uredi-s-domashen-arest", "text": "Бившият кмет на врачанското село Галиче Ценко Чоков беше пуснат под домашен арест. Мярката му важи докато трае делото, заведено срещу него в Специализирания наказателен съд.  Влошилото се здравословно състояние на подсъдимия са били сред мотивите на съдиите да наложат на Чоков по-лека мярка за задържане. Бившият кмет страдал от диабет, полиневропатия, остра язва, дискова болест и урологично заболяване. Чоков претърпял наскоро операция, предстоят му и други. Припомняме, че Чоков веднъж беше под домашен арест, но беше сниман в столично заведение с приятели, което е забранено от режима.", "date": "2019.05.17", "title": "Ценко Чоков отново се уреди с домашен арест"}
{"url": "https://www.faktor.bg/bg/articles/mladen-marinov-nyama-danni-izdirvaniyat-ot-kostenets-da-e-napusnal-stranata", "text": "\"До момента няма данни издирваният за убийството в Костенец да е напуснал страната\". Това каза министърът на вътрешните работи Младен Маринов пред журналисти в Народното събрание във връзка с убийствата в Костенец.  Попитан дали е възможно заподозреният за убийството в Костенец да е напуснал страната, Маринов отговори: „Още от самото начало при убийството на жената, той е обявен за общонационално издирване. Всички гранични пунктове са предупредени. Вдигнати са в готовност. До този момент нямаме данни той да е напуснал страната“. „Работата върви в няколко посоки. Едната е операция по непосредствено издирване на евентуалния извършител и лицето, което се укрива - Зайков. Другата е по отношение на оперативно-издирвателни мероприятия, които текат, анализ на информация, работа с лица, които евентуално биха попаднали в графата застрашени“, каза още министърът. По думите му към момента се извършва по-мащабна полицейска операция в Костенец.", "date": "2019.05.17", "title": "Младен Маринов: Няма данни издирваният от Костенец да е напуснал страната"}
{"url": "https://www.faktor.bg/bg/articles/obshtestvo/ulitsata/telefonnite-izmamnitsi-otkradnali-blizo-23-mln-lv", "text": "Близо 23 милиона лева са завлекли ало измамници за последните 3 г. Това стана ясно от отговор на вътрешния министър Младен Маринов по време на парламентарния контрол. За същия период от време има спад на регистрираните телефонни измами, отчете още Маринов. За 2016 г. са били 1399, през 2017 - 1325, а през 2018 - 1097. От началото на годината досега пък регистрирани телефонни измами са 343, които е намаление с около 15% спрямо същия период на миналата година, когато са били 404.  Вредите от тях са за над 2,5 млн. лв. През март тази година регистрираните телефонни измами са 56 спрямо 137 за март 2018 г. За април са 48 спрямо 71 за същия период миналата година. Министърът отчете добро партньорство с банките и мобилните оператори по темата. И обясни, че по предложение на МВР един от телекомите дори въвел ежедневен извънреден мониторинг за нетипичен трафик, който да ги спира. В следствие на предприетите мерки проведените телефонни разговори с цел измама от 81 хиляди през февруари паднали на 18 хиляди през март, а през април са сведени до 1581. Набелязани са и са прилагани идентични мерки и с другите два телекома.", "date": "2019.05.17", "title": "Телефонните измамници откраднали близо 23 млн. лв."}
{"url": "https://www.faktor.bg/bg/articles/obshtestvo/zakon-i-red/mvr-otchita-namalenie-na-telefonnite-izmami", "text": "МВР отчита намаление на телефонните измами за последните три години. Това стана ясно от изказване на вътрешния министър Младен Маринов по време на парламентарен контрол. По изнесените от него данни през 2016 г. са регистрирани 1200 телефонни измами, през 2017 г. те са 1325, а през 2018 г. - 1097. Министърът уточни, че по неофициална информация причинената вреда за този период е на стойност 22-23 млн. лева. За първите четири месеца на 2019 г. са регистрирани 343 телефонни измами, спрямо 404 през 2018 г. Като вредите са за над 2,5 млн. лева. От трибуната на Народното събрание министър Маринов предупреди хората да не се доверяват на непознати лица, да не дават пари на непознати, независимо под каква форма и предлог. Вътрешният министър обясни още, че МВР работи с телекомите в България за справяне с телефонните измами. По данни на единия оператор проведените телефонни разговори с цел измама от над 80 000 през февруари т.г. са намалели до около 18 хил. през март, а през април са засечени 1581 опита за измама.", "date": "2019.05.17", "title": "МВР отчита намаление на телефонните измами"}
{"url": "https://www.faktor.bg/bg/articles/biser-petkov-debatat-za-politikite-za-detsata-shte-prodalzhi-sled-kato-se-uspokoyat-strastite", "text": "\"След като се успокоят страстите, ще се търси национално съгласие по националния въпрос за бъдещето на децата\". Това каза министърът на труда и социалната политика Бисер Петков пред журналисти във връзка с Националната стратегия за детето.  „Проектът на Национална стратегия е оттеглен за преработка. Това на практика стана преди 2 седмици - на 25 април, когато това беше официално обявено. След като се успокоят страстите надявам се, че ще има съответно волята и готовността на различните институции, на представителите на гражданското общество да се води дебатът за бъдещето на политиките за децата в семейството в нашата държава. Вероятно има еволюция на различни виждания, тъй като проектът на Национална стратегия беше подкрепен от омбудсмана при обществените обсъждания. Явно нашата преценка, нашето виждане след като станахме свидетели на такъв мащабен протест и съпротива в социалните мрежи, налага този проект да бъде преработен, преоценен“, допълни министърът. Според него е била опорочена дискусията около стратегията. „Не търся чия е вината, но така се получи“, каза още той. Министърът посочи, че обяснява всеки ден за тази стратегия. „Стремим се да отговаряме на всички претенции, на всички упреци, които в социалните мрежи се появяват“, допълни още Петков.", "date": "2019.05.17", "title": "Бисер Петков: Като се успокоят страстите, ще търсим национално съгласие за бъдещето на децата"}
{"url": "https://www.faktor.bg/bg/articles/otkriha-martva-zhena-v-stolichniya-kv-orlandovtsi", "text": "Жена на около 30 години е намерена мъртва в столичния квартал „Орландовци“. Полицията работи по версията за убийство, тъй като жената е била открита с вързани ръце. Към момента няма заподозрян за извършеното престъпление. По непотвърдена информация жената е от ромски произход, предаде БНР. Работи се по всички версии. Разпитани са близки на жената. Засега от МВР не съобщават повече подробности.", "date": "2019.05.17", "title": "Откриха мъртва жена в столичния кв.\"Орландовци\""}
{"url": "https://www.faktor.bg/bg/articles/sadat-opravda-sotsialista-manol-genov-obvinen-v-kupuvane-na-glasove", "text": "Софийският градски съд оправда народния представител от \"БСП за България\" Манол Генов по предявеното му обвинение за купуване на гласове, съобщава пресцентърът на БСП. В началото на 2018 Генов беше обвинен за това, че на неустановена дата преди предсрочните парламентарни избори в средата на март 2017 г. в Асеновград е предоставил имотна облага (парична сума в размер на 100 лв., първоначално се твърдеше за 25 лева) на свидетел. Сумата е била предадена чрез посредник на друго лице, за да бъде дадена на жители на Асеновград с цел да бъдат склонени да упражнят избирателните си права в полза на Манол Генов като кандидат за народен представител. \"В продължение на близо две години бях подложен на политически натиск. Към мен и БСП бяха отправени много клевети и неистини за повдигнатото ми обвинение. Още от самото начало беше ясно, че то е плод на политическа поръчка с цел очерняне и дискредитиране на политическия опонент\", заяви Генов, цитиран от пресцентъра. По думите му още преди две години е било известно, че обвинението е \"скалъпено и несъстоятелно\". \"Бях се превърнал в една от опорните точки на ГЕРБ под диктовката на Цветан Цветанов и компания. Жалко е, че институциите в България допускат политическо заиграване с истината и справедливостта. Това е и една от причините гражданите да не вярват на институциите, които са задължени да постановяват справедливост\", е мнението на депутата. \"Надявам се всички, които участваха в тази клеветническа кампания, да получат своето справедливо възмездие. Все пак има граници, които политическото говорене не бива да прекрачва\", заяви Генов след излязлото решение на Софийския градски съд.", "date": "2019.05.17", "title": "Съдът оправда социалиста Манол Генов, обвинен в купуване на гласове"}
{"url": "https://www.faktor.bg/bg/articles/shefat-na-vss", "text": "Процедурата по избор на нов главен прокурор трябва да започне възможно най-скоро. Това каза пред журналисти представляващият Висшия съдебен съвет Боян Магдалинчев след среща с президента Румен Радев, предаде репортер на Агенция „Фокус“. Магдалинчев посочи, че консултациите за избор на нов главен прокурор при президента Румен Радев нe го смущават. „Той иска да получи информация за това, има ли нужда да се променят някакви неща – не с оглед на конкретни цели, а с оглед нуждите на съдебната система. Така че това са най-общи консултации“, обясни той. Представляващият Висшия съдебен съвет заяви, че по отношение на „тримата големи“ президентът има определени правомощия на финалната права, когато трябва да издава указ. „Процедурата по избор на нов главен прокурор трябва да започне възможно най-рано след датата 10 юли. Защото през това време има по закон 4 последователни заседания, на които се издигат кандидатурите. След това в 14-дневен срок трябва да се изготвят концепции – т.е. трябва да се даде възможност на общността да вземе своето решение. Така че колкото по-рано, толкова по-добре“, каза още той. Магдалинчев подчерта, че ако нещата се забавят, това ще създаде усещане, че се прибързва.  „Ако се върнем назад във времето след 1991 г., кой от прокуратурата досега е бил главен прокурор? Няма такъв случай. По един или друг начин нещата са били така. Ето защо считам, че това трябва да бъде човек, който има поглед в нещата в дълбочина. Сегашният главен прокурор е наказателен съдия, макар че не се справя никак зле с работата си. Но според мен трябва да е човек от системата, който да познава проблемите“, каза Магдалинчев и посочи, че очакванията от прокуратурата са огромни.", "date": "2019.05.17", "title": "ВСС: Процедурата по избор на нов главен прокурор трябва да започне възможно най-скоро"}
{"url": "https://www.faktor.bg/bg/articles/novini/balgariya/rumen-radev-raboti-za-palen-triumf-na-geopoliticheskoto-evraziystvo-v-balgariya", "text": "Червените московски резиденти в Бг имат зададена от император Ботокс Първи и спусната през Решетников задача за предизвикване на предсрочни избори след европейските избори, със служебно правителство назначено от фатмака. То ще има за задача: Служебното правителство да нанесе непоправими икономически, военни и външнополитически вреди по времето на управлението си в полза на съветския съюз. Спечелване на макар и малко мнозинство в парламента, управление заедно с пееф и подобните му, продължително стопанско безчинство, плячкосване на финансов резерв, прокурорско-полицейски произвол и окончателно съсипана съдебна система, сриване на банков сектор, провал на европейското членство и евентуално частичен или пълен триумф на геополитическото евразийство в България с оглед създаване на плацдарм на Балканите.", "date": "2019.05.17", "title": "Румен Радев  работи за пълен триумф на геополитическото евразийство в България"}
{"url": "https://www.faktor.bg/bg/articles/novini/svyat/toy-li-shte-e-noviyat-mistar-evropa", "text": "Германският политик Манфред Вебер, който оглавява кампанията на консерваторите за европейските избори през май, се слави като доста приятна и дискретна фигура в често доста напрегнатия политически свят на Брюксел. Но сега 46-годишният Вебер се надява, че изборите за Европейски парламент ще го изведат от относителната политическа неизвестност и ще го поставят на световната сцена като нов председател на Европейската комисия, като същевременно докажат, че той има силата да мобилизира широка избирателна подкрепа, пише ДПА. Вебер, който в момента е фаворит в доста оспорваната надпревара за председател на комисията благодарение на водещата позиция на консерваторите в социологическите проучвания, се представя като човек от народа, вземащ присърце интересите на обикновените европейски граждани. Мнозина смятат ЕС за елитарна организация, управлявана от високо квалифицирани хора, каза Вебер през ноември, след като беше избран с 80 процента от гласовете да оглави кампанията на Европейската народна партия (ЕНП). \"Днес тази Европа трябва да стане Европа за своите граждани\", каза Вебер, утвърждавайки лозунга на своята кампания за заемане на мястото на Жан-Клод Юнкер като новия \"Мистър Европа\". ЕНП държи от 15 години влиятелния пост, който на теория представлява около 500 милиона европейци. Предизборната програма на Вебер, радваща се на силна подкрепа от водещи консерватори като германския канцлер Ангела Меркел, изглежда предлага по нещо за почти всеки - от младите семейства през изоставените работници в заводите до \"голям план\" за борба с рака. За Вебер обаче е проблем, че много европейски избиратели са склонни да не гласуват за тези, които са смятани за част от политическата върхушка. Да не говорим за факта, че като германец той трябва също така да преодолее скептицизма на онези, които смятат, че най-голямата икономика в Европа вече доминира твърде силно в коридорите на властта в ЕС. След класическа партийна политическа кариера, започнала с кратък депутатски мандат в законодателното събрание на провинция Бавария, а после в Европейския парламент от 2004 г., Вебер може би е смятан от много европейци за вътрешен човек в политиката, който се стреми да се разграничи от този си образ. Вебер оглавява групата на ЕНП от пет години. Той е инженер по образование. На 16 години се присъединява към партията, към която принадлежи - баварския свръхконсервативен Християнсоциален съюз (ХСС). Често обаче е смятан донякъде за по-либерален и проевропейски настроен от много други членове на ХСС. Вебер е твърд поддръжник на европейската интеграция, а също така критикува предлагания проект за тръбопровод \"Северен поток 2\" от Русия за Германия. Наскоро той беше въвлечен в битката на ЕНП за бъдещите й отношения с национално-консервативната партия ФИДЕС на унгарския министър-председател Виктор Орбан. Методичният възход на Вебер в европейската политика обаче не е лишен от противоречия. За разлика от повечето председатели на комисията, Вебер не е бил национален лидер и никога не е заемал министерски пост, нито е ръководил структура, подобна по размер на комисията, чийто персонал наброява 32 000 души.  За неговите амбиции обаче е по-важно, че проучванията на общественото мнение в момента поставят ЕНП в силна позиция да бъде най-големият блок в Европейския парламент след изборите на 23-26 май. Ако изборите се развият според очакванията, неговата кандидатура може все пак да стане жертва на неизбежните пазарлъци за разпределението на основните европейски постове, но на този етап малцина биха заложили против него.    БТА", "date": "2019.05.17", "title": "Той ли ще е новият \"мистър Европа\"?"}
{"url": "https://www.faktor.bg/bg/articles/novini/balgariya/parlamentat-udalzhi-s-oshte-4-godini-sroka-za-spetsializatsiya-na-obshtopraktikuvashtite-lekari", "text": "Парламентът удължи с още 4 години срока за специализация на общопрактикуващите лекари, като гласува единодушно и на две четения промените в закона за лечебните заведения. 4-годишният гратисен период ще облекчи близо 700 лекари, които упражняват дейност за първична медицинска помощ, без да са придобили специалност „Обща медицина“ и чиято регистрация подлежи на заличаване след 3 юни. С удължаването на срока лекарите ще могат да продължат да работят като индивидуална или групова практика за първична медицинска помощ за срок от 4 години, но при условие, че започнат обучение за придобиване на специалност „Обща медицина“ в срок до една година от влизането в сила на закона. Зам.-председателят на здравната парламентарна комисия Лъчезар Иванов от ГЕРБ подчерта, че не малка част от общопрактикуващите лекари изпитват затруднение при изпълнение на изискването за придобиване на специалност „Обща медицина“ в определения от закона срок, тъй като се налага да отсъстват от практиката си за времето на обучение и са изправени пред невъзможността да намерят заместник в практиката за времето на отсъствие. Този проблем е най-често срещан при лекари в отдалечени и труднодостъпни райони: „Като с законодателната инициатива ще се гарантира достъпът на населението до първична медицинска помощ и ще се изпълни отговорността на държавата за осигуряване на достъпно медицински обслужване на всички български граждани“.", "date": "2019.05.17", "title": "Парламентът удължи с още 4 години срока за специализация на общопрактикуващите лекари"}
{"url": "https://www.faktor.bg/bg/articles/premierat-ne-odobryavam-che-nyakoi-ot-vlastite-se-barkat-v-sadebnata-sistema", "text": "\"Не одобрявам това, че някои от властите се опитват да се бъркат в независимата съдебна система\". Това каза пред журналисти в Плевен министър-председателят Бойко Борисов. На въпрос дали одобрява искането на главния прокурор да бъдат проверявани висши политици, Борисов отговори, че това вече се прави от доста време. „Така че той огласи това, което се прави от много време. Не одобрявам това, че някои от властите се опитват да се бъркат в независимата съдебна система. Нали за това се борихме – съдебната власт да е независима. Прокурорите си избират прокурори, съдиите си избират съдии, а ние, другите власти – президентска, изпълнителна, парламентарна, си гледат своите задачи. Но така са решили – така правят“, коментира министър-председателят. Попитан кого визира, Борисов заяви, че не той вика магистратите един по един при себе си, намеквайки за срещите на президента Румен Радев с Лозан Панов и Сотир Цацаров. Премиерът заяви, че не е работа на никой от изпълнителната власт да следи избора на главен прокурор. „Има Висш съдебен съвет, има си начини, по които да се избира. Президентската институция след това има право да одобри или да не одобри. Тогава влиза в сила нейната роля. Още повече, че има много време“, каза още той.", "date": "2019.05.17", "title": "Премиерът скастри Румен Радев: Не му е работа да се бърка в избора на главен прокурор"}
{"url": "https://www.faktor.bg/bg/articles/pred-proval-li-e-sdelkata-sas-sasht-za-f-16", "text": "България може да се оттегли от преговорите със САЩ за закупуването на изтребители F-16 Block 70 на Lockheed Martin. Това стана ясно от думите на българския министър на отбраната. Ако това стане, България ще преговаря за нови бойни самолети с Швеция или Италия, пише defencenews.com. Като част от търга за придобиване на осем нови изтребителя Италия предложи \"Юрофайтър\", а офертата на Швеция бе за \"Грипен\". Целта на сделката е българските военновъздушни сили да заменят остарелите си изтребители  МиГ-29, които са още от съветската епоха, със  западни самолети. Военният министър Красимир Каракачанов заяви пред българското национално радио, че българското правителство не очаква да получи от САЩ „нищо безплатно, но те трябва да предложат нормални цени за бойните самолети, като се вземат предвид цените, предлагани на други страни, например Словакия \". Миналата година кабинетът на Словакия подписа договор на стойност около 1,59 милиарда евро (1,78 милиарда долара) за придобиването на 14 изтребители F-16 Block 70 от САЩ. Българският министър на отбраната не разкрива стойността на офертата, направена от американската страна. Въпреки това българските власти отбелязват, че очакват да придобият осемте бойни самолети за около 1,5 млрд. лева или 859 милиона долара.", "date": "2019.05.17", "title": "Пред провал ли е сделката със САЩ за F-16?"}
{"url": "https://www.faktor.bg/bg/articles/novini/svyat/amerikanski-sad-da-se-razsekretyat-fragmentite-ot-doklada-malar-za-ruska-namesa", "text": "Американски съд задължи Министерството на правосъдието на САЩ да публикува фрагменти от доклада на специалния прокурор Робърт Мълър, разследващ намесата на Русия в американските президентски избори. Фрагментите, които трябва да бъдат разсекретени се отнасят до действията на бившия съветник по националната сигурност Майкъл Флин и бившия посланик на Русия в САЩ Сергей Кисляк, съобщи Associated Press. Агенцията твърди, че Флин е предоставил на Мълър аудиозапис, доказващ, че хора, свързани с администрацията на Тръмп са опитали да повлияят на следствието. Съдът е разпоредил да бъде публикувана дешифровка и на записа с участието на руския посланик Сергей Кисляк.  Припомняме, че от май 2017 година специалният прокурор Робърт Мълър разследваше възможен сговор на обкръжението на Тръмп с Кремъл и намеса на Русия в американските избори. Бяха започнати наказателни дела срещу десетки лица, включително бившия шеф на избирателната кампания на Тръмп Пол Манафорт, както и срещу самия Флин.  На 24 март тази година генералният прокурор Уилям Бар заяви, че разследването не е открило доказателства за съзнателен сговор между Тръмп и неговия предизборен щаб с Русия, но фактът, че Кремъл се е намесил в изборите не се поставя под съмнение. Съкратената версия на доклада беше публикувана на 18 април.", "date": "2019.05.17", "title": "Американски съд: Да се разсекретят фрагментите от доклада \"Мълър\" за руска намеса"}
{"url": "https://www.faktor.bg/bg/articles/novini/svyat/sasht-vavedoha-novi-sanktsii-sreshtu-rusnatsi-i-chechentsi-zaradi-ubiystvata-na-magnitski-i-nemtsov", "text": "На сайта на министерството се съобщава, че освен спрямо Висмурадов в санкционния списък попадат Генадий Карлов, Сергей Косиев, Руслан Геремеев и Елена Трикуля. Санкциите се въведени заради груби нарушения на човешките права в Русия, уийството край стените на Кремъл на опозиционния политик Борис Немцов и преследванията на хомосексуалисти в Чечня. Името на Руслан Геремеев нееднократно се появява в разследването за убийството на Немцов, но той не е разпитван от следователите, след като лично лидерът на Чечня Рамзан Кадиров заявява, че той не е причастен към убийството. Сергей Косиев е бивш началник на изправителна колония номер 7. Той става известен след изявленията на опозиционера Илдар Дадин за мъченията и подлагането на мъчения на затворниците.  Елена Трикуля отказва да открие наказателно дело за смъртта на Сергей Магнитски и да търси виновниците за смъртта му, въпреки твърденията, че той не само е пребиван в килията, но и, че не му е оказана медицинска помощ. Генадий Карлов, заместник-шеф на следствения отдел на МВР игнорирал жалбите на Сергей Магнитски за влошаването на здравето му в ареста и забранява свижданията му с роднини. Абузайд Висмурадов е от ной-близкото обкръжение на Рамзан Кадиров и се смята зе един от тримата му гравни съратници, съобщава ВВС. Междувременно Кадирав вече отправи заплахи към САЩ: \"Вие се намирате в НАШИТЕ списъци! Ако сте мъже, елата тук и така ще ви нарисуваме списъка \"Магнитски\", че ще го помните цял живот и даже на внуците си ще разказвате\".", "date": "2019.05.17", "title": "САЩ въведоха нови санкции срещу руснаци и чеченци заради убийствата на Магнитски и Немцов"}
{"url": "https://www.faktor.bg/bg/articles/dans-balgariya-e-ekspulsirala-15-teroristi-za-godina", "text": "През 2018 г. България е експулсирала 15 чужди граждани, за които е имало доказателства, че са били съпричастни към терористична дейност. Въпреки това през 2018 г. не е получавана информация за подготовка или осъществяване на терористична дейност в България, както и за подготвяно нападение срещу български граждани, и за изграждане на терористични структури на наша територия.  Това сочи годишният доклад за работата на ДАНС за 2018 г. Според него основна заплаха за страната остава международният тероризъм, като през 2018 г. рискът продължава да е свързан основно с действията на „Ислямска държава\" и асоцииращите се с нейната идеология лица, дори и те да нямат конкретни връзки с терористичните организации. От агенцията отбелязват, че в последната година се променят акцентите в екстремистката пропаганда, като все по-често се включват призиви за използване на токсини и патогени при терористичните атаки. Броят на завръщащите се чуждестранни бойци от конфликтни региони намалява, но те остават основен фактор за терористична заплаха. Поради съпричастност към терористична дейност, със заповед на председателя на ДАНС, са наложени принудителни административни мерки „отнемане право на пребиваване\", „експулсиране\" и„забрана за влизане в Република България\" на 15 чужди граждани, а в информационния масив на нежеланите чужденци в Република България са включени 3 лица.  Според доклада на ДАНС антифашизмът, подкрепата за мигрантите, екологични казуси, правата на животните, антиглобализацията, и расизмът продължават да обединяват идейно най-големи групи хора в Европа. 3асега, обаче, България стои далеч от проявите на насилие, защото крайнолевият екстремизъм има само виртуално присъствие, или се свежда основно до участие в отбелязване на исторически събития.", "date": "2019.05.17", "title": "ДАНС: България е експулсирала 15 терористи за година"}
{"url": "https://www.faktor.bg/bg/articles/novini/svyat/pregovorite-za-brekzit-sa-pred-proval-mozhe-da-ima-vtori-referendum", "text": "Преговорите за Брекзит между консерваторите на британската премиерка Тереза Мей и опозиционната Лейбъристка партия предстои да приключат без споразумение, съобщи днес Ройтерс, цитирайки ВВС. При това положение Мей и лейбъристкият лидер Джереми Корбин ще преминат към втора фаза, която има за цел да се постигне съгласие за процедура от гласувания в парламента в опит да се постигне консенсус, посочи ВВС. Според влиятелния лейбъристки депутат Хилари Бен, при провал на преговорите между правителството и опозицията е вероятно да се стигне до нов референдум за членството на страната в ЕС. \"Има само два възможни изхода от кризата около Брекзит: или парламентът ще приеме споразумение за излизането от ЕС, или ще трябва отново да се обърнем към британския народ и да го помолим да направи избор. И аз мисля, че перспективата за потвърдителен референдум става по-близка, въпреки че за това все още няма мнозинство в парламента\", каза Бен, цитиран от ВВС.", "date": "2019.05.17", "title": "Преговорите за Брекзит са пред провал, може да има втори референдум"}
{"url": "https://www.faktor.bg/bg/articles/novini/balgariya/-barometar-balgariya-gerb-otbelyazva-leka-prednina-pred-bsp-chetiri-partii-vlizat-v-ep", "text": "Четири партии се очертават със сигурно представителство в Европарламента - ГЕРБ, БСП, ДПС и ВМРО, показват данни от проучване на \"Барометър България\", направено между 10 и 15 май сред 843 души чрез телефонно интервю и със собствено финансиране.  Според данните има определен дял от колебаещи се избиратели, които биха могли да повлияят на крайните резултати в изборния ден. На въпрос \"Ще гласувате ли на изборите за Европарламент на 26 май\" 33,8% заявяват, че със сигурност ще гласуват, 36,5% се колебаят, а 29,7% категорично няма да гласуват. Изборите в края на май по всяка вероятност няма да променят тенденцията за ниска избирателна активност на вота за Европейски парламент. Но делът на колебаещите се дали да го направят е относително висок - 36,56%, като решението им има потенциал да повлияе на резултатите в полза на една или друга политическа сила, коментират социолозите. Отговорите на анкетираните, твърдо заявили, че ще гласуват, на директния въпрос за кого планират да гласуват в края на май показва, че, след значимия отлив от одобрение последните седмици ГЕРБ отбелязва лека преднина пред БСП - подкрепата от 31,9% е генерирана до голяма степен от твърдите привърженици на партията, които затвърждават позицията си с наближаване на изборния ден и като отговор на негативната кампания, отбелязват от \"Барометър България\". БСП, с 31,2% заявили желание да гласуват за листата, не успява да привлече допълнителна подкрепа извън традиционния си електорат, защото масовата част от избирателите не я разпознават като желана алтернатива и горе-долу изравнените позиции с ГЕРБ в последно време могат да изиграят лоша шега на столетницата, като мотивират вот срещу нея и за опонентите, смятат анализаторите. Теодора Духовникова и Павела Апостолова: Финалът на „Дяволското гърло” ще изненада мнозина vesti.bg Според данните се наблюдава отчетливо одобрение за ВМРО с водач на листата Ангел Джамбазки - 7% към момента заявяват твърдо намерение да гласуват за тях. След решението на партиите от патриотичната коалиция за самостоятелно явяване на евроизборите ВМРО успяват да привлекат вота на по-голямата част от избирателите им, като печелят одобрение и извън традиционния им електорат, с голям потенциал да привлекат от гласовете на все още колебаещите се, коментират от \"Барометър България\". ДПС също ще имат представители в следващия европейски парламент с 8,8% подкрепа. Социолозите уточняват, че трябва да се има предвид че резултатът им на изборите е трудно прогнозируем с точност поради спецификата на традиционния им електорат и вътрешните процеси, протичащи в движението. Останалите формации към момента остават под прага за излъчване на представител в Европейския парламент, като се наблюдава значим дял избиратели, които все още се колебаят дали да отидат до урните и за кого да дадат вота си, ако го сторят. На респондентите, отговорили с \"колебая се\" на въпроса дали ще гласуват на евроизборите, е зададен допълнителен въпрос - ако все пак отидат до урните, за кого са по-скоро склонни да гласуват. ГЕРБ биха могли да мобилизират 14,3% от колебаещите се избиратели и да подобрят резултата си. ВМРО има потенциал да привлече допълнително 21,4% от тези, които все още не са взели решение. В случая значение има фактът, че Ангел Джамбазки, като водач на листа, печели одобрение и привлича гласове и извън тясно партийния им електорат, както и че след решението на партиите от ОП да се явят самостоятелно на избори част от симпатизиращите на коалицията като единна формация могат да насочат гласовете си към ВМРО, коментират социолозите. БСП много трудно, поне на този етап и за тези избори, ще разширят значително подкрепата си извън традиционните си гласоподаватели, но все пак биха могли да привлекат вота на част от колебаещите се с леви убеждения - 8% от колебаещите се, в конкуренция с \"Коалиция за България\" (АБВ). Има и значителен дял колебаещи се, които не изявяват склонност да гласуват за конкретна листа към момента, но все пак има вероятност да отидат до урните, като вотът им ще бъде решен в последния момент - това са 36,4% от колебаещите се, сочат данните.", "date": "2019.05.17", "title": "\"Барометър България\": ГЕРБ отбелязва лека преднина пред БСП, четири партии влизат в ЕП"}
{"url": "https://www.faktor.bg/bg/articles/novini/svyat/tsipras-i-erdogan-v-tayni-pregovori-za-obedinyavaneto-na-kipar", "text": "Гръцка медия съобщи за тайни преговори между гръцкия премиер Алексис Ципрас и турския президент Реджеп Ердоган за обединяването на Кипър и енергийни проекти. Правителството в Атина нито потвърждава, нито отрича медийната публикация в гръцкия вестник „Естия“, който публикува материал за тайните дискусии на Ципрас и Ердоган за решаване на проблема за обединението на Кипър. Според медията, която се позовава на дипломатически източници, Ципрас е предложил на Анкара да се изтеглят турските войски от окупираната част на острова и Турция да приеме създаване на кипърска федерация. За опазване на мира в северен Кипър ще се разположат войски на НАТО, предлага Атина. В замяна Турция ще бъде допусната да участва в проучванията за нефт и газ в Източното Средиземноморие.Както Анкара,така и Никозия имат претенции върху юрисдикцията на този район, за който се счита, че е богат на залежи. Честите тристранни срещи на високо ниво между Кипър, Гърция и Израел говорят за енергийно сътрудничество, което изключва Турция. Гръцката медия коментира, че предложението на Ципрас вероятно е част от план, създаден от Европейския съюз и САЩ.", "date": "2019.05.17", "title": "Ципрас и Ердоган в тайни преговори за обединяването на Кипър"}
{"url": "https://www.faktor.bg/bg/articles/novini/svyat/tramp-e-spechelil-blizo-polovin-miliard-dolara-prez-2018-g", "text": "Президентът на САЩ Доналд Тръмп е спечелил 479 млн. долара миналата година, сочи данъчната му извадка, предаде БТА.  В документа се подчертава, че при заплата на американския президент от 400 000 долара годишно, републиканецът е заработил 479 млн. долара.  По-рано Тръмп многократно е посочвал, че състоянието му надвишава 10 млрд. долара.  При предизборната си кампания през 2016 г. той заяви, че възнамерява да публикува данъчни декларации, съдържащи много повече информация от данъчната извадка. Това обаче така и не беше направено, което държавният глава обяснява с проверки, които се водят спрямо бизнеса му.  През 2017 г. доходите му бяха 453 млн. долара.  Документът показва също, че задълженията да Тръмп са нараснали с 10 млн. долара. Най-новият му дълг е ипотечен кредит, за над 25 млн. долара, е поет за покупката на дом с осем спални в Палм Бийч.", "date": "2019.05.17", "title": "Тръмп е спечелил близо половин милиард долара през 2018 г."}
{"url": "https://www.faktor.bg/bg/articles/pendarovski-zapochna-mandata-si-sas-zaplaha-kam-es", "text": "Новият президент на Македония Стево Пендаровски изпрати предупреждение към Европейския съюз, че ако не одобри дата за началото на преговорите за членството на страната, може да се стигне до повторение на сценария с мигрантската криза, отбелязва електронното издание на близкия до кръговете на опозицията скопски вестник \"Вечер\". Статията, базирана на интервю на държавния глава на югозападната ни съседка за американското издание The Wall Street Journal, е публикувана под заглавие \"Пендаровски започна мандата си със заплаха към ЕС\". В интервюто той подчертава, че през 2016 г. властите в Скопие са предотвратили голяма грешка, но същевременно загатва за възможността за повторно отваряне на границата с Гърция. \"Не искам това да звучи като закана, но ако през юни лидерите на ЕС блокират стартирането на преговори с кандидати за членство като Македония, ще се отприщи нова мигрантска криза\", предупреди Пендаровски пред The Wall Street Journal. С промяната на името, Македония е в очакване на определяне на дата през юни за започване на преговори. Изявлението на Пендаровски предизвика поредица от реакции на познавачи на политическата ситуация в страната, които изглежда са засегнати от решението на новия президент да изпрати закана към ЕС. \"Мрачно предупреждение за нова мигрантска криза на Балканите\" отправи британският политически анализатор Джеймс Кер Линдзи, който обикновено е един от по-силните поддръжници на правителството на СДСМ. В социалната мрежа \"Туитър\" той споделя връзка с интервюто на Пендаровски, от която се вижда заключението на американското издание: \"ЕС рискува нова мигрантска вълна и главоболия в областта на сигурността, ако обърне гръб на балканските страни, които искат да се присъединят към Блока\". \"Неочаквано лоша стъпка за Пендаровски\",добавя Андрей Богдановски от Университета в Бъкингам, по повод изявлението на Пендаровски. Според медийни съобщения, Пендаровски се готви да наеме Мерсиха Смайлович, известна на обществеността като активист за отварянето на македонската граница с Гърция. Нейният ангажимент би бил силен сигнал, че Пендаровски ще приложи политически различна политика по въпроса в сравнение с тази на предходния държавен глава на Македония Георги Иванов. От редакцията подчертават, че подобни заплахи не са широка практика в региона. Най-известният подобен опит беше направен през 2015 г., когато гръцкият министър на отбраната Панос Каменос заяви пред ЕС, че ако не одобри средства за покриване на гръцки дългове, Атина ще започне да пуска мигранти на север, без да обръща внимание дали между тях има ислямисти.", "date": "2019.05.17", "title": "Пендаровски започна мандата си със заплаха към ЕС"}
{"url": "https://www.faktor.bg/bg/articles/novini/balgariya/gen-v-vasilev-za-ubietsa-ot-kostenets-stoyan-zaykov-mozhe-da-vzeme-zalozhnik", "text": "\"Търсенето е интензивно, но Стоян Зайков има предимство - познава района. Местността е огромна, гориста и с много изоставени вили. Според мен предполагаемият убиец ще търси място, на което има храна, дрехи и завивки, а не безлюдни постройки или гората\", коментира бившият директор на Национална служба \"Полиция\" генерал Васил Василев пред Нова телевизия. \"Той е бил човек, който не е използвал комуникации, но това не го прави некомуникативен. Може да има връзка с жена или близки приятели, които да следят разследването и да му предават информацията\", каза още той. \"Според една от теориите убийството е било планирано. Второто убийство е извършено с друг калибър, може да се предполага, че той има поне две оръжия. Ако е бил ловец, трябва да се разследва купил ли е патрони от някъде\", допълни генерал Василев. \"Според мен, Зайков е селски човек и няма мотивацията да премине границата и да избяга в чужбина. Опасно е - той може да вземе заложник\", прогнозира бившият директор на Национална служба \"Полиция\".  \"На място не е нужно да има стотици полицаи, а хора, които познават перфектно района\", завърши генерал Васил Василев.", "date": "2019.05.17", "title": "Ген. В. Василев за убиеца от Костенец: Стоян Зайков може да вземе заложник"}
{"url": "https://www.faktor.bg/bg/articles/novini/balgariya/parvite-byuletini-za-evroizborite-potegliha-ot-pechatnitsata-na-bnb", "text": "Първите камиони с бюлетини за предстоящите на 26 май европейските избори потеглиха тази сутрин от печатницата на Българската народна банка (БНБ). Днес ще бъдат транспортирани бюлетини и изборни книжа за 12 районни избирателни комисии, като за всички тях ще бъде осигурен полицейски конвой от МВР. В днешния ден камионите се отправят от София към Бургас, Сливен, Ямбол, Варна, Кърджали, Смолян и Стара Загора. \"До момента, в който бюлетините бъдат поставени в предварително определените помещения, с тях ще има непрекъснато охрана“, увери комисар Станислав Теофилов от Дирекция \"Жандармерия“. Бюлетините, предназначени за избирателните секции в чужбина, са предадени на МВнР на 12 май и тяхното транспортиране също е започнало. \"През цялото време на транспортирането по маршрутите не се предвижда промяна в движението, така че да не се затруднят гражданите, но в същото време да се гарантира сигурност за материалите“, обясни още комисар Теофилов. Александър Андреев от ЦИК обясни, че броят на бюлетините за чужбина е 200 000, а страната 7 048 000.", "date": "2019.05.17", "title": "Първите бюлетини за евроизборите потеглиха от печатницата на БНБ"}
{"url": "https://www.faktor.bg/bg/articles/borisov-na-vsichki-im-e-lesno-kato-se-postroi-magistralata-no-govoryat-za-fugite-na-graf-ignatiev", "text": "Премиерът Бойко Борисов инспектира строежа на АМ \"Хемус\" заедно със зам.-министъра на регионалното развитие и благоустройството Николай Нанков. През април Борисов направи символична първа копка на новия етап от трасето - 134- километровия участък между Боаза и пътя Велико Търново - Русе. Отсечката трябва да бъде завършена през 2023 година, като за изграждането ѝ държавата отпусна 1 120 000 000 лева. Според премиера с пускането ѝ в експлоатация брутният вътрешен продукт на страната ще се увеличи с поне 10%. Във Фейсбук профила му бяха публикувани видеозаписи, от които се разбира, че той отново шофира джипа на НСО. \"На всички им е лесно, като се построи магистралата. Тогава по студиата викат - стига с тия магистрали, дай да си говорим за фугите на \"Граф Игнатиев\". Хиляди българи работят на тези участъци. Тук се насипва, отводнява се, а там се рушат скали. С тази отсечка разстоянието, което сега се взима за 30 минути, ще се изминава за 2. Приятно е така, планина, ливади и гледаш как се ражда и пораства магистралата, а в същото време държавният дълг намалява. Тук, както го гледаш, август месец ще го свършат, денонощно. За сезона тази отсечка ще спестява половин час в трафика лятно време\", коментира министър председателят.", "date": "2019.05.17", "title": "Борисов: На всички им е лесно, като се построи магистралата, но говорят за фугите на \"Граф Игнатиев\""}
{"url": "https://www.faktor.bg/bg/articles/novini/svyat/boris-dzhonsan-se-pritselil-kam-myastoto-na-tereza-mey", "text": "Бившият британски външен министър Борис Джонсън даде заявка, че ще се бори за мястото на Тереза Мей начело на Консервативната партия, съобщи ВВС, цитирана от Ройтерс. Мей каза, че ще се оттегли преди следващата фаза на преговорите за Брекзит, но все още не е обявила дата за оставката си. \"Разбира се, че ще се боря за лидерския пост\", каза той пред Британската асоциация на застрахователните брокери. Джонсън се оттегли от министерския си пост през юли в знак на протест срещу начина, по който Мей ръководи преговорите за излизане от ЕС.  Той е един от най-видните брекзитъри. На него е посветена нова театрална постановка, озаглавена \"Последното изкушение на Борис Джонсън\", допълва АП. Той е \"човекът, направил разликата между 48 и 52\" - процентите за оставане и напускане от референдума от 2016 г. за Брекзит, каза драматургът Джонатан Мейтланд. По думите на Мейтланд постановката, която ще се играе в лондонският театър \"Парк\" до 8 юни, показва как един човек може да промени съдбата на една страна.", "date": "2019.05.17", "title": "Борис Джонсън се прицелил към мястото на Тереза Мей"}
{"url": "https://www.faktor.bg/bg/articles/novini/balgariya/radan-kanev-priyatelite-na-mareshki-i-siderov-v-evropa-ne-iskat-stranata-ni-da-vleze-v-shengen", "text": "\"Крайните националисти в Европа, които са приятели на Волен Сидеров, на Веселин Марешки, на Джамбазки и т.н. са против това, страната ни да влезе в Шенген. Самите български националисти също явно са против, след като имат такива приятели\". Това каза пред БТВ Радан Кънев от \"Демократична България\". Христо Иванов допълни, че все още е на мнение, че трябва да има мониторинг над страната ни, за да се гарантира спазването на законите.  Кънев каза още, че за разлика от комунистите и националистите, ако влезе в Европарламента ще разобличава корупцията. По думите му Европа може да се справи с енергийната зависимост от Русия само ако е единна. Христо Иванов заяви, че обединението \"Демократична България\" е дългосрочно и ще остане след изборите. В края на разговора двамата обявиха с колко пари на месец живеят. Доходите на Радан Кънев са 2500 лв., а на Христо Иванов - 1500 лв. от \"Демократична България\". Съпругата му работела като адвокат и нейните хонорари варирали всеки месец.", "date": "2019.05.17", "title": "Радан Кънев: Питайте Марешки и Сидеров защо приятелите им в Европа не ни искат в Шенген"}
{"url": "https://www.faktor.bg/bg/articles/novini/balgariya/botyo-botev-politsaite-sa-sgreshili-kato-sa-ostavili-sasedat-na-stoyan-zaykov-sam-da-pretarsva-doma-si", "text": "Пропуски при организацията и оценката на ситуацията от страна на полицията са причина досега да не бъде заловен издирваният за убийствата в Костенец Стоян Зайков. Такова мнение изрази пред БНТ криминалистът Ботьо Ботев. Според него полицията не е трябвало да допуска съседът на Зайков Валентин Петров, който след това бе открит в дома си убит, сам да претърсва къщата си. Петров е получил разрешение сам да потърси дали Стоян Зайков не се крие у тях, след като е бил разпитан от полицията и е изразил готовност да съдейства на разследването. \"Оперативно не е оценено това, което е подавал като информация човекът. Недопустимо е сам да е проверявал къщата си. В досегашната си работа полицията залага повече на явните дейности за проверка на обекти, докато в оперативната оценка се правят сериозни пропуски\", каза още Ботев.", "date": "2019.05.17", "title": "Ботьо Ботев: Полицаите са сгрешили, като са оставили съседът на Стоян Зайков сам да претърсва дома си"}
{"url": "https://www.faktor.bg/bg/articles/borisov-pusna-na-zhivo-kak-inspektira-stroezha-na-am-hemus", "text": "Премиерът Бойко Борисов инспектира строежа на магистрала \"Хемус\". Министър-председателят пусна на живо във Фейсбука си как обикаля с автомобила. На кадрите се виждат огромните машини, които действат по изграждане на аутобана. \"Път през скалата, а после като отива в някое студио и кажат: Стига с тия магистрали, дайте да си говорим за фугите на Граф Игнатиев\", коментира премиерът. Той обясни на спътниците си, че вече са достигнали до Боаза. През април той направи символична първа копка на новия етап от трасето - 134-километровия участък между Боаза и пътя Велико Търново - Русе. Отсечката трябва да бъде завършена през 2023 година. За изграждането ѝ държавата отдели 1 120 000 000 лева. Очакванията на кабинета са автомагистралата през Северна България да бъде окончателно готова през 2024 г., а пускането ѝ в експлоатация да увеличи брутния вътрешен продукт на страната с поне 10%.", "date": "2019.05.17", "title": "Борисов пусна на живо как инспектира строежа на АМ \"Хемус\""}
{"url": "https://www.faktor.bg/bg/articles/novini/svyat/tramp-iska-zabrana-na-lotariyata-zelena-karta", "text": "Президентът на САЩ Доналд Тръмп предложи бързи реформи в имиграционната политика на САЩ, които ще дадат преимущества на високообразовани и квалифицирани имигранти, предадох световните агенции. Сегашната система е нефункционална и обременена с проблеми, включително отдаването на предпочитание на хора, които имат роднини в САЩ, и позволява твърде много \"повърхностни\" молби за убежище, заяви Тръмп, цитиран от ДПА. САЩ вече издават годишно 1,1 милиона разрешителни за пребиваване или \"зелени карти\", които позволяват на притежателите им да живеят и работят в страната. От тях 66% се издават, защото кандидатите имат роднини в САЩ, а 21% - на произволен принцип чрез лотария, отбеляза Тръмп. Това означава, че САЩ не могат не могат да отдават предпочитание на лекари, изследователи и най-добрите студенти, които завършват американски университети - някои от тях се връщат в родните си страни, за да основат компании, които биха могли да бъдат създадени в САЩ. \"Дискриминираме гения. Дискриминираме брилянтността. Това няма да се случва повече, след като приемем това (законодателство - бел.ред.)\", заяви Тръмп в реч в Розовата градина на Белия дом. Съгласно действащата система само 12% от легалната имиграция се основава на умения или заслуги, отбеляза президентът. Целта на предложената реформа е да увеличи тази цифра до поне 57%. Според държавния глава това може да направи САЩ по-конкурентоспособни в световен план, като същевременно гарантира, че страната ще продължи да приветства новодошлите. Тръмп подчерта също, че при реформа на имиграционната система пристигащите в страната ще преминават тест по английски език, което да допринесе за тяхната интеграция, асимилация и единство в бъдеще.", "date": "2019.05.17", "title": "Тръмп иска забрана на лотарията \"зелена карта\""}
{"url": "https://www.faktor.bg/bg/articles/novini/balgariya/deputatite-obsazhdat-zakona-za-lechebnite-zavedeniya", "text": "Депутатите ще обсъдят на първо четене промяна в Закона за лечебните заведения. Измененията предвиждат лекарите, които до 3-ти юни тази година не са придобили специалност \"Обща медицина\", да продължат да осъществяват дейност като индивидуална или групова практика за първична медицинска помощ за срок от 4 години. С предлаганите промени се цели да се предотврати закриването на голям брой практики за първична медицинска помощ, особено в ограничените и труднодостъпни райони и да се гарантира достъп на населението до първична медицинска помощ. Не малка част от общопрактикуващите лекари изпитват затруднение при изискването за придобиване на специалност “Обща медицина“ в определения от закона срок, тъй като се налага да отсъстват от практиката си за времето на обучение и са изправени пред невъзможността да намерят заместник за времето на отсъствие. По данни на регионалните здравни инспекции броят на лекарите, осъществяващи дейност като индивидуална практика за първична медицинска помощ без специалност “Обща медицина“ и чиято регистрация подлежи на заличаване след 3-ти юни тази година поради изтичане на законно установения срок, е 568.", "date": "2019.05.17", "title": "Депутатите обсъждат Закона за лечебните заведения"}
{"url": "https://www.faktor.bg/bg/articles/balgarin-e-obvinen-v-sasht-za-prestapleniya-za-koito-se-polagat-100-godini-zatvor", "text": "Българин е обвинен в САЩ за престъпления, за които се полагат 100 години затвор.  Той бил задържан от българските власти при безпрецедентна международна акция за разбиване на хакерска група. Мащабната акция срещу киберпрестъпниците продължила няколко години. Лидерът на разкритата група е от Грузия. Набирал хората си в рускоезични интернет форуми. Всеки от задържаните е имал специална роля, като допринасял с уникалните си способности за тази схема. 10-те обвиняеми са работили зад своите компютри в Русия, Грузия, Молдова, България, Украйна, обясни Скот У. Брейди, щатски прокурор, цитиран от Нова телевизия. Целта на зловредния софтуер, който създали и нарекли \"Гозним\", е да източва данни от електронното банкиране на жертвите. Откраднатите пари били \"изпирани\". Идентифицирахме повече от 41 000 нищо неподозиращи жертви от европейски и северноамерикански страни. Мислят, че цъкат на фактура или нещо подобно, а вместо това дават достъп на хакерите, обясни прокурорът. Сред ужилените има семейни фирми, юридически кантори, международни корпорации, дори и неправителствени организации, които работят с болни деца. Българската следа в разследването се появява още през 2016-та.  Беше направен трансфер от една от засегнатите американски компании към сметка в България. Преводът е в размер на 400 000 долара, благодарение на бързата комуникация между службите, парите бяха замразени и върнати на собственика им в САЩ. Нашите колеги от ФБР установиха редица IP адреси в България, които принадлежат на криминалната група. Установихме, че те са използвани от българин на име Красимир Николов, заяви Николай Неделчев, ГДБОП. След претърсване на 7 адреса, Николов е задържан и екстрадиран в Съединените щати. Задържани има и в Молдова. А програмистът, създал \"Гозним\" и още четирима руснаци все още се издирват.", "date": "2019.05.17", "title": "Българин и руснаци са  обвинени в САЩ за престъпления, за които се полагат 100 години затвор"}
{"url": "https://www.faktor.bg/bg/articles/novini/svyat/sasht-slagat-kray-na-preferentsialniya-targovski-rezhim-za-turtsiya", "text": "САЩ прекратяват преференциалния търговски режим за Турция, изключвайки я от списъка на развиващите се страни, предадоха световните агенции.  Режимът бе предоставен съгласно програма, позволяваща някои износни стоки да влизат безмитно на американския пазар.  Решението влиза в сила от днес, 17 май, обяви Белият дом.", "date": "2019.05.17", "title": "САЩ слагат край на преференциалния търговски режим за Турция"}
{"url": "https://www.faktor.bg/bg/articles/novini/balgariya/pak-dazhd-i-gramotevitsi", "text": "Преди обяд валежите временно ще спрат и облачността за кратко ще се разкъса. След обяд отново на много места в страната ще има краткотрайни превалявания и гръмотевична дейност. Ще духа слаб до умерен вятър от североизток. Максималните температури ще бъдат между 18 и 23 градуса. През нощта срещу събота краткотрайни, в отделни райони интензивни превалявания и гръмотевици ще има на места в Източна България.", "date": "2019.05.17", "title": "Пак дъжд и гръмотевици"}
{"url": "https://www.faktor.bg/bg/articles/gen-kiril-radev-ima-opasnost-stoyan-zaykov-da-zapochne-da-se-spasyava-sas-zalozhnitsi", "text": "Бившият шеф на ЦСБОП ген. Кирил Радев предупреди, че убиецът от Костенец Стоян Зайков, който повече от седмица се издирва от МВР, има опасност да вземе заложници, за да се спаси. По думите на бившия полицейски началник е можело да се предотврати второто убийство в града, ако службите са действали по-рано. Радев допълни, че издирваният се страхува за живота си е способен на всичко. Той не изключи изход на случая със самоубийство. Радев каза още, че полицията трябва да покаже на Чано, че няма да го убие, освен ако той не заплаши живота на служителите на МВР. Радев предупреди още жителите на Костенец на този етап да избягват да ходят по вилите си извън града през почивните дни.  Главният секретар на МВР Ивайло Иванов даде извънреден бринг, на който заяви, че Зайков продължава да се издирва. По думите му, няма повече потенциални жертви, които са в списъка на убиеца от Костенец.", "date": "2019.05.17", "title": "Ген. Кирил Радев: Има опасност убиецът в Костенец да се спасява със заложници"}
{"url": "https://www.faktor.bg/bg/articles/novini/balgariya/mvnr-otkriva-balgarsko-konsulstvo-v-barselona", "text": "На 1-и август ще отвори врати българското консулство в Барселона. Това съобщи външният министър Екатерина Захариева. С решение на правителството дейността на новото консулство ще обхваща автономните области Каталуния и Арагон. В момента живеещите там българи трябва да пътуват до Валенсия или Мадрид (над 300 км.) за консулски услуги.  Само за миналата година Барселона е била посетена от над 30 хил. български туристи, посочва Захариева: “Нашата основна задача, като правителство и като министерство, е да улесним достъпа до административни услуги и да направим връзката с България по-лесна“. От 1-ви юни българските граждани ще имат пълна свобода на придвижване, работа и уседналост в Швейцария. На 31 май изтича предпазната клауза за работници от България и Румъния в Швейцария. Българските и румънските граждани обаче ще могат да се установят в Швейцария, ако са си намерили работа или докажат, че разполагат с достатъчно средства за престоя си.", "date": "2019.05.17", "title": "МВнР открива българско консулство в Барселона"}
{"url": "https://www.faktor.bg/bg/articles/na-102-g-pochina-arhitektat-yau-min-pey-sazdal-staklenata-piramida-na-luvara", "text": "Яу Мин Пей, чиито модернистични дизайни и престижни проекти го наредиха сред най-известните и плодотворни архитекти на 20 век, е починал на 102-годишна възраст, предадоха световните агенции.  Пей, сред чиито проекти са силно оспорваното обновяване на парижкия Лувър и Залата на славата на рокендрола в Кливлънд, е починал през нощта, съобщи синът му, цитиран от ДПА.  Яу Мин Пей, син на известен китайски банкер, напуска родината си през 1935 г. и се мести в САЩ. Следва архитектура в Масачузетския технологичен институт и университета Харвард. След като преподава и работи за американското правителство, започва работа за предприемач в Ню Йорк през 1948 г. и създава собствена фирма през 1955 година.  Музеи, обществени сгради, хотели, училища и други структури, които Пей строи по целия свят показват прецизна геометрия и абстрактно мислене, отдаващо почит на светлината. Той работи с камък, стомана и стъкло и, както в случая на Лувъра, често включва стъклени пирамиди в проектите си. Двайсетметровата конструкция от стъкло и метал в прочутия парижки музей е създадена по негов проект и по инициатива на тогавашния френски президент Франсоа Митеран между 1985 и 1989 година.", "date": "2019.05.17", "title": "На 102 г. почина архитектът Яу Мин Пей, създал стъклената пирамида на Лувъра"}
