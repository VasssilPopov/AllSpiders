{"url": "https://www.faktor.bg/bg/articles/novini/svyat/moskva-otnovo-se-mesi-v-politikata-na-es-brani-ankara-ot-sanktsii", "text": "Русия отново се опитва да се намеси в политиката на ЕС. Този път от Москва застанаха на страната на Турция и предупредиха съюза да не налага санкции на Анкара. \"Русия не може да приеме едностранната политика на санкции на ЕС по отношение на Турция\", заяви на брифинг говорителката на руското външно министерство Мария Захарова, цитирана от ТАСС и БТА.  \"Разбира се, това е въпрос на Турция и на ЕС. Ние изхождаме от това, че натискът, оказван чрез санкции, който за съжаление вече е фактор в международните отношения, със сигурност не е от арсенала на дипломацията. Това със сигурност не трябва да стои в основата на международната политика. Това води до много плачевни последици /.../, като начин за агресивен натиск за реализиране на собствените интереси, ние естествено не можем да приемем такава политика\", каза тя. На 15 юли външните министри от Европейския съюз одобриха въвеждането на санкции срещу Турция заради сондажите в шелфа на Кипър, което според ЕС е незаконно. Министрите решиха да отменят срещите на високо равнище, да прекратят преговорите по споразумение за въздушни превози с Турция, да намалят финансовата подкрепа за Анкара като кандидат за членство в ЕС и да ограничат кредитите от Европейската инвестиционна банка.", "date": "2019.07.17", "title": "Москва отново се меси в политиката на ЕС, брани Анкара от санкции"}
{"url": "https://www.faktor.bg/bg/articles/tsvetlin-yovchev-tol-sistemata-sashto-mozhe-da-se-okazhe-potentsialno-orazhie-v-ratsete-na-hakeri", "text": "Пробивът в системата на НАП не е за подценяване и е необходимо спешно да бъде създадена държавна организация, занимаваща се с въпросите на киберсигурността, каза пред бТВ бившият шеф на ДАНС и бивш вътрешен министър Цветлин Йовчев. „Защо трябва да е държавна – това е нещо, което застрашава националната сигурност с оглед на мащаба на броя на хората, които могат да бъдат засегнати. При наличие на един такъв масив с несложни софтуерни инструменти може примерно да извлечете и да имате целия списъчен състав на ДАНС в момента, защото ще се види кой им плаща заплатите, откъде им се плащат заплатите, посочи Йовчев. Аналогична, по думите му, е и ситуацията с биометричните данни на документите, които се съдържат в системите на МВР – тоест, при пробив тези данни могат да бъдат използвани за фалшифициране на документи. Тол системата също би могла да се окаже потенциално оръжие в грешните ръце – всички автомобили се разпознават, а оттам може да се проследят и маршрутите им. Към момента все още няма действаща система за киберсигурност, отбеляза бившият вътрешен министър. Той обаче подчерта, че в последните години бяха направени стъпки, които не бива да бъдат омаловажавани – през 2015 г. е приета стратегия за киберсигурност, а от 2018 г. има и закон. „Според този закон там трябва в кратки срокове да се приеме наредба, с която държавна Агенция за електронно управление да определи минималните изисквания за мрежова и информационна сигурност. Това е важен документ за основа и рамка”, поясни Йовчев.", "date": "2019.07.17", "title": "Цветлин Йовчев: Потенциално оръжие в ръцете на хакери може да стане и тол системата"}
{"url": "https://www.faktor.bg/bg/articles/zakonodateli-zakleymiha-tramp-zaradi-rasizam", "text": "Конгресът срещу президента Тръмп. Камарата на представителите гласува символична резолюция срещу държавния глава след серия от негови изказвания срещу четири чернокожи жени-конгресмени. \"Расистки коментари, легитимирали страха и омразата срещу новите американци и цветнокожите\", се казва в документа. А Тръмп отговори, че не е расист. Приемането на подобна резолюция срещу президента на Съединените щати, която не е законообвързваща, а само изразява мнение, е много рядка, коментират анализатори. \"Всеки член на тази институция - и демократ, и републиканец, трябва да ни подкрепи и да заклейми расистките туитове на президента\", каза председателят на Камарата на представителите Нанси Пелоси. \"Президентът не е расист! Не е расист! Мисля, че тонът на това, което се случва не е добър\", каза лидерът на Републиканците сенатор Мич Макконъл.", "date": "2019.07.17", "title": "Законодатели заклеймиха Тръмп заради расизъм"}
{"url": "https://www.faktor.bg/bg/articles/pokazaha-dohodite-na-vlastta", "text": "122723 лв. от заплати е получил президентът Румен Радев през 2018 г. 12006 лв. е получила съпругата му Десислава. Това се разбира от декларацията по публичния регистър на държавния глава за миналата година, публикувана в сайта на комисията за противодействие на корупцията КПКОНПИ. 20500 лв. влог в банка има президентът. и 5486 лв. в пенсионни фондове или инвестиции. Наличните му средства от запати, декларирани през м.г. са 8 хиляди лв. Съпругата му има 3200 лв. от спестявания, декларирани през м.г. Десислава си е купила и шкода за 7 000 лв., които са от заплатата на президента. Премиерът Бойко Борисов е декларирал, че разполага със 75 260 лева. Отделно има влог от 190 775 лева от заплати и обезщетения, както и още един депозит от 5 445 лева, само от изплатени болнични. Борисов е декларирал 83 450 лева доход за 2018 г. Вицепремиерите Томислав Дончев е обеднял най-много през 2018 г., като е стопил влога си от 35 000 на 26 000 лева. Финансовият министър Владислав Горанов има в портфейла си едва 1500 лева от заплати, докато жена му има 1000 налични лева. Двамата обаче притежават солидни сметки - Горанов има 71 хиляди лева на влог, а жена му Румяна - 12 704 лв.  Вицепрезидентът Илиана Йотова разполага с 40 хиляди евро влог, които са от заплати от предходни декларации, а от трансформация на банков депозит в чужбина има 50 хиляди евро. Съпругът й Андрей Йотов има банков влог в размер на 505 хиляди лева от заплати и хонорари, които са били декларирани в предходни декларации. Той има още два влога - единият е за 52 хиляди евро, другият също за 50 хиляди евро от заплати. Лидерката на БСП Корнелия Нинова е декларирала 64 194 лв. доходи. Тя е описала и печалба от близо 26 000 лв. от \"непреработена растителна и животинска продукция от регистрирани земеделски производители и тютюнопроизводители\". Съпругът на социалистката е спечелил 74 211 лв. за миналата година. Съпругата на лидера на ДПС Джеврие Раиф Карадайъ, чиято фамилия беше замесена в скандал с къщи за гости в Борино, за миналата година е спечелила 5665 лв., сочат данните.  Вижте пълния списък с декларациите", "date": "2019.07.17", "title": "Показаха доходите на властта: Радева се сдобила със стара кола, Нинова спечелила 26 000 лв. от земеделие"}
{"url": "https://www.faktor.bg/bg/articles/keniya-goni-direktori-na-kompanii-za-sportni-zalaganiya-sred-tyah-ima-balgari", "text": "Властите в Кения са разпоредили депортирането на 17 чужденци, включително от България, които ръководят букмейкърски компании, предаде \"Ройтерс\", като се позова на вътрешното министерство и местни медии. Компаниите за спортни залагания онлайн рязко се разраснаха в Кения през последните години. Според правителството техният общ приход за миналата година е възлизал на 200 млрд. шилинга (два млрд. долара), докато преди пет години тази сума е била сто пъти по-малка. Това породи опасения у правителството за социалното въздействие от страстта за залагания. През май т.г. в страната бяха въведени нови правила за хазарта, включително забрана за негови реклами на обществени места и в социалните мрежи. В съобщението на вътрешното министерство не се посочва кои хора са подлежащи на депортиране, но кенийският \"Дейли нейшън\" твърди, че те са от България, Италия, Полша и Русия. Миналата седмица правителството разпореди на комуникационните компании да спрат да обработват плащания за букмейкърски фирми, чиито лицензи не са подновени по новите правила.", "date": "2019.07.17", "title": "Кения гони директори на компании за спортни залагания, сред тях има българи"}
{"url": "https://www.faktor.bg/bg/articles/novini/svyat/tya-nyama-vlastta-na-edin-putin-no-upravlenieto-y-shte-se-zapomni", "text": "Тя не притежава властта на един Путин или Тръмп. Но се наложи като блестящ мениджър по време на кризи. И редовно беше избирана за най-влиятелната жена в политиката. Ангела Меркел навърши 65 години. Пръсти на ръцете във формата на ромб - Ангела Меркел бе свързвана с този характерен жест с ръцете в продължение на години. Даже на предизборни плакати в кампанията от 2013 година я видяхме в тази характерна поза. Пръстите, сключени в ромб, бяха един вид символ за нейната устойчивост. От която днес почти нищо не е останало. Сега ръцете ѝ отново са в центъра на вниманието, но заради неконтролируемия тремор. Мнозина се питат дали пък Меркел не е болна. Германската канцлерка не притежава толкова власт, колкото имат лидерите на една Франция, Русия или САЩ. Но нейното 14-годишно управление остави своя отпечатък - затова се говори за \"ерата Меркел\". Тийнейджърите дори не познават друга канцлерка. В икономически план годините на нейното управление бяха добри за Германия - въпреки финансовата криза. От \"проблемно дете\" на Европа, за каквато бе смятана през 2005-а, Германия отново се превърна в локомотив на растежа. Безработицата намаля наполовина, данъчните постъпления нараснаха. След като през 2009-а бе взето решение за спиране трупането на нови дългове (дългова спирачка), резултатите не закъсняха - Германия се прости с бюджетния дефицит и започна да трупа излишъци. Властта на Меркел се проявяваше най-категорично по време на кризи. Еврокризата, спасяването на Гърция, руската анексия на Крим: дори и да имаше проблеми на европейско равнище, Меркел не се колебаеше да действа самоотвержено. Списъкът от посетители в канцлерството ставаше все по-дълъг - Берлин се превърна в европейски център за водене на преговори.  Меркел се доказа като добър мениджър във времена на кризи. И това, че тя почти редовно бе избирана за най-влиятелната жена в света, не беше никаква изненада. Това ѝ спечели и уважението на гражданите - включително в източната част на страната, където е отраснала. Но тя ни най-малко не се възгордя. Начело на Християндемократическата партия, Меркел се постара да я модернизира. Бяха насърчавани  младите кадри, и особено жените. Видът на партийните конгреси се промени. Меркел остана каквато беше, а допитванията сочеха, че хората ценят нейната автентичност. В един момент мнозина започнаха да я наричат просто \"мама Меркел\". Това беше много ласкателно за нея, но имаше и своята сенчеста страна - понеже на \"мама Меркел\" се разчиташе твърде много, отслабна интересът към воденето на демократични спорове.  И още нещо се загуби: многообразието. Меркел водеше партията и правителството си с твърда ръка, за да гарантира ефективността в действията. Така \"мама Меркел\" получи негативен оттенък. Меркел не се колебаеше да наложи решения като прекратяването на наборната военна служба или отказа от ядрена енергия. Консерваторите в Християндемократическия съюз (ХДС) бяха посатвени натясно. По този повод политологът Волфганг Меркел заяви наскоро, че от десноцентристка партия ХДС се е превърнал само в центристка. Което отвори пространство за възникването на нова партия в крайното дясно - \"Алтернатива за Германия\". Спорната бежанска политика на канцлерката Меркел поляризира германците В учебниците по история обаче Меркел най-вероятно ще влезе с друго: с фразата \"Ще се справим\", произнесена през август 2015-а в разгара на бежанската криза. Тогава Германия декларира готовност да приеме стотици хиляди бежанци от Сирия и граничещите с нея военни и кризисни огнища. Макар впоследствие Меркел да се опита да нанесе много корекции. Германското общество и до днес е разделено по въпроса за бежанците и мигрантите.  Поляризацията се пренесе и на европейско равнище. Източноевропейците се противопоставиха на плановете на Берлин за пропорционално разпределение на бежанците. Така се образува нова конфликтна линия - от Варшава през Прага и Будапеща до Рим. Урсула фон дер Лайен би могла да запълни някои от пукнатините. 60-годишната представителка на ХДС и дългогодишна довереничка на Меркел се ползва с добро име, включително в Източна Европа. Тя е смятана за принципна и амбициозна - но също и суверенна, които пролича много добре в пламенните ѝ речи около избирането ѝ начело на ЕК. Може да ѝ се вярва, че е в състояние да гради мостове. Фактът, че и полската управляваща партия \"Право и справедливост\" я подкрепя, е поредното доказателство. Дали Меркел от самото начало е искала постът да бъде зает от Фон дер Лайен? Предварително бе ясно, че нито един от водещите кандидати от Европейския парламент (ЕП) не би могъл да се пребори за председателския пост. И можем само да гадаем дали Меркел заради това е издигнала Фон дер Лайен, която накрая успя да се наложи - макар и с твърде крехко мнозинство.  Ако беше обикновен човек, Ангела Меркел би трябвало да се пенсионира през 2020-а. Но така е само според бюрократичните правила. За момента доста се спекулира по въпроса дали тя ще довърши мандата си до 2021-а, или ще прекрати активната си дейност по-рано - най-вече заради неконтролируемото ѝ треперене. Управляващата коалиция, в която участват и социалдемократите, е смятана за лабилна. А партията на Меркел ХДС падна до исторически ниски нива на подкрепа.  Но нека не избързваме - още е лято и Меркел, както всеки нормален човек, ще излезе в отпуск. И след като се завърне след почивката, много погледи ще бъдат обърнати към нея.", "date": "2019.07.17", "title": "Тя няма властта на един Путин, но управлението й ще се запомни"}
{"url": "https://www.faktor.bg/bg/articles/sasht-i-rusiya-obsadiha-strategicheskata-si-politika", "text": "Делегациите на САЩ и Русия обсъдиха на консултации в Женева националната стратегическа политика на двете страни с цел да се избегнат недоразумения по редица важни въпроси на сигурността, съобщи днес пресслужбата на Държавния департамент във Вашингтон, цитирана от ТАСС. Консултациите в Женева бяха проведени въз основа на преговорите на външните министри на двете страни - Сергей Лавров и Майк Помпейо, в Сочи на 14 май, се казва в съобщението. Руската делегация бе ръководена от заместник-външния министър Сергей Рябков, а американската - от първия заместник-държавен секретар Джон Съливан. Американската страна е обсъдила с руската своите военни доктрини, касаещи в частност ядреното оръжие и противоракетната отбрана, а също така \"възникващите проблеми в сферата на сигурността\", отбелязва Държавният департамент. Американската страна за пореден път \"подчерта безпокойството си във връзка с разработването и разполагането от Русия на нестратегическо ядрено оръжие и отсъствието на прозрачност относно съществуващите задължения\" в сферата на контрола над въоръженията. Делегацията на САЩ е подчертала \"необходимостта от пълно и проверяемо спазване на договореностите\" в тази сфера. Рябков каза пред журналисти, че е била обсъждана темата за договора за ликвидиране на ракетите със среден обсег, но не е бил постигнат напредък, предаде ТАСС. Рябков съобщи също, че била обсъдена и \"тематиката за влиянието на новите технологии, като хиперзвука, но не само, върху гарантирането на международната сигурност\". Били засегнати и въпроси на \"международната информационно-комуникационна сигурност\" като \"съществен елемент от променящата се картина в сферата на поддържането на стратегическата стабилност\". В съобщението на Държавния департамент се казва, че двете делегации са обсъдили и възможността за сключване на тристранно споразумение с участието на Китай за съкращаване на ядрените оръжия.", "date": "2019.07.17", "title": "Делегациите на САЩ и Русия обсъдиха в Женева стратегическата си политика"}
{"url": "https://www.faktor.bg/bg/articles/novini/svyat/polititsite-prodavat-vsichki-dobri-postizheniya-na-bryuksel-kato-svoy-uspeh", "text": "Разгул и разхищения: за мнозина ЕС е бюрократично чудовище, което поглъща огромни суми пари. Но знаете ли, че в Брюксел работят по-малко чиновници, отколкото в общинската администрация на Виена? Ето още интересни факти. За добро или за лошо, един от първите въпроси, който си задават мнозина след избора на Урсула фон дер Лайен за председател на ЕК, гласи: колко пари ще получава? Заплатата на тази позиция възлиза на 25 000 евро месечно, преди данъци и отчисления. Към това месечно се добавят още 1 400 евро за текущи разноски. А колко получават останалите над 30 000 европейски служители? Общата сума за издръжка на европейската администрация годишно възлиза на над 9 милиарда евро. Основната заплата тръгва от 3 600 евро месечно, заедно с надбавките - и стига до 23 400 евро, колкото получават генералните директори на Генерални дирекции. Депутатите в Европарламента пък получават около 8 000 евро месечно, плюс 300 евро за участие във всяко заседание. Те имат право и на 4 416 евро месечно за разноски, свързани с кабинета им. „Критиците на ЕС изобразяват Брюксел като корумпиран Молох , който разхищава пари от данъци и плаща абсурдно високи възнаграждения на своите чиновници. Какво вярно им в тази картинка?\" - този въпрос журналистката от „Ди Цайт\" Катерина Лобенщайн отправя към най-компетентния възможен събеседник: Клаус-Хайнер Лене, шеф на Европейската сметна палата. Отговорът му е кратък: „Вярното не е много. В ЕС няма повече разхищения и корупция, отколкото в правителствата на държавите-членки. Дори напротив\". Лене припомня, че Сметната палата от 1994 година насам бди над бюджета на ЕС, който в момента възлиза на 135 милиарда евро, и проверява под лупа всички плащания за финансирани от Евросъюза проекти. В момента се установяват нередности едва в 2,4% от случаите, докато през 1990-те години този процент е бил двуцифрен, казва Лене и обяснява тази положителна тенденция с факта, че след серията от корупционни скандали през последното десетилетие на 20 век контролът е станал много по-сериозен. „Тогавашната Еврокомисия беше принудена да подаде оставка, след което затегнахме гайките. Въведени бяха нов бюджетен правилник за европейските чиновници и нови процедури за дисциплинарни наказания. А в крайна сметка бе създадена и Службата за борба срещу измамите, обяснява шефът на Сметната палата. По неговите думи, тази служба има много повече правомощия от националните прокуратури и полицейски органи, включително обиски без съдебно решение. Журналистката от \"Ди Цайт\" припомня, че въпреки това миналата година са били констатирани разхищения, извършени от евродепутати: стотици бутилки шампанско, ресторантски сметки за по 400 евро на човек. В отговор Клаус-Хайнер Лене уточнява, че става дума за депутати от крайнодясната фракция „Европа на нациите и свободата\" и че не помни друг такъв случай. А Лене има дълъг опит като германски евродепутат от ХДС. Ето какво разказва за нравите от недалечното минало: „Когато през 2001 година участвах в заседание на министрите на икономиката и финансите, по обяд дамите и господата министри и зам.-министри сядаха заедно край масата, с дебели кубински пури и чаша коняк. Ако днес влезете на подобно заседание, ще видите съвсем друго. Има вода, има кафе - и никой не пуши. Навремето беше съвсем обичайно на масата да цъфне бутилка вино за 60 евро, а евродепутатите да приемат покани за обяд. Днес те трябва да внимават за всяка чашка кафе.\" Самият Лене не крие, че собствената му заплата е висока - горе-долу колкото тази на германската канцлерка. И го обяснява така: „Заплатите, включително и моята, се определят от законодателя. В международно сравнение мисля, че тези заплати са адекватни. В частния бизнес често пъти плащат много повече, а Брюксел също се нуждае от квалифицирани хора, които са принудени много да пътуват, трябва да знаят много езици и да познават административната практика в различни страни. За тази цел трябва да се поразвърже кесията. (…) Ако искаш способни хора, трябва да плащаш добре. Същото се отнася и до международни организации като ООН или ОИСР\". Шефът на Сметната палата разказва, че тъкмо по тази причина в неговата служба не се задържат топ-специалисти от страни като Люксембург например, където има други, по-привлекателни възможности. Слаб е интересът и на германците, докато гърци и източноевропейци масово кандидатстват за работа в Сметната палата, твърди Лене. За работата на европейската администрация нейният финансов надзорник казва следното: „Смятам я за относително ефикасна. В Брюксел работят по-малко чиновници, отколкото в общинската администрация на Виена. Броят на служителите, които подготвят мащабни законодателни процедури, е много по-малък от броя на такива служители в националните министерства. А разходите за администрацията на ЕС, включително и сградите, възлизат само на 6 процента от бюджета\". „Защо толкова малко хора знаят тези факти?\" - пита журналистката Катерина Лобенщайн. А след репликата на Лене, че просто има недостиг на информация, тя го контрира: „Нима искате да кажете, че хората са глупави?\" „Не\", отговаря шефът на Сметната палата, „те просто получават невярна информация. Виновни са политиците, които продават всички добри постижения като свой собствен успех, а лошото прехвърлят върху гърба на Брюксел. Криви са обаче и самите европейски институции, които имат огромен проблем с комуникацията.\"", "date": "2019.07.17", "title": "Политиците продават всички добри постижения на Брюксел като свой успех"}
{"url": "https://www.faktor.bg/bg/articles/izpalnitelnata-komisiya-na-gerb-opredeli-sastava-na-etichnata-komisiya-na-partiyata", "text": "На свое заседание тази вечер Изпълнителната комисия на ГЕРБ определи състава на Етичната комисия на партията. За председател на Етичната комисия бе избран народният представител Валентин Радев, а за членове – народните представители Ивелина Василева и Красимир Ципов. По време на заседанието Изпълнителната комисия утвърди също вътрешни правила за работа на Етичната комисия. Според тях Етичната комисия ще докладва всички разгледани сигнали и извършената работа по тях на Изпълнителната комисия. Tази вечер Изпълнителната комисия на ГЕРБ утвърди и нови диференцирани ставки за членския внос, който ще заплащат членовете на партията.", "date": "2019.07.17", "title": "Валентин Радев оглави Етичната комисия на ГЕРБ"}
{"url": "https://www.faktor.bg/bg/articles/novini/svyat/stranite-v-g-7-se-stresnaha-ot-valutata-na-feysbuk-vzimat-speshni-merki-sreshtu-zaplahata-ot-faliti", "text": "Г-7 са загрижени относно плановете на „Фейсбук“ да създаде собствена криптовалута – Либра и са постигнали консенсус за бързи действия, съобщи неназован френски източник пред AFP.  „Имахме много конструктивна и подробна дискусия за Либра с много голям и споделен консенсус относно нуждата да действаме“, заяви събеседникът на френската агенция след срещата на финансовите министри от страните-членки на Г-7 в покрайнините на Париж. „Всички участници изразиха загриженост относно текущата ситуация и нуждата да се действа бързо“, обясни още той. Припомняме, че световни икономисти и финансисти вече предупредиха правителствата за валутата на социалната мрежа и алармираха, че ако не вземат спешни мерки, трябва да мислят как да се справят с фалитите, които ги очакват.", "date": "2019.07.17", "title": "Страните в Г-7 се стреснаха от валутата на Фейсбук, взимат спешни мерки срещу заплахата от фалити"}
{"url": "https://www.faktor.bg/bg/articles/trend-vseki-shesti-balgarin-bi-stanal-priemen-roditel", "text": "Всеки шести българин би станал приемен родител, ако получава заплата, показва национално допитване на Изследователския център \"Тренд\" по поръчка на Националната асоциация за приемна грижа. Две трети от сънародниците не биха станали приемни родители при каквито и да е условия. Половината (53%) от българите подкрепят децата в риск да се отглеждат в приемни семейства, а 24% са на противоположното мнение. Най-склонни да бъдат приемни родители са висшистите (63%). С намаляване на образователната степен намалява и одобрението към отглеждането на деца в риск от приемни семейства, показва изследването.  Според всеки шести българин причината децата да се дадат на приемни семейства, а не от собствените си родители, е бедността. За всеки десети от сънародниците ни проблемът е в липсата на родителски капацитет или \"безотговорността\" на биологичните родители. Само 8% от българите отчитат, че в приемна грижа се отглеждат изоставени деца, а за 7 на сто от българите насилието е причина за настаняването в приемни семейства. През 2015 г. двойно повече българи имаха готовност да станат приемни родители. Жените са по-склонни да се ангажират с приемната грижа. Тук се отчита разлика по отношение на населеното място - в селата в най-голям дял са склонни да бъдат приемни родители при определените условия. В столицата, където живеят близо една трета от българите, едва 5% биха станали приемни родители.", "date": "2019.07.17", "title": "Тренд: Две трети от сънародниците ни не биха станали приемни родители при каквито и да е условия"}
{"url": "https://www.faktor.bg/bg/articles/kabinetat-otpusna-za-remonti-na-ban-5-miliona-leva", "text": "Правителството отпусна допълнителни 5 млн. лв. по бюджета на МОН за БАН. Това съобщи премиерът Бойко Борисов преди седмичното заседание на Кабинета, предаде БГНЕС. Допълнителните средства са отпуснати след разговор с председателя на Академията акад. Юлиян Ревалски, образователния министър Красимир Вълчев и министъра на финансите Владислав Горанов.  Парите ще отидат за неотложни ремонти на сгради на БАН и музеи.  Пред министрите Ревалски изказа специална благодарност за отпуснатите пари и определи средствата като огромен жест по повод 150-та годишнина на академичната институция.", "date": "2019.07.17", "title": "Кабинетът отпусна за ремонти на БАН 5 милиона лева"}
{"url": "https://www.faktor.bg/bg/articles/ikonomika/turizam/mareshki-prevrashta-v-hotel-poshtenskata-palata-vav-varna", "text": "Веселин Марешки превръща Пощенската палата във Варна в хотел. В края на май архитектурната дирекция в Община Варна е издала разрешение за строеж на фирмата \"Варнафарма\" ЕОД, съобщава dir.bg. Компанията е представлявана от Светлана Марешка - съпруга на лидера на партия \"Воля\" Веселин Марешки. Както е известно, \"Варнафарма\" придоби емблематичната за морския град сграда от БТК през 2010 г. срещу 16 млн. лв. Сред тях попада и тази, в която и в момента се помещава Централната поща.  След сделката Марешки стана собственик на почти цялата сграда на кръстовището на булевардите \"Владислав Варненчик\" и \"Съборни\", включително и модерния бизнес център на стойност 16 млн. лв.  При сключването на предварителния договор през лятото на 2010 г. той съобщи, че цената, която ще плати за трите сгради на телекомуникационната компания във Варна, е около 20 млн. лв.  При сключването на сделката БТК запази собствеността си само върху големия многофункционален салон на първия етаж на старата сграда с вход от бул. \"Съборни\" във Варна. Тогава от компанията заявиха, че не възнамеряват да напускат и останалите помещения в нея, но ще плащат наем за тяхното ползване.  \"Т. нар. \"поща\" ще запази функциите си на офис сграда, но в част от нея смятам да развия медицински център\", каза Марешки през 2010 г. Пак тогава той заяви, че с тази цел потенциални наематели вече са проявили интерес. До този момент обаче подобен проект не е реализиран.  Сградата на варненската Централна поща се намира в историческия център на града в непосредствена близост до катедралата \"Успение Богородично\". Тя е строена в продължение на 5 години по проект на арх. Ангел Момов.  Основният камък е положен на 18 април 1930 г., а откриването ѝ се е състояло на 18 април 1935 година. Някога сградата е впечатлявала с вътрешната си архитектурна украса, дело на украинския скулптор Михайло Парасчук.  През 1967 г обаче пощата е надстроена с още един етаж, а по късно и разширена. При надстрояването на сградата делото на Парасчук е било унищожено.", "date": "2019.07.17", "title": "Марешки превръща в хотел Пощенската палата във Варна"}
{"url": "https://www.faktor.bg/bg/articles/robi-uilyams-3-godini-plennik-v-doma-si", "text": "Един от най-щурите мъже на музикалната сцената, който пленява публиката с провокативното си поведение, лудешката си енергия и буйния си нрав, поне под светлините на прожекторите, призна, че не винаги е притежавал решителност и безстрашие. Певецът Роби Уилямс сподели, че в продължение на 3 години е бил затворник в дома си, прикован към дивана, защото се е борил с агорафобия.  Тревожното разстройство се характеризира със страх, а в някои случаи дори с фобия, които се проявяват при преминаване през големи открити пространства, обществени места или смесването с тълпи от хора. Често състоянието води със себе си панически пристъпи, затова страдащите от него предпочитат сигурността, която им осигурява познатата обстановка на дома.  По официални данни около 1% от населението е засегнато от състоянието, проявяващо се най-често у хора преди 35-годишна възраст. При Уилямс се случва точно така, защото, когато започва за първи път да изпитва пристъпи на страх от напусне на жилището си, той е на 32. Това става в периода 2006-2009 г.  \"Кариерата ми се бе излетяла в стратосферата и ме изпрати на Марс. Имах нужда от известно време, за да си върна равновесието и да се събера и стегна\", сподели той пред британския \"The Sun\".  В този тежък момент дори отказва предложение да бъде част от хитовото музикално предаване \"American Idol\", като заеме мястото на Саймън Коуъл. Столът в журито е щял да му донесе 15 млн. паунда и концерт в САЩ, но предвид ситуацията, той предпочита да не рискува, отхвърля офертата и остава в плен на 4-те стени.  \"Моят ум и тяло ми казваха, че не трябва да ходя никъде и да правя каквото и да било. Посъветваха ме да чакам, така че точно това направих, буквално, просто седях и изчаквах състоянието да отмине. Прекарах тези 3 години на дивана, облечен в кашмирен халат, ядейки чипс и отглеждайки брада\", признава звездата.  Мигът, в който осъзнава, че трябва да предприеме нещо, настъпва, когато чува песента \"Human\" на \"The Killers\" по радиото. В една част от текста се пее: И понякога се изнервям, когато видя отворена врата... Срежи връзката.  Думите повлияват на певеца, карайки го, по някакъв начин, да осъзнае положението си и да намери сили в себе си, за да промени ситуацията. Той започва да ходи на терапия и бавно стъпва отново на краката си, завръщайки се към светския живот.  \"Трябваше отново да се науча как да се забавлявам. Не беше лесен процес - все едно си претърпял катастрофа, след която се опитваш да ходиш\", разкри Роби.  Но тази глава от живота му вече е зад гърба му и той продължава с участията, като миналата година зае едно от местата сред съдиите на музикалното риалити \"X Factor\". (източник:dir.bg)", "date": "2019.07.17", "title": "Роби Уилямс призна: 3 години се борих с агорафобията си"}
{"url": "https://www.faktor.bg/bg/articles/maykal-boltan-veche-e-v-balgariya", "text": "Майкъл Болтън вече е в България и е в прекрасно настроение, информираха от НДК, домакини на концерта на звездата утре вечер в зала 1 . При пристигането си той е раздал автографи и се е снимал с група фенове, които го чакали на летището, като им обещал истински вълнуващ концерт и много изненади Певецът бе посрещнат от председателят на съвета на директорите на Националния дворец на културата Борислав Велков, който публикува снимки със звездата в личния си профил във Фейсбук. \"Майкъл Болтън е вече в София! Деликатен и спокоен, с излъчване и присъствие на артист от световна величина! Убеден съм че, на 18 юли в зала 1 на НДК ни очаква незабравимо преживяване\", написа Велков към кадрите със звездата. В началото на юни Болтън направи специално видео обръщение към българската публика, в което сподели: Майкъл Болтън споделя, че в турнето си, озаглавено \"The Symphony Sessions Tour\", включва най-популярните си песни и други композиции в аранжименти, подходящи за симфоничен оркестър. Изпълнителят на \"When a Man Loves a Woman\" знае, че феновете обожават класическите му хитове, защото ги свързват с важни моменти от живота си, именно това ги води на негови концерти. Според Болтън най-мощната енергия от пеенето, която може да изпита, е, когато е на живо пред своята публика и всеки негов концерт се превръща в нещо специално. Преди срещата си с българската публика Майкъл Болтън изнесе концерти във Флорида, Лос Анджелис, Англия, САЩ и Чили. Той има повече от 20 години на сцената зад гърба си, които му печелят награда \"Грами\" за най-добър мъжки вокал, звезда на Алеята на славата в Холивуд и няколко платинени албума. Има продадени повече от 65 милиона записа в цял свят.", "date": "2019.07.17", "title": "Майкъл Болтън вече е в България"}
{"url": "https://www.faktor.bg/bg/articles/mozhe-da-ostanem-bez-tenisist-no-olimpiadata-v-tokio-zaradi-reshenie-na-grigor-dimitrov", "text": "България е на прага за втори път в историята да остане без тенисист на олимпийските игри. До този развой ще се стигне, ако Григор Димитров не вземе участие в мачовете за купа \"Дейвис\".  Най-добрият ни състезател, който изживява сериозна криза в представянето си на професионалния тур, изпадна до 52-ро място в световната ранглиста. Въпреки проблемите му капитанът на България Тодор Енев продължава да се надява, че хасковлията все пак ще промени решението си и отново ще играе за родината си. Нещо, за което призова и премиерът на страната Бойко Борисов. При положение че Григор Димитров не играе за България срещу Южна Африка през септември, то той няма как да отговори на критериите за участие в Токио догодина. Ако това действително се случи, страната ни ще остане без участник в Токио предвид и незавидната позиция на женския ни тенис в момента.", "date": "2019.07.17", "title": "Може да останем без тенисист на олимпиадата в Токио заради решение на Григор Димитров"}
{"url": "https://www.faktor.bg/bg/articles/uefa-povdigna-novo-obvinenie-sreshtu-levski", "text": "Ръководството на Левски, което обяви преди няколко дни, че ще издигне специална видео стена пред Сектор \"А\" на стадион \"Георги Аспарухов\" за мача с Ружомберок, размисли и се отказа от първоначалната си идея. Както е известно, \"сините\" изтърпяват наказание от двама мача без публика заради инцидентите срещу Вадуц преди година, в първия предварителен кръг на Лига Европа. Уважаеми левскари, Бихме искали да Ви информираме, че видео стена пред сектор „А“ на стадион „Виваком Арена Георги Аспарухов“ за мача „Левски“ – „Ружомберок“ от първия предварителен кръг на „Лига Европа“ няма да бъде изградена. Срещата е на 18 юли, четвъртък, от 19:30 часа и в нея изтърпяваме наказание от УЕФА с лишаване от публика заради инцидентите от миналата година в мача с „Вадуц“ (Литхенщайн). По препоръка на делегата на УЕФА в мача с „Ружомберок“ (Слвк), както и във връзка с повдигнатото срещу клуба ново обвинение от Дисциплинарната комисия на УЕФА по чл. 14 от Дисциплинарния правилник на европейската клубна централа заради издигнат флаг със забранен символ в първата среща с „Ружомберок“ преди седмица, ръководството на ПФК „Левски“ преценява, че рискът от пореден инцидент, който да донесе допълнителни тежки наказания на клуба в евротурнирите, е твърде голям и по тази причина отменя предвиденото събитие. Извиняваме се на всички привърженици за причиненото неудобство и Ви призоваваме още веднъж да се въздържате от агресия и прояви на расизъм и ксенофобия, тъй като при следващ инцидент наказанията срещу клуба ще бъдат жестоки.", "date": "2019.07.17", "title": "УЕФА повдигна ново обвинение срещу \"Левски\""}
{"url": "https://www.faktor.bg/bg/articles/uefa-razsledva-levski-zaradi-flag-sas-zabranen-simvol", "text": "\"Левски\" е заплашен от ново наказание от УЕФА заради започнало разследване. Причината е издигнат флаг със забранен символ в първата среща с \"Ружомберок\" в Лига Европа, обявиха сините, без да посочват какъв е символът. Клубът е разследван по чл. 14 от Дисциплинарния правилник на УЕФА. Той се отнася за расизъм, дискриминация или пропаганда. Заради това от клуба се отказаха да поставят видеостена пред стадион \"Георги Аспарухов\" за реванша с \"Ружомберок\". В четвъртък сините се изправят срещу словашкия тим пред празни трибуни. Първоначално беше решено пред сектор А да има екран, където запалянковците да гледат, но ситуацията се променя. \"По препоръка на делегата на УЕФА в мача с \"Ружомберок\" (Слвк), както и във връзка с повдигнатото срещу клуба ново обвинение от Дисциплинарната комисия на УЕФА по чл. 14 от Дисциплинарния правилник на европейската клубна централа заради издигнат флаг със забранен символ в първата среща с \"Ружомберок\" преди седмица, ръководството на ПФК \"Левски\" преценява, че рискът от пореден инцидент, който да донесе допълнителни тежки наказания на клуба в евротурнирите, е твърде голям и по тази причина отменя предвиденото събитие\", съобщи клубът. \"Още веднъж ви призоваваме да се въздържате от агресия и прояви на расизъм и ксенофобия, тъй като при следващ инцидент наказанията срещу клуба ще бъдат жестоки.\" Преди двубоя на \"Левски\" с \"Ружомберок\" преди седмица се стигна и до инциденти. Феновете на тима участваха в сбиване в Братислава със запалянковци на \"Краковия\" и \"Аякс\", след което се стигна до арести.", "date": "2019.07.17", "title": "\"Сините\" се изправят срещу словашкия тим пред празни трибуни"}
{"url": "https://www.faktor.bg/bg/articles/kultura/art-faktor/galeriya-kapana-novata-perla-na-plovdivskite-hudozhnitsi", "text": "Колко художествени галерии му трябват на един град, за да поддържа и развива славата си на истински духовен център?  Пловдив отговаря – колкото повече, толкова по-добре. Но не просто отговаря, а пълни тези галерии с изящни картини и стойностна публика. Или обратно, ако предпочитате – със стойностни картини и изящна публика. Е, поне в повечето случаи, де.    Но тъй като в града под тепетата галериите наистина никога не стигат, онзи ден се откри най-новата и най-голямата. Тя се казва „Капана” и е на три нива – две изложбени, плюс едно за депо, както и за срещи, литературни четения и други артистични дейности. Разположена е на площ от над 1 000 кв. м., а ремонтът на стойност 1 милион лева бе завършен  Галерията е съименник на вече придобилия голяма артистична и бохемска слава пловдивски квартал „Капана”, но според кмета Иван Тотев именно тя ще даде добавена стойност на квартала, а не обратно.  На откриването пък Георги Стаменов, кмет на пловдивския район „Централен”, на чиято територия се намира Галерия „Капана”, напълно в тон с артистичната атмосфера на мястото и събитието, заяви: „Тук имаме още една перла на пловдивското изкуство, с която ще се гордеем в годините занапред”.  Това мнение среща сериозна подкрепа и сред самите художници.  „Галерия „Капана” много ми хареса. За първи път Пловдив има едно наистина което съответства на духа на времето” – каза за Faktor.bg Иван Тотев, един от най-значимите български скулптори, който живее и работи в Пловдив. „Тук има и още две неща, които са много важни за добрия контакт между автор, творба и публика – добави той. – Първо, новата изложбена площ е в център на града, на самата Главна улица, и второ - като вътрешно пространство е проектирана специално за галерия, не е пригодена за целта”.   Първата експозиция в Галерия „Капана” е „Избрано от фонда на Община Пловдив”, а куратор на проекта е директорът на пловдивската Градска художествена галерия Красимир Линков. „Тази експозиция представя ретроспекция на начина, по който се е развивало пловдивското изкуство през годините” – подчертава той. От 2 700 творби в общинския фонд, Линков е подбрал над 250, всички на изтъкнати пловдивски художници – Енчо Пиронков, Йоан Левиев, Георги Божилов – Слона, Кольо Витковски и десетки други.  Въпреки огромната си изложбена площ обаче, дори Галерия „Капана” се оказа малка да побере толкова много талант, така че „Избрано от фонда” практически ще се реализира в две части – сега, на първия етап, се представят 110 живописни платна, а на следващия ще могат да се видят и близо 150 графики.  Ами наздраве Ви за новата галерийна перла, приятели художници!", "date": "2019.07.17", "title": "Галерия „Капана” – новата перла на пловдивските художници"}
{"url": "https://www.faktor.bg/bg/articles/pochina-maystorat-na-animatsiyata-nikolay-todorov", "text": "Един от най-талантливите български аниматори Николай Тодоров почина след тежко боледуване. Опелото е на 21 юли от 13:30 ч. в храма \"Св. Седмочисленици\", съобщиха от Съюза на българските филмови дейци. Николай Тодоров е създал над 90 анимационни филма, участвали във всички реномирани световни кинофестивали и форуми. Музеят за модерно изкуство в Ню Йорк също е откупил и притежава негови филми. Филмът му \"Грандомания\" е селекциониран на 33-ия международен кинофестивал в Кан през 1980 г. в категория за най-добър анимационен филм. На Международния кинофестивал в Хирошима филмът му \"Одисея\" е избран сред 10-те най-добри анимационни филми за последните тридесет години. \"Ден като глухарче\" е лауреат на наградата \"Сребърен дракон\" от фестивала за анимационно кино в Краков (1983). Последният му голям проект е пълнометражният анимационен филм Мade in Вrachycera, заснет през 2017 г. и с гран при, наградата на критиката и на СБХ - за най-добро изображение, на Световния фестивал за анимационно кино във Варна (2017). Тодоров има самостоятелни изложби в Москва, Ню Йорк, Анеси, Загреб, Франкфурт, Оберхаузен и др. Илюстрирал е много книги от българската и световната литература. Съвместно с големия полски режисьор Кшищоф Зануси и с Анри Кулев е продуцент, художник-постановчик и режисьор на пиесата \"Недостъпната\". Спектакълът е поставен през 2004 г. по повод 100-годишнината на Народния театър и с участието на Аня Пенчева, Ана Пападопулу и Деян Донков.", "date": "2019.07.17", "title": "Почина майсторът на анимацията Николай Тодоров"}
{"url": "https://www.faktor.bg/bg/articles/krasen-stanchev-povecheto-strani-v-evrozonata-imat-po-loshi-pokazateli-ot-balgariya", "text": "Много дълго време Еврозоната не можеше да се вдигне до нивото на българските публични финанси. Дори в момента повечето страни в Еврозоната имат по-лоши показатели от България. За мен това е причината все още да не сме в чакалнята на Еврозоната. Това каза в предаването \"Лице в лице\" по БТВ икономистът Красен Станчев по повод влизането на България в Еврозоната. \"Дори и да изскочи нещо при стрес тестовете на банките, то няма да бъде съществено за банковата система у нас. Причината е, че в България банките, които се управляват като еднолично дружество, са нищожно малко, а проблемите са именно при тях\", разкри още Станчев. Той коментира и темата за новия концесионер на Летище \"София\". \"При концесията на летище има три основни правила, които трябва да се спазват. Първото е, че хората са най-важни. Пътниците са тези, които ще носят приходи. Оттук следва и второто правило - необходими са инвестиции в инфраструктурата. И трето - не може да се разчита, че ще се вдигнат таксите и ще се поддържа това, което съществува в момента. Преди дни съвсем случайно разговарях с министъра на транспорта Росен Желязков и той ми каза, че водещо при определяне на новия концесионер ще бъде бизнес планът и обещанията за инвестиции. Този търг беше много различен от всички, които сме имали досега в модерната българска история. Не виждам нещо, което може да бъде обявено извън правилата, при провеждането на този търг\", завърши Красен Станчев.", "date": "2019.07.17", "title": "Красен Станчев: Повечето страни в Еврозоната имат по-лоши показатели от България"}
{"url": "https://www.faktor.bg/bg/articles/vss-shte-zakriva-voenni-sadilishta", "text": "Съдийската колегия на Висшия съдебен съвет прие принципно съгласие за закриване на военни съдилища. Това съобщиха от пресцентъра на Висшия съдебен съвет. Сформирана е работна група за изготвяне на анализ на степента на натовареност на военните съдилища, който да съдържа конкретно предложение с оглед оптимизиране на броя и структурата на военните съдилища. В състава ѝ ще бъдат включени членовете на комисия „Съдебна карта, натовареност и съдебна статистика“ към Съдийската колегия на ВСС, членове на комисии „Бюджет и финанси“ и „Управление на собствеността“ към Пленума на ВСС, на комисия „Съдебна администрация“ към СК, както и представители на Върховния касационен съд, Военно-апелативен съд, Военен съд – София, Военен съд – Пловдив и Военен съд – Сливен. Решението се изпраща на КБФ и КУС към Пленума на ВСС, КСА – СК, както и на административните ръководители на ВКС, Военно-апелативен съд, Военен съд – София, Военен съд – Пловдив, и Военен съд – Сливен. Решението е мотивирано с трайно констатираната тенденция за намаляване на натовареността на военните съдилища. Тя се обуславя от ограничаването на тяхната предметна компетентност и от прякото влияние на структурата и състоянието на въоръжените сили на Република България и числеността на личния им състав, съответно от стратегическите приоритети пред развитието на българската армия. В анализа за натовареността на съдилищата през 2018 г. се установява, че през последните три години броят на образуваните и разгледани дела в трите военни съдилища, е изключително малък. Малък дял имат делата с висока правна и фактическа сложност, а броят на постановените присъди средногодишно от един магистрат е 3,20. Малкият брой постъпление във военните съдилища определя ниската натовареност на съдиите, която в сравнение с наказателните съдии от окръжните съдилища е два пъти по-ниска.", "date": "2019.07.17", "title": "ВСС ще закрива военни съдилища"}
{"url": "https://www.faktor.bg/bg/articles/obshtestvo/ulitsata/obsadiha-v-sofiyska-mitropoliya-merki-sreshtu-pagubnite-eresi-i-sekti-reshenie-po-ukrainskiya-vapros", "text": "Българският патриарх Неофит, който е и Софийски митрополит, беше домакин на среща за обсъждане на мерките за противодействие на гибелните ереси и секти от страна на православния свят, както и в търсене на решение по украинския въпрос. Това съобщават от Българската патриаршия. На срещата са присъствали Неврокопският митрополит Серафим; Карпасийският епископ Христофор - член на Светия синод на Кипърската архиепископия и неин упълномощен представител по въпросите за сектите; Белоградчишкият епископ Поликарп, който е викарий на патриарх Неофит; архимандрит Василий - протосингел на Софийската епархия; проф. Александър Дворкин от Светотихонския университет, който е президент на Руската асоциация на центровете за изучаване на сектите; проф. Иван Желев - председател на Центъра за проучване на нови религиозни движения, както и юристът доц. Мария Кьосева. Гостът от Кипър епископ Христофор е изразил своята благодарност за гостоприемството на Българската православна църква и за благодатното сътрудничество по инициативите за проучване на религиите и гибелните култове. Той е споделил, че на тази тема вече десет години се организират междуправославни срещи и са събрани около 2000 страници с материали за противодействие с ересите и сектите, които предстои да бъдат издадени. Бил е обсъден и въпросът за организирането на междуправославен образователен семинар по темата, както и за единството в Христа на православната Църква във време на трудности и разделения. \"Трябва да бдим и да не допускаме разрастването на сектантските общности, но с мисълта, че лекуваме тези, които са се увлекли в тях\", е заявил патриарх Неофит.", "date": "2019.07.17", "title": "Обсъдиха в Софийска митрополия мерки срещу пагубните ереси и секти, решение по украинския въпрос"}
{"url": "https://www.faktor.bg/bg/articles/krasimir-tsipov-reshenieto-da-stana-otnovo-deputat-beshe-trudno", "text": "„Решението, което трябваше да взема, беше много трудно. Трябваше да се съобразя с партийната дисциплина. Смятам, че ще съм полезен и в Народното събрание. Преди да бъда два мандата зам.-министър в МВР, бях народен представител“. Това заяви пред Нова ТВ бившият зам.-министър на МВР Красимир Ципов, който напусна поста за да стане депутат на мястото на покойната Снежана Дукова. С това той опроверга слуховете, които бяха пускани от опозиционни медии, че оставката му е поискана заради грешки, които е допускал.  „Случаят с изтичане на данни в НАП е изключително неприятен. Трябва да се вземат мерки виновните да бъдат наказани. НАП също трябва да предприеме по-сериозни мерки за защита на данните. Трябва да се повишат възнагражденията на специалистите, които отговорят за сигурността и постовете да станат по-привлекателни. Ако проверките покажат, че има виновни на високо ниво, трябва да се поискат оставки. Това е личен акт. Но просто да се дават оставки само защото я иска опозицията, не е сериозно, преди да са приключили проверките“, каза още Ципов. Той допълни, че е съгласен с полицаите, че трябва да бъде увеличено заплащането им за нощния труд.  „Прави се необходимото и имаме уверение за увеличение на бюджета на МВР догодина. Аз съм оптимист, че може да се намери решение“, каза още бившият зам.-шеф на МВР по повод протестите на полицаите, които искат повече пари за нощните си смени.  „Трябва да се опровергаят определени внушения на опозицията за машинното гласуване и нещата да се преценяват по-внимателно. По отношение на партийното финансиране, трябва да се съобразим с волята на гражданите“, каза още Красимир Ципов.", "date": "2019.07.17", "title": "Красимир Ципов: Решението да стана отново депутат беше трудно"}
{"url": "https://www.faktor.bg/bg/articles/rumen-radev-svika-rabotna-sreshta-s-rakovoditelite-na-sluzhbite-za-sigurnost", "text": "Румен Радев проведе днес на \"Дондуков\" 2 работна среща с председателя на Държавна агенция „Разузнаване“ Атанас Атанасов, председателя на Държавна агенция „Национална сигурност” Димитър Георгиев, заместник-директора на служба „Военна информация“ полк. Антоан Гечев и главния секретар на МВР главен комисар Ивайло Иванов. Това съобщиха от прессекретариата на държавния глава. На срещата бяха обсъдени актуални предизвикателства пред сигурността на страната и предприетите от компетентните институции действия за справяне с тях.", "date": "2019.07.17", "title": "Румен Радев свика работна среща с ръководителите на службите за сигурност"}
{"url": "https://www.faktor.bg/bg/articles/eva-maydel-stava-koordinator-na-mladite-evrodeputati-ot-enp", "text": "\"В новия Европейски парламент младите депутати са повече от предишния мандат, защото младите европейци излязоха да гласуват и дадоха своето доверие на модерни, отворени и активни политици. Като координатор на Мрежата на младите евродепутати от Европейската народна партия (ЕНП), ще бъда гласът именно на това ново поколение. Ще направим така, че европейската политика да не изглежда като далечна тема, с която се занимават малцина хора в Брюксел, а като нещо, което e близко да всеки гражданин. Ще ангажираме младите, като работим за конкретни решения – повече възможности за предприемачество в ЕС, по-ниска безработица, уеднаквяване на правилата и стандартите в Европа до пълното завършване на Единния пазар, борба с климатичните промени\", заяви евродепутатът от ГЕРБ/ЕНП Ева Майдел след среща на Мрежата, на която бе утвърдена новата й позиция. Тя е първата жена и българка, заемаща тази позиция. Това съобщават от пресцентъра на ПП ГЕРБ. Мрежата от млади евродепутати е част от структурата на групата на ЕНП за връзки с националните парламенти. В нея влизат евродепутатите и депутатите от най-голямата европейска партия, които са били под 40 годишна възраст към момента на избирането им – това са близо 30 евродепутати и над 350 национални депутати от държавите в ЕС. Сред основните дейности, които ще ръководи Ева Майдел - са обмени между национални и европейски депутати, както и съвместната работа с председателя на Групата на ЕНП Манфред Вебер и лидерите на ЕНП. „Младите политици знаем как по-добре да улавяме пулса на реалността, защото разбираме социалните мрежи като начин за скъсяване на дистанцията, редовен и директен разговор с гражданите. Това ни помага да разбираме бързо за притесненията и проблемите им и да реагираме ефективно“, коментира още Майдел.", "date": "2019.07.17", "title": "Ева Майдел става координатор на младите евродепутати от ЕНП"}
{"url": "https://www.faktor.bg/bg/articles/15-detsa-padnaha-ot-terasa-na-hotel-v-chehiya", "text": "15 деца от Прага пострадаха, след като пропадна хотелска тераса. Инцидентът стана в Южна Чехия, където те са прекарвали своята ваканция. „Нещастието се е случило, когато настанените в хотела пражки ученици са се намирали на хотелската тераса.  Дървеният под е пропаднал. Те са паднали от около 3-метрова височина“, съобщи говорителят на полицията Яромира Новакова. Децата са настанени в болниците на градовете Страконице и Чешке Будьовице – главният административен център на Южна Чехия. Започнато е разследване, което трябва да установи причините за инцидента и хората отговорни за него.", "date": "2019.07.17", "title": "15 деца паднаха от тераса на хотел в Чехия"}
{"url": "https://www.faktor.bg/bg/articles/ivaylo-kalfin-makron-si-izigra-mnogo-dobre-kartite-s-izbora-na-fon-der-layen", "text": "Очаквах Урсула фон дер Лайен да спечели с много по-голямо мнозинство. Предишния ден тя в писма изтъкна своите намерения, каза в предаването “Плюс – минус” по Нова телевизия бившият външен министър Ивайло Калфин по повод избора на нов председател на Европейската комисия. Според него е било редно Европарламентът да участва в разговора за наследник на Жан-Клод Юнкер. “Брoжение срещу Фон дер Лайен не е имало, имаха само германците, защото тя е била министър на Германия”, добави още той. Калфин заяви, че сега с избора на Урсула фон дер Лайен Еманюел Макрон много добре си е изиграл картите. “Това, което обеща Фон дер Лайен, е прекрасно, но за да се случи всичко това, трябва да има съгласие между ЕП и страните членки. В обещанията ѝ обаче нямаше остри противоречия. Явно истински експерти са работили. Ако се навлезе по-надълбоко, ще се види, че програмата ѝ е омекотена”, каза Ивайло Калфин. Той коментира и теча на информация от НАП. По думите му, сега вече не се знае дали ще влезем в Шенген скоро. “Щом 20-годишен хакер може да влезе в системите, представете си как ще влезем в Шенген”, добави бившият външен министър.", "date": "2019.07.17", "title": "Ивайло Калфин: Макрон си изигра много добре картите с избора на Фон дер Лайен"}
{"url": "https://www.faktor.bg/bg/articles/novini/balgariya/ventsislav-karadzhov", "text": "\"Днес постъпи докладът на НАП и проведохме среща с ръководството на агенцията. Постигнахме нормално разбирателство за бъдещи проверки. На този етап достъпът до личните данни е много сериозен на всички, които са се осигурявали и са подавали декларации. Досега подобен теч не е имало. Той обхваща всички граждани на България\". Това каза пред БТВ председателят на Комисията за защита на личните данни Венцислав Караджов. по думите му, от НАП вече са взели мерки за защита на данните. \"Хакерските атаки затова успяват, защото не знаеш кога те очаква. Освен това, в държавния сектор няма тези средства за модерния хардуер, който се използва в частния\", коментира Караджов. Той каза още, че НАП може да бъде глобена с до 20 млн. евро.  Председателят на Комисията за защита на личните данни помоли медии, които разполагат с данните, изтекли от НАП, да не ги използват незаконосъобразно. \"Гражданите могат да подават жалби в съда. Ако гражданите искат компенсация, трябва да се обърнат към съда и да докаже, че са ощетени. В Комисия за защита на личните данни също могат да бъдат получени сигнали, но няма как да бъдат платени обезщетени. Съвсем скоро НАП ще обяви на чии данни са изтекли\", каза още Караджов.", "date": "2019.07.17", "title": "Венцислав Караджов: Съвсем скоро НАП ще обяви чии данни са изтекли от системата"}
{"url": "https://www.faktor.bg/bg/articles/byudzhetnata-komisiya-odobri-na-parvo-chetene-aktualizatsiyata-na-byudzheta-zaradi-sdelkata-za-f-16", "text": "Бюджетната комисия в парламента одобри на първо четене и втората актуализация на бюджета - този път заради сделката за изтребителите F-16, която ще доведе до увеличаване на касовия дефицит до 2,4 млрд. лева при планирани 600 млн. лева досега. Първата промяна на финансовата рамка беше заради намаляването на партийните субсидии. Припомняме, върху тези текстове президентът Румен Радев наложи вето. Заради сделката със самолетите Министерството на отбраната обяви, че ще спре плащанията по проекта за корабите и бойните машини до догодина.", "date": "2019.07.17", "title": "Бюджетната комисия одобри на първо четене актуализацията на бюджета заради сделката за F-16"}
{"url": "https://www.faktor.bg/bg/articles/ek-nalaga-monitoring-na-vsichki-strani-chlenkli-za-spazvane-na-varhovenstvoto-na-zakona", "text": "Европейската комисия ще наблюдава спазва ли се върховенството на закона в целия съюз - това съобщи институцията. За да предотврати появяването на проблеми, свързани с върховенството на закона, Комисията реши да създаде цикъл за преглед на принципите на правовата държава, включващ годишен доклад за върховенството на закона, който обхваща всички държави членки на ЕС. Тази допълнителна система ще спомогне за ранно откриване на възникващи проблеми в областта на върховенството на закона, където и да се появят, гласи съобщението на ЕК. Годишният доклад следва да бъде съпроводен от целенасочени последващи действия на Парламента и на Съвета. ЕК предупреди още, че ще продължи да използва в пълна степен своите правомощия за правоприлагане, ако мерките за ранно откриване и предотвратяване не са ефективни. Комисията ще предприеме стратегически подход към производствата за установяване на нарушение, като завежда дела пред Съда на Европейския съюз. С оглед на чувствителността на тези случаи, Комисията ще поиска временни мерки и гледане на делата по бързо производство, когато това е необходимо. Комисията също така конструктивно ще подкрепя държавите членки за намаляване на напрежението и разрешаване на проблемите, свързани с върховенството на закона, за трайно възстановяване на стабилността. В допълнение Комисията призовава Европейския парламент и Съвета да обмислят колективен подход към управлението на случаи по член 7 от ДЕС с ясни процедурни правила. Първият заместник-председател на Комисията Франс Тимерманс заяви: \"Върховенството на закона бе подложено на нападки от различен характер през последните пет години. Европейската комисия оказа твърда съпротива на тези нападки с инструментите, с които разполага, и ще продължи да го прави в същия дух. Днес решихме да увеличим още инструментариума си, с който да популяризираме, защитаваме и прилагаме върховенството на закона.\"", "date": "2019.07.17", "title": "ЕК налага мониторинг на всички страни-членки за спазване на върховенството на закона"}
{"url": "https://www.faktor.bg/bg/articles/komisiyata-po-otbrana-odobri-dogovora-za-f-16", "text": "Комисията по отбрана ратифицира договора за закупуването на осем изтребителя F-16 с 13 гласа “за” и 8 “против” на заседание днес. Цената за 8 изтребителя и цялото необходимо въоръжение и оборудване е 1.256 млрд. долара. В момента обаче Конгресът на САЩ е в процедура на одобряване на помощ от приблизително 60 млн. долара. Така цената, която реално ще заплати България, ще падне под 1.2 млрд. долара. В цената е включено и наземното оборудване. Против сделката се обявиха от БСП и “Воля”. Преди време социалистите се обявиха “за”, но с условията военно-въздушните сили да не се превръщат в приоритет пред останалите и сделката да не надхвърля 2% от БВП. Какво ще стане, ако цената се увеличи на по-късен етап? Какво ще стане, ако въпръжението не е добро? Много съжалявам, че в момента си купуваме една много скъпа играчка - едно Ламборгини с чип за ограничение на скоростта, коментира депутатът от БСП Таско Ерменков. За съжаление този начин на мислене ни докара до там, че много неща не свършихме, отвърна му министърът на отбраната Красимир Каракачанов. “Не само че няма да бъде надхвърлена определената сума, но е възможно и да останат пари. В едно от перата има луфт от 20 милиона и ще можем да си приберем парите, и да отидат за друго”, продължи той. ДПС ще подкрепи сделката. От началото, когато влязохме в НАТО, сме за модернизация на българската армия, обясни депутатът от ДПС Джейхан Ибрямов. Плащанията за самолетите ще започнат през 2020 г. Шест от изтребителите трябва да са тук до 2023 г., а до средата на 2024 г. ще дойдат останалите два от поръчката, стана ясно по време на дебатите. Дължим ДДС в момента, когато самолетите бъдат доставени. Те ще бъдат разчетени от финансовото министерство едва тогава. Те ще бъдат освободени и от голяма част от вносните мита, тъй като се внасят от трети страни, обясни и зам.-министърът на финансите Росица Велкова.", "date": "2019.07.17", "title": "Комисията по отбрана ратифицира договора за Ф-16"}
{"url": "https://www.faktor.bg/bg/articles/osadiha-na-dozhivoten-zatvor-meksikanskiya-narkobos-el-chapo", "text": "Американски съд осъди Хоакин „Ел Чапо“ Гузман на доживотен затвор в сряда плюс символични 30 години, а освен това бившият мафиот трябва да изплати 12,6 милиарда долара за възстановяване на щетите от престъпленията си, предава AFP. Някога най-прочутият нарко-барон в света, 62-годишният бивш лидер на мексиканския наркокартел „Синалоа“ бе осъден през февруари за престъпления, извършени в течение на четвърт век, включително внасяне в САЩ на стотици тонове кокаин, хероин, амфетамини и марихуана.", "date": "2019.07.17", "title": "Осъдиха на доживотен затвор \"Ел Чапо\", трябва да плати $12,6 млрд."}
{"url": "https://www.faktor.bg/bg/articles/povdignaha-obvinenie-na-20-godishniya-zadarzhan-za-hakerskata-ataka-sreshtu-nap", "text": "Софийска градска прокуратура повдигна обвинение на 20-годишния мъж, задържан за хакерската атака срещу НАП. Това съобщиха от пресцентъра на  рокуратура на Република България.  Софийска градска прокуратура ръководи разследването по досъдебното производство за извършеното компютърно престъпление във връзка с копирана и разпространена в публичното пространство информация за български граждани и търговски дружества от масивите на НАП.  Досъдебно производство е започнало с първото действие по разследването – разпит на свидетел, извършен при условията на неотложност и като единствена възможност за събиране и запазване на доказателства от разследващ полицай при ГДБОП.  Разследването е стартирало след извършени спешни оперативно издирвателни мероприятия от служители на отдел „Киберпрестъпност“ в Главна дирекция „Борба с организираната престъпност“ – МВР. В хода на тези действия и със съдействието на „Информационно обслужване“ АД е установено, че файлът, който е изпратен до медиите и съществува в интернет пространството съдържа данни за над 5 000 000 български и чужди граждани и търговски дружества, в това число три имена, ЕГН на български граждани, имена и ЕИК на търговци, данъчна и осигурителна информация по подадени годишни декларации получени в НАП от други институции в България по международния обмен на информация в информационната система VAT REFUND, ползвана от НАП, съхранявана в сървър на НАП и др. Установено е, че в един от файловете са налични данни, идентифициращи наименованието на конкретна компютърна конфигурация, уникално потребителско име, дата, час и софтуерно приложение, послужило за прочитането на файла. В резултат на оперативно-издирвателни мероприятия и компютърно-разузнавателни действия е установено, че потребителското име се ползва от К. Б. – на 20 години от гр. Пловдив.  На 16 юли 2019 г. служители на ГДБОП се установили, че К.Б. се намира на работа в офис на фирма в гр. София, където е задържан за срок от 24 часа по ЗМВР. Същият е експерт по киберсигурност и се занимава с тестове и одит на информационни системи.  Действията на К.Б. нямат връзка с дейността на фирмата, в която работи. При условията на неотложност под ръководството на СГП са извършени претърсвания и изземвания в офиса на фирмата, където е открит К. Б., както и в дома му в гр. София и в гр. Пловдив. При тези действия са иззети компютърни конфигурации,хард дискове, флаш памети и 2 бр. мобилни телефони. Назначени са технически и компютърни експертизи, разпитват се свидетели.  Събраните до момента доказателства са оценени от СГП като достатъчни, за да обосноват привличането на К. Б. към наказателна отговорност за престъпление по чл. 319 б, ал.5, т.2, вр. с ал.1 от Наказателния кодекс.  Днес К. Б. е обвинен в това, че от неустановена дата до 15 юли 2019 г. в гр. София неправомерно копирал компютърни данни от сървър на НАП, като деянието представлява немаловажен случай и е извършено срещу информационна система, която е част от критичната инфраструктура, за което се предвижда наказание лишаване от свобода от пет до осем години и глоба до десет хиляди лева.  Софийска градска прокуратура е разпоредила задържането на К. Б. за срок до 72 часа.", "date": "2019.07.17", "title": "Повдигнаха обвинение на 20-годишния, задържан за хакерската атака срещу НАП"}
{"url": "https://www.faktor.bg/bg/articles/nap-aktualizira-zashtitata-na-informatsionnite-si-sistemi", "text": "Националната агенция за приходите актуализира защитата на информационните си системи, съобщиха от ведомството. Заради това до 12:00 часа сървърите не са обработвали подаваните данни от фискалните устройства и електронните системи за фискална памет. От агенцията допълват, че това не би трябвало да навреди на работата на самите касови апарати и се извиняват за неудобството на търговците. Промените са в интерес на сигурността, допълват от агенцията.  Поради уязвимост в системата за възстановяване на ДДС в чужбина, 20-годишен хакер източи 3% от цялата база данни на приходната агенция.", "date": "2019.07.17", "title": "НАП актуализира защитата на информационните си системи"}
{"url": "https://www.faktor.bg/bg/articles/direktorat-na-voenna-informatsiya-e-podal-raport-za-osvobozhdavane-ot-dlazhnost", "text": "Директорът на службата \"Военна информация\" бригаден генерал Пламен Ангелов е подал днес рапорт за освобождаване от длъжност. Това потвърди пред журналисти министърът на отбраната Красимир Каракачанов. Той остава военен, след като бъде издаден президентски указ за освобождаване, ще мине в щат на министъра и ще работи в МО, посочи Каракачанов. По думите му като мотиви за рапорта е посочено \"в интерес на службата\". На въпрос дали очаква цивилен да оглави службата, предвид предлагана законова промяна, Каракачанов каза, че промяната дава възможности, но напомни, че министърът на отбраната прави предложение, процедурата минава през Министерския съвет, а трябва да мине и през съгласуване с президентската институция, за да има указ. Каракачанов каза, че няма предложение към момента. Попитан дали случващото се има връзка с опити да бъде \"разклатена\" тази структура и подготвя ли се проект за събиране на двете разузнавателни служби, министърът каза, че такова нещо не се готви, въпреки че вече е имало такава идея и законопроект. \"Подобно нещо, поне на този етап, не намирам за разумно и за полезно, и такъв проект няма\", коментира още той. Военноокръжната прокуратура в София обвини настоящ и бивш директор на служба \"Военна информация\" в Министерство на отбраната за длъжностни престъпления, съобщиха наскоро от прокуратурата.", "date": "2019.07.17", "title": "Директорът на \"Военна информация\" е подал рапорт за освобождаване от длъжност"}
{"url": "https://www.faktor.bg/bg/articles/ankara-v-shok-ubiha-trima-turski-diplomati-v-irak", "text": "Трима турски дипломати, включително заместник-генералният консул в Ирак, бяха убити при стрелба в ресторант в кюрдския град Ербил в Северен Ирак, предадоха местни медии.  Инцидентът се случи в ресторант в луксозен район. Полицията и службите за спешна помощ бяха повикани на мястото и районът беше отцепен. На този етап нито една групировка не е поела отговорност за смъртоносна атака.", "date": "2019.07.17", "title": "Анкара в шок: Убиха трима турски дипломати в Ирак"}
{"url": "https://www.faktor.bg/bg/articles/ruski-sad-ostavi-v-aresta-chast-ot-zadarzhanite-ukrainski-moryatsi", "text": "Съд в Москва постанови днес за шестима от 24-те украински моряци, задържани от Русия край бреговете на Крим миналата година, продължаване на срока на предварително задържане с още три месеца, а за останалите трябва да се произнесе по-късно днес, предадоха Ройтес и Асошиейтед прес. Това намалява шансовете за голяма размяна на затворници между Русия и Украйна, отбелязва АП. Руските военноморски сили задържаха украинските моряци и трите им плавателни съда в Керченския проток, който свързва Черно и Азовско море, на 25 ноември 2018 г., след като откриха огън по тях. Москва ги обвинява в незаконно навлизане в руски териториални води, нещо което Киев отрича, предаде БТА. Руският президент Владимир Путин заяви през юни, че съдбата на моряците трябва да бъде обвързана с освобождаването на руските граждани, задържани в Украйна.", "date": "2019.07.17", "title": "Руски съд остави в ареста още 3 месеца част от задържаните украински моряци"}
{"url": "https://www.faktor.bg/bg/articles/goranov-tseliyat-dopustim-nov-dalg-shte-bade-poet-do-kraya-na-godinata", "text": "Целият допустим нов дълг в размер на 1 млрд. лева ще бъде поет до края на годината, заяви министърът на финансите Владислав Горанов преди заседанието на бюджетната комисия, на което се обсъжда втората актуализация на бюджета за тази година. На въпрос на БНР дали финансовото министерство ще се възползва от възможността за 1 млрд. нов дълг, Горанов отговори: “Стратегията ни беше да изчакаме наистина да придобием яснота относно политиката на Европейската централна банка и на САЩ по отношение на лихвената политика, за да получим наистина най-добрия момент за финансиране“. Горанов бе категоричен, че еднократното увеличаване на дефицита тази година няма да повлияе на пътя на България към валутно-курсовия механизъм ERM II.", "date": "2019.07.17", "title": "Горанов: Целият допустим нов дълг ще бъде поет до края на годината"}
{"url": "https://www.faktor.bg/bg/articles/api-sprya-prodazhbata-na-mesechni-elektronni-vinetki", "text": "АПИ, изпълнявайки закона, е спряла продажбата на едномесечните електронни винетки за българските превозвачи, обясни от трибуната на парламента министърът на регионалното развитие Петя Аврамова по искане на БСП. Тя подчерта, че браншът на превозвачите е уведомен и се надява на 23 юли /вторник/ промените в закона за пътищата да бъдат \"придвижени до \"Държавен вестник\" и обнародвани\". Отлагането на въвеждането в действие на тол системата за превозни средства над 3,5 тона ще бъде гледано днес на второ четене в комисията по регионална политика, уточни Аврамова. Тя призова левицата да не създава излишно напрежение.  Превозваческият бранш е информиран, че спира продажбата на месечни винетки и ще трябва да бъдат купувани седмични, а тези, които вече са закупили винетки с отложен старт, ще важат, разясни още министър Аврамова.", "date": "2019.07.17", "title": "Петя Аврамова: АПИ спря продажбата на месечните електронни винетки"}
{"url": "https://www.faktor.bg/bg/articles/evrodeputatite-na-bsp-i-radan-kanev-ne-sa-podkrepili-izbora-na-noviya-shef-na-evropeyskata-komisiya", "text": "Евродепутатът от „Демократична България” Радан Кънев и петимата му колеги от БСП не са подкрепили Урсула фон дер Лайен за шеф на новата Европейска комисия. Това съобщиха за Faktor.bg източници от Европейския парламент. Късно снощи стана ясно, че представителят на Германия е избрана за отговорния пост с 383.   Урсула фон дер Лайен  стана председател на ЕК с 9 гласа над изискуемия минимум, като 6 от тях са на депутатите от ГЕРБ и СДС. Радан Кънев е единственият евродепутат от ЕНП, който не е подкрепил  Урсула фон дер Лайен.  В политическите среди се коментира и фактът, че представителите на БСП и „Демократична България” заемат еднакви позиции по важни теми за ЕС.", "date": "2019.07.17", "title": "Евродепутатите на БСП и Радан Кънев не са подкрепили избора на новия шеф на Европейската комисия"}
{"url": "https://www.faktor.bg/bg/articles/karakachanov-ne-sa-praveni-kompromisi-s-kachestvoto-i-sposobnostite-na-samoleta-f-16", "text": "\"Не са правени компромиси с качеството и способностите на самолета F-16\". Това каза министърът на отбраната Красимир Каракачанов по време на заседанието на Комисията по отбрана. Министърът посочи, че когато сделката започне да противоречи на интереси и сигурността на американците, те могат да я прекратят. \"Ние нямаме намерение да го разваляме, а да го изпълним\", каза още Каракачанов.  \"Чуха се спекулации, че едва ли не ВВС и техният командир ген. Стойков са направили компромиси. Такова нещо няма. В самото начало на преговорите ВВС се опитаха да получат повече от това, което беше заложено в първоначалния проект. Това искане повече няма как да мине безплатно\", каза още Каракачанов. Той посочи, че в рамките на преговорите са се опитали да получат повече за сметка на цената, но това е довело до допълнителното й увеличаване. \"Това допълнително, което беше поискано просто беше отказано\", уточни министърът.", "date": "2019.07.17", "title": "Красимир Каракачанов: Нямаме намерение да разваляме сделката за Ф-16 със САЩ"}
{"url": "https://www.faktor.bg/bg/articles/andrey-kovachev-za-zavoda-na-folksvagen-konkurentsiyata-s-turtsiya-e-trudna-no-tryabva-da-si-varshim-rabotata", "text": "„Турция е огромен пазар и има над 80 млн. жители. Много е трудна конкуренцията с такъв огромен пазар, но това не означава, че ние не трябва да си вършим работата“. Това коментира в Страсбург евродепутатът от ГЕРБ/ ЕНП Андрей Ковачев във връзка с темата около завода на „Фолксваген“. „В България има много инвестиции и много предприятия, които аз посетих и които работят много добре“, заяви той, цитиран от Novini.bg . „Продължаваме съвместно с усилията на българското правителство и местната власт да работим за привличане на инвестиции. Местната власт е много важна, защото благодарение на нея се прави инфраструктура. Ако няма път, няма как да привлечеш някой“, каза още Ковачев.", "date": "2019.07.17", "title": "Андрей Ковачев за \"Фолксваген\": Турция предлага огромен пазар, но ние трябва да си свършим работата"}
{"url": "https://www.faktor.bg/bg/articles/hakerat-na-nap-izvesten-s-mediynite-si-izyava", "text": "20-годишният Кристиян Бойков от Пловдив е задържаният хакер, който проверяват за удара срещу сървърите на НАП, съобщават Topnovini.bg. Oт профила му във Facebook става ясно, че работи като специалист по киберсигурност в ''TAD Group''. Самият той публикува в социалните мрежи негово интервю в медиите, обяснявайки за сигурността ни в Wi-Fi мрежите. В профила си споделя и публикация, чрез която се съобщава за хакерска атака отново към българска институция.  Твърди се също, че той е хакнал и сайта на МОН през 2017 година, след което сам се е свързал с ''Господари на ефира''. За атаката на сървъра на образователното министерство той споделя, че всеки обикновен човек, който има елементарни познания в програмирането би успял да го направи в рамките на 2 часа. Той показа как може да се извлекат лични данни – ЕГН-та , имена, разплащателни документи, банкови сметки и други. От профила на Бойков във фейсбук става ясно още, че е запален геймър. Често е споделял новини за различни хаквания. Отбелязал се е и от чалготека и е написал \"Винаги на ниво\", пише \"24 часа\" На този етап младежът не признава за атаката над приходната агенция. Тя е извършена с SQL инжекция. При нея вместо да вкараш данни, подаваш команда, за да получиш достъп до определена информация. Кристиян Бойков е задържан за 72 часа. Ако бъде признат за виновен, може да получи до 8 г. затвор.", "date": "2019.07.17", "title": "Хакерът на НАП - запален геймър, известен с медийните си изяви"}
{"url": "https://www.faktor.bg/bg/articles/edin-balgarski-evrodeputat-ot-enp-ne-e-podkrepil-ursula-fon-der-layen-radan-kanev", "text": "Руският президент Владимир Путин изпрати поздравителна телеграма до Урсула фон дер Лайен за избирането й за председател на Европейската комисия, съобщи пресслужбата на Кремъл, цитирана от ТАСС.  Руският лидер изразява \"увереност, че богатият политически опит и международен авторитет на Урсула фон дер Лайен ще помогнат за конструктивната работа на Еврокомисията, а също за възстановяването на равноправното и взаимноизгодно партньорство между ЕС и Русия.  В поздравлението Путин потвърждава, че \"Русия е готова за конструктивен диалог с ЕС по актуални въпроси на политическия, икономическия и хуманитарния дневен ред\".", "date": "2019.07.17", "title": "Путин поздрави Урсула фон дер Лайен"}
{"url": "https://www.faktor.bg/bg/articles/antifashisti-branyat-kremal-iskat-izvinenie-ot-mladen-marinov-che-namesil-rusiya-v-skandala-s-nap", "text": "Българският антифашистки съюз в София се застъпи за Русия. От организацията пратиха писмо до президента Румен Радев и до министър Младен Маринов, в което настояват министърът на МВР да поднесе извинения на Москва за това, че вчера спомена за руска следа в скандала с изтичането на данни от НАП.  \"Свидетели сме на скандално хакерско проникване в данните, съхранявани от Националната агенция по приходите. Заплахата за отделните граждани в следствие на публикуване на данните им е сериозна и с непредвидими последици. В тази обстановка нескопосаните действия на министър Младен Маринов са съвсем неадекватни за разлика от тези на подчинените му полицаи. Съвсем наскоро непремерени изказвания на премиера и на сръбски министър предизвикаха сериозни междудържавни пререкания. Сега станахме свидетели за непремерени политически изводи от страна на министър Младенов, свързващи сделката за Ф16, хакерска атака и руска връзка. (...) ГС на БАС – София град счита, че ще е полезно министър Младенов да се извини за опита да политизира това криминално престъпление, както на гражданите, така и на колегите си, на които може дори да е попречил да си вършат работата. Препоръчваме на него, а и на останалите представители на правоохранителните органи, по-малко да приказват преди съответните престъпници да са затворени с доказана в съда вина!\", се казва в писмото на антифашистите.", "date": "2019.07.17", "title": "Антифашисти скочиха на Младен Маринов, искат да се извини на Русия за скандала с НАП"}
{"url": "https://www.faktor.bg/bg/articles/anegret-kramp-karenbauer-e-noviyat-ministar-na-otbranata-na-germaniya", "text": "Новата председателка на Европейската комисия Урсула фон дер Лайен подаде оставка от поста министър на отбраната на Германия тази сутрин. На церемония в президентския дворец „Белвю“ в Берлин нейното място в министерството пое лидерката на управляващия Християндемократичен съюз Анегрет Крамп-Каренбауер. Сочената за евентуална наследничка на канцлера Ангела Меркел лидерка на консерваторите бе номинирана за нов министър на отбраната снощи, часове, след като досегашният министър Урсула фон дер Лайен бе избрана за председател на Еврокомисията. Тази сутрин кметът на Берлин Михаел Мюлер официално назначи Анегрет Крамп-Каренбауер на този пост, след като Урсула фон дер Лайен връчи оставката си. По правило официалните назначения на министри се извършват от президента на страната. Тъй като Франк-Валтер Щайнмайер е в отпуск, а заместващият го в такива случаи – председателят на горната камара на парламента Даниел Гюнтер е на визита в чужбина, се наложи церемонията да се извърши третият по ред Мюлер, който е и зам.-председател на горната камара на парламента (Бундесрата). В церемонията участие взе и Меркел. Заради нея форматът бе леко променен и всички седяха. В последно време Ангела Меркел има здравословен проблем, който предизвиква неконтролирано треперене, когато стои дълго време права на едно място и затова официалните церемонии вече се провеждат, като участниците в тях остават седнали. „Днес поемате един пост, който е натоварен с най-голямата отговорност – сигурността на страната ни“, заяви Михаел Мюлер, докато връчваше номинацията на Крамп-Каренбауер. За да встъпи тя официално в длъжност обаче е нужно да положи клетва  и пред Бундестага, който е в лятна почивка и затова клетвата ѝ ще бъде положена следващата сряда.", "date": "2019.07.17", "title": "Сочената за наследничка на Меркел е новият министър на отбраната на Германия"}
{"url": "https://www.faktor.bg/bg/articles/spas-garnevski-bsp-otnovo-otvoriha-torbata-s-lazhite-izmamite-i-ilyuziite", "text": "Скандал в пленарната зала беляза днешните дебати по първо четене на промените в Закона за семейните помощи на деца. Предложението за тях идва от БСП, а новите текстове предвиждат еднократна помощ за всяко второ и трето дете в размер на 10 минимални работни заплати. Левицата настоява, обаче, тя да се дава само на родители, осигурявали се минимум 2 години преди раждането. От БСП искат още помощта за началото на учебната година да се дава до четвърти клас. Дискусията протичаше нормално, с всички аргументи \"за\" и \"против\", до изказването на лидера на левицата Корнелия Нинова. От парламентарната трибуна тя се позова на статистика, според която у нас в риск от бедност и социално изключване живеят 41% от децата. Нинова и призова всички депутати да подкрепят законопроекта на БСП. На това се противопостави Спас Гърневски от ГЕРБ.  , заяви Гърневски и продължи:  Неговото изказване повиши напрежението в залата и доведе до множество подвиквания на депутатите от място. Високият му тон пък принуди председателстващия заседанието Емил Христов да му изключи микрофоните и да му отнеме думата.", "date": "2019.07.17", "title": "Спас Гърневски: БСП отново отвориха торбата с лъжите, измамите и илюзиите"}
{"url": "https://www.faktor.bg/bg/articles/novini/svyat/tages-anzeiger-salvini-prisluzhnikat-na-putin", "text": "\"Дълго време Матео Салвини се гордееше с връзките си с Кремъл, но сега близостта му с Москва може да му струва скъпо\", пише днес швейцарският Tages-Anzeiger. \"Засега не е ясно дали става дума за политическа наивност или престъпна финансова алчност в полза на партията му. И двете тълкувания на поведението му го дисквалифицират\", пише авторът Оливър Майлер.  \"Италианското правосъдие разследва твърдение, че емисари на Салвини са подготвяли нефтена сделка с руски агенти, благодарение на която в касата на \"Северна лига\" е трябвало да влязат 65 млн. долара\", съобщава изданието. \"Дясно-националистическата партия управляваща Италия и ежедневно проповядваща суверенност и громяща Брюксел, се продава на Кремъл, едновременно с това и страната. Това би могло да свали Салвини, за когото преди всички мислеха, че нищо не може да му навреди\", прогнозира Tages-Anzeiger При това, връзките на Рим с Москва не са изобретение на Салвини. Руският \"цар\" беше много близък с Берлускони. \"На свой ред Салвини сега е момчето за поръчки на Путин\", казва пред изданието Серджо Романо, бивш посланик на Италия в Москва. \"Салвини прилича на фен, който е готов на всичко, за да получи селфи с любимата си звезда. За Путин Салвини е просто един от много инструменти, които използва, за да навреди на Европейския съюз. Може дори да се каже, че Салвини е прислужник на Путин\", коментира той.", "date": "2019.07.17", "title": "Tages-Anzeiger: Салвини - прислужникът на Путин"}
{"url": "https://www.faktor.bg/bg/articles/politolog-sledvashtata-ek-shte-bade-v-mnogo-slozhna-politicheska-obstanovka", "text": "Германката Урсула фон дер Лайен беше избрана за председател на Европейската комисия от Европейския парламент. За нея гласуваха 383 от присъстващите 733 евродепутати, 327 бяха против, 22 се въздържаха, 1 глас беше обявен за невалиден. Жулиета Пенева от фондация \"Силна Европа\" коментира в предаването на \"Хоризонт\" \"12+4\" избора на Фон дер Лайен и последиците от този избор за бъдещето на Европейския съюз и европейските институции.  \"Това беше един компромис в една много тежка битка между големите държави. Урсула фон дер Лайен спечели тази битка с крехко мнозинство. Тя получи само 9 гласа над минимума. За сравнение Юнкер беше получил доста по-убедителна подкрепа\".  Според Пенева ситуацията в Евросъюза е толкова сложна и фрагментирана, че по някакъв начин трябва да се излезе от този политически блокаж, но той надали ще бъде разрешен. \"Следващата Европейска комисия ще бъде в много сложна политическа обстановка\", смята политологът.  Петър Витанов, депутат от БСП и член на Прогресивния алианс на социалистите и демократите, обясни, че българските социалисти в Прогресивния алианс не са подкрепили избора на Урсула фон дер Лайен, защото тя не е имала ясна визия за ЕС. Според Витанов кандидатурата на Фон дер Лайен отслабва ролята на Европейския парламент, който се превръща в един помощен орган за легитимиране на сделка, изработена и договорена в Съвета.  \"Г-жа Фон дер Лайен като на циганска сватба обещаваше на всички политически партии това, което искат да чуят – на либералите обещаваше ограничаване на вредните емисии, на социалистите обещаваше младежка гаранция, детска гаранция, минимална работна заплата – нещо неустойчиво и издаващо липсата на стратегическо виждане\"  \"През последния месец не се говореше за съдържание и политики, а само за размяна на постове\", заяви депутатът и подчерта, че в новия Европарламент устойчивите решения ще бъдат много трудно намирани. Жулиета Пенева също изтъкна, че скритите сделки не съдействат за доброто отношение на гражданите в ЕС и помагат на антиестаблишмънт партиите: \"Ние навремето критикувахме ЕС, че не е достатъчно политизиран, а е бавен и бюрократичен. Ето сега емоции има. И това стана ясно след кризите след 2008 г. За мен кризата с миграцията е най-голямата криза, която може да си представи ЕС. Тя показа нагледно какви са разликите между страните – не само икономическите, демографските, социалните, а и културните различия. Историческата обремененост при възприемането на другия, липсата на опит – това влияе\". Урсула фон дер Лайен каза тези дни, че си представя ЕС като нещо подобно на САЩ – обща федерална структура с по-силни вътрешни механизми на взаимодействие.  \"Ние нямаме обща европейска идентичност. Аз съм българка и на второ място съм европейка. Това не означава, че двете се противопоставят. И това е сложното. Нямаме тази силна европейска идентичност, която да сплотява народите, както в Америка. Мисля, че тези изказвания на Фон дер Лайен са доста на място и биха настроили враждебно крайнонационалистическите фармации в ЕП. Федерална Европа на този етап е абсолютно невъзможна да се случи\". ", "date": "2019.07.17", "title": "Политолог: Следващата ЕК ще бъде в много сложна политическа обстановка"}
{"url": "https://www.faktor.bg/bg/articles/novini/svyat/palzyashtata-aneksiya-na-kremal-kiev-da-dade-spetsialen-statut-na-donbas-inache-voynata-shte-prodalzhi", "text": "\"Главното условие за урегулирането на конфликта в Донбас е прекият диалог на Киев с непризнатите република\", заяви министърът на външните работи на Русия Сергей Лавров в интервю за \"Аргументи и факти\", като по този начин разкри плановете за понататъшната пълзяща анексия на украински територии от Русия. Отговаряйки на въпрос дали Русия планира да признае официално окупираните райони на Донецка и Луганска области, които се самообявиха за \"народни републики\" и са признати единствено от Кремъл, Лавров отговаря:  \"Донбас трябва да получи специален статут, който да бъде записан в Конституцията на Украйна. По думите му, украинското правителство трябва \"да признае правото на дончани и луганчани да говорят на родния си език, да отбелязват своите свети дати и празници, да почитат своите национални герои\", с което дава да се разбере какви ще са следващите стъпки на Москва в усилията и да откъснат тези райони от Украйна, след като започна да издава руски паспорти на жителите им. Според Лавров, признаването на така наречените Донецка и Луганска народни републики е \"задължително условие на Минските споразумения\", но трябва да припомним, че те не се бяха обявили за самостоятелни по времето, когато бяха подписани споразуменията. Лавров подчертава, че тази позиция е била \"ясно заявена от президента Владимир Путин в хода на разговора му с новия украински президент Владимир Зеленски\".", "date": "2019.07.17", "title": "Пълзящата анексия на Кремъл: Киев да даде специален статут на Донбас, иначе войната ще продължи"}
{"url": "https://www.faktor.bg/bg/articles/vuchich-sreshtata-v-parizh-za-dialoga-belgrad-prishtina-mozhe-da-se-provede-prez-septemvri", "text": "Държавният глава на Сърбия Александър Вучич обяви, че отложената Парижка среща за диалога между Белград и Прищина може да се състои през месец септември, предава B92. Съответното той обяви след преговорите с френския му колега Еманюел Макрон, който на свой ред потвърди ангажимента си да организира специална среща между делегациите на Белград и Прищина в присъствието на германския канцлер Ангела Меркел. Вучич увери, че френският разбира сериозността на косовския въпрос. „Поисках разбиране, че няма как да постигнем решение по начин, по който всички искаме да се случи, а че (решението) трябва да бъде нещо по средата“, поясни сръбският президент.  Той добави, че всеки сърбин и албанец разбира това много добре, но „ние често се правим на глупави“ и подценяваме молбите на другата страна. „Достигането на компромис не е показване на слабост, а на сила“, подчертава Вучич и добави, че винаги ще е на страната на истинския компромис, вместо на предаване и отказване. „Ще поддържаме тази посока ако е възможно, ако не, бъдещите поколение ще го направят, но не искаме да живеем в постоянен страх от бъдещи конфликти и войни“. „Хората питат защо Сърбия се въоръжава. Отговорът е, че купуваме оръжия, за да се предпазим от всеки, който се опита да ни атакува. Ако гледат на нас като на гнила ябълка, всеки ще иска да ни смаже, ако изглеждаме като орех, ще сме трудни за счупване“.", "date": "2019.07.17", "title": "Вучич: Отложената среща в Париж за диалога Белград-Прищина може да се проведе през септември"}
{"url": "https://www.faktor.bg/bg/articles/kakva-ya-svarshi-tomislav-donchev", "text": "“Бедни, бедни Дончев! Защо не подаде оставка в Габрово?” Сигурно това би възкликнал Вазов, ако беше жив и трябваше днес да постави образи в “Немили-недраги”, пише в свой коментар Topnovini.bg.  Вицепремиерът Дончев няма добра година и ако изявите му продължават по същия начин - сигурно ще видим поредната голяма оставка pd 2019-а. Да преговорим накратко - вицето на Борисов бе осветен като един от желаещите да се настани удобно в подножието на върха в ГЕРБ и да се вижда като бъдещия премиер на България. После реши да \"овладее\" разпалилото се от скандален случай етническо напрежение в Габрово. Дончев отиде на място, за да потуши страстите. Но ако едно време съгражданите му се забавляваха като го видят да дефилира като Нео от “Матрицата”, този път получи море от освирквания. Въпреки всичко, бившият програмен директор на “Отворено общество” успя да мине някак между капките. А това е истински успех, имайки предвид как неговият съотборник в сянка бе изпратена за посланик в Израел. Впрочем обществото още чака да разбере какво се е случило в НДК по времето на Боршош, когато Дончев бе принципал на Двореца… Скандалите изпратиха борисовото вице на задната седалка на премиерския джип. Там то дели място с Владислав Горанов, но Борисов още не е решил кой да седне до него. Дали заради това, дали поради надценяване на собствените способности или поради друго - Томислав Дончев бе напът да взриви държавата. Вицето даде интервю, в което сподели идеята си СЛЕД местните избори наесен да се обсъди надбавка върху данъка на доходите. Премиерът обяснява как се е повишила събираемостта от акцизи, как се удря контрабандата; увеличава се дефицитът, за да се купят изтребители; отлагат се тол таксите за догодина; молим се Фолксваген да дойде у нас (за което, апропо, Дончев трябва да помага, но не е направил нищо) и накрая вицето казва - ще разчитаме да гласувате за нашите кметове, а след това ще ви вдигнем данъците. И това - след като отново наскоро се повдигна темата за намаляване на ДДС върху хляба и книгите. Единственото, което спасява Томислав Дончев в момента е, че гръмна хакерски скандал с данните на милиони българи. И неговата безумна идея някак остана на заден план. Доколкото си спомняме - именно вицепремиерът трябва да отговаря за развитието на електронното правителство. Което е всичко друго, но не и развито. Впрочем ресор на Дончев бе именно електронното управление. Първите опити за такова са правени още по времето на Тодор Живков, преди цели 35 години. И оттогава досега - имаме една магистрала “Тракия” и електронно управление с кръпки. А анонимният хакер, разбил данните на НАП, се подиграва и казва \"Вашето правителство е бавноразвиващо се, а състоянието на киберсигурността Ви е пародия.\" Владислав Горанов дори каза, че “Ако Националната агенция за приходите не предлагаше електронни услуги, нямаше да има казус с изтичане на лични данни.“ По същата логика - ако нямате котлон вкъщи, няма шанс да изгорите ръката си на котлона. Или да не тестваме 5G мрежи, а да върнем телефоните с шайба. А Дончев упорито мълчи. И едва ли ще признае тоталната несъстоятелност в ресора му. Камо ли да заговори за оставка. Според слуховете, Томислав Дончев тихо е прехвърлил работата по електронното управление върху другото вице - Марияна Николова. Защо ли? Не знаем. Но ако не даде оставка, може би е време Дончев да си вземе дълга отпуска и да подкрепи кампанията #роднотоМОРЕнеедемоде. Ако му стиска да почива сред електората…", "date": "2019.07.17", "title": "Каква я свърши Томислав Дончев?"}
{"url": "https://www.faktor.bg/bg/articles/rosen-zhelyazkov-sof-kanekt-myunhen-pecheli-konkursa-za-kontsesioner-na-letishte-sofiya", "text": "Koнcopциyм „Coфт Kънeĸт“ c вoдeщ члeн Mepидиaм Ийcтъpн Юpъп Инвecтмънтc CAC печели концесията за Летище София. Зa изпълнeниe нa изиcĸвaнeтo зa лeтищeн oпepaтop e пocoчeнo Флyгxaфeн Mюнxeн. Новината обяви на извънредна пресконференция днес транспортният министър Росен Желязков. Той уточни, че към този момент няма да отговаря на повече въпроси на журналисти по концесията, тъй като процедурата още не е приключила.  Припомняме, че в конкурса се включиха още четири оператори. Koнцecиoннaтa процедура зa лeтищe Coфия бешe удължавана 5 пъти, като законовите основания за това бяxa: измeнeния или отстраняване на несъответствия в документацията, ĸaĸтo и необходимост от допълнителни разяснения.  Лeтищe Coфия e нaй-гoлямoтo лeтищe, paзпoлoжeнo нa тepитopиятa нa Peпyблиĸa Бългapия, ĸoeтo c Peшeниe нa Mиниcтepcĸи cъвeт № 885 oт 29.12.2002 г. e oбявeнo зa лeтищe зa oбcлyжвaнe нa мeждyнapoдни пpeвoзи. Aepoпopтът paзпoлaгa c двa пътничecĸи тepминaлa – Tepминaл 1 и Tepминaл 2 (от 2006 г. ) с общ капацитет 4.4 млн. пътници годишно и бази на \"Лухтханза Техник София\" (от 2007 г. и 2018 г.). Новият Терминал 2 приема от 60% до 70% от пътниците, останалите се обслужват от Терминал 1. Летище София не е регионален хъб - не предлага услуги за дълги разстояния като Северна Америка или Азия, но много от големите флагове на Европа летят поне веднъж на ден до българската столица. (Сред тях все още не са Iberia, KLM или SAS.) \"Катар Еъруейс\" пристига ежедневно от базата си в Доха,  Дубай се обслужва от flydubai (е, не от \"Емирейтс\"), който работи три пъти седмично на основното летище в Дубай, а Wizz Air предлага два пъти на седмица полети до \"Дубай ал Мактум\". Прогнозираната cтoйнocт нa ĸoнцecиятa нa Лeтищe \"Coфия\" e за нaд 7.6 млрд. лeвa. Срокът й е 420 месеца или 35 години, а бъдещият концесионер на аерогарата ще трябва да построи трети терминал. Концесията на летището ще е от смесен вид (на основание чл. 10, ал. 1 от Закона за концесиите концесията на летище София ще бъде определена като концесия за строителство). Тя ще включва строителството на терминал 3, но също така и \"предоставяне на услуги, свързани с експлоатацията на летището\", с цел осигуряване на неговото ползване от въздушни превозвачи\".", "date": "2019.07.17", "title": "Росен Желязков: \"Софт Кънект\" Мюнхен печели концесията за Летище София"}
{"url": "https://www.faktor.bg/bg/articles/na-kim-chen-un-ne-mu-puka-ot-sanktsiite-sdobi-se-s-dva-bronirani-avtomobila", "text": "Властите на КНДР са организирали доставка на два бронирани автомобила \"Мерцедес\" за севернокорейския лидер Ким Чен-ун през 2018 г., като са заобиколили санкциите, пише американският вестник \"Уолстрийт джърнъл\", цитиран от ТАСС. В публикацията се представя оценка на вашингтонската аналитична организация \"Център за перспективни изследвания за отбраната\". Организацията е получила информация, че през последните години в Северна Корея са доставени повече от 800 луксозни коли. Сред тях са два автомобила \"Мерцедес\", като всеки струва по 500 хиляди долара. Според центъра двата автомобила са доставени от Холандия в КНДР в периода юни-октомври 2018 г. Те са доставени по море в Китай, а оттам през Япония, Южна Корея и Русия. От Русия са доставени в Пхенян на борда на самолет на националната авиокомпания на КНДР Air Koryo. Американското издание отбелязва, че януари 2019 г. за първи път е установено, че севернокорейският лидер се вози на автомобил Mercedes-Maybach S600 Pullman Guard. Севернокорейските власти регулярно получават дрехи, козметика и техника на известни чужди компании, което е в нарушение на санкциите. Предполага се, че КНДР може да получи различни товари от 90 държави. За това съдействат севернокорейските дипломати. Оценката на центъра се основава на анализ на достъпна информация за работата на пристанищата и търговски сделки.", "date": "2019.07.17", "title": "На Ким Чен-ун не му пука от санкциите, сдоби се с два бронирани автомобила"}
{"url": "https://www.faktor.bg/bg/articles/simeonov-zahapa-bsp-predlozheniyata-za-demografskata-kriza-sa-pisani-predi-lyagane", "text": "Промените в Закона за семейните помощи за деца на БСП нямат възможности да решат демографския проблем на България. Те са повърхностни, написани по пижама преди лягане, колкото да привлечем вниманието с една болна за обществото тема. Това заяви лидерът на НФСБ Валери Симеонов по време на дебата за Закона за семейните помощи за деца. „Законопроектът включва две предложения. Едното е получаването и изплащането на детски за 2-ри, 3-ти и 4-ти клас, второто е еднократната помощ при раждане в размер на 10 минимални работни заплати. Защо до 4-ти клас, а защо не до 6-ти, 7-ми или до 8-ми клас? Обяснението в мотивите е, че децата растели бързо до 4 клас - нищо подобно. Растежът е до 18 години. Може този законопроект да се спре до 5-ти, 6-ти, може да бъде и до 2-ри клас“, зачуди се лидерът на НФСБ. „По второто основно предложение за еднократна помощ в размер на 10 минимални работни заплати. Защо 10, защо не 30, защо не 60? Ако бъдат по 30 минимални работни заплати, нашите новородени деца ще получават, колкото в Русия, ако умножим по 60 да им дадем, колкото в Унгария\", каза Симеонов. По думите му тези мерки са дали резултат с 1% повишаване на раждаемостта в тези две държави.", "date": "2019.07.17", "title": "Симеонов захапа БСП: Предложенията им за демографската криза са писани по пижами преди лягане"}
{"url": "https://www.faktor.bg/bg/articles/plevneliev-balgariya-shte-prodalzhi-pregovorite-s-folksvagen", "text": "България ще продължи преговорите с \"Фолксваген\", за нас процесът не е приключил. Това каза президент Росен Плевнелиев (2012-2017) и председател на автомобилния клъстер след среща с премиера Борисов в Министерски съвет, предаде „Фокус“. Плевнелиев поясни, че автомобилният клъстер е създаден през 2012 г. „През 2012 г. в автомобилостроенето в България работиха 30 компании. Те имаха оборот от 2 млрд, борят на заетите беше 9 хил.“, посочи той. „Днес в автомобилостроенето работят над 60 хил. човека, броят на компаниите е 230, оборотът е над 10 млрд. лева. Безспорно това е една от най-динамично развиващите се индустрии в България, успехът е факт, но ние сме амбициозни да постигнем повече“, заяви Плевнелиев.  „По-важното от срещата днес - по казуса за \"Фолксваген\". До тук България постигна огромен успех. Ние дойдохме да благодарим за всичко, което правителството направи. Никога досега не сме стигали толкова далеч в мечтите и амбициите си в България да се случват толкова стратегически инвестиции. Това, че сме на финала със страна като Турция е огромен успех за България“, отбеляза той.  „Научихме много, разбрахме много, имаме амбицията да продължаваме напред. Това, че Турция е избрала да продължи да преговаря преференциално, това не означава, че за нас процесът е приключил. България е една изключително достойна алтернатива, която се цели нависоко. В следващите месеци ние продължаваме да работим заедно с концерн на \"Фолксваген\" и преговарящите екипи, докато няма подписан договор с една от двете държави. Постигнахме много, това, че сме на финала и победихме държави като Унгария, Словакия, Румъния, Сърбия е огромен успех. Продължаваме да бъдем активни и да работим заедно - достойно и на всички фронтове“, добави бившият президент.", "date": "2019.07.17", "title": "Плевнелиев: България ще продължи преговорите с \"Фолксваген\", процесът не е приключил"}
{"url": "https://www.faktor.bg/bg/articles/ramush-haradinay-se-strahuva-ot-voyna-sas-sarbiya", "text": "Министър-председателят на Косово Рамуш Харадинай сподели страховете си от нова война със Сърбия на фона на съобщенията за превъоръжаване на армията й, съобщава електронното издание на прищинския ежедневник Koha Ditore. Съгласно думите му, че подходът на една част от международната общност по отношение на диалога със Сърбия повдига необходимостта от това Косово да купува въоръжение. „Ние поискахме рамково споразумение за взаимно признаване в съществуващите граници. Това рамково споразумение трябва да бъде документът, по който ще преговаряме. Има колебания от страна на Сърбия и една част от международната общност, която казва: не можем да го наречем „взаимно признаване в съществуващите граници\". Това означава, че те също ни съветват да закупим „отбранителни системи“, защото снабдяват Сърбия с „Мистрал“-и… Сърбия купува оръжие в Русия. Франция също постигна договор със Сърбия за ракетна система. Междувременно ни казват, че не можем да наречем споразумението „споразумение за взаимно признаване в съществуващите граници“. Какво да правим тогава? Ние сме независима държава. Ние не искаме нищо друго от диалога с изключение на взаимното признаване. Ако не сте готови за това, тогава това ли е посланието за нас, че трябва да купуваме и оръжия?“", "date": "2019.07.17", "title": "Рамуш Харадинай се страхува от война със Сърбия"}
{"url": "https://www.faktor.bg/bg/articles/pravitelstvoto-otpusna-finansirane-za-lichnite-asistenti-na-horata-s-uvrezhdaniya", "text": "Правителството отпусна финансиране за личните асистенти и домашните помощници на хората с увреждания, които няма да имат право на лична помощ по новия механизъм от 1-ви септември.   Това са около 12 хил. души, които не отговарят на изискванията за над 50% инвалидност и чужда помощ или над 90% без чужда помощ при децата, както и 90 и повече процента инвалидност и чужда помощ при пълнолетните хора. Те ще продължат да ползват услугата до края на годината, вместо до края на август, а за целта кабинетът одобри отпускането на 14 млн. лева. Междувременно, с друго решение на Министерския съвет размерът на еднократната помощ за първокласници и през новата учебна година ще бъде от 250 лева.", "date": "2019.07.17", "title": "Правителството отпусна финансиране за личните асистенти на хората с увреждания"}
{"url": "https://www.faktor.bg/bg/articles/arestuvaha-v-sasht-bivsh-prezident", "text": "Бившият президент на Перу Алехандро Толедо, който е обвинен в корупция в родината си, бе арестуван в САЩ по искане за екстрадиция, съобщиха перуанските и американските власти, предаде AP. Толедо е задържан в арест и ще бъде изслушан в съда в петък. От перуанската главна прокуратура уточниха, че явяването на Толедо пред американския съд е част от процедура по връщането му в Перу. Бившият президент е обвинен в родината си във вземане на 20 милиона долара подкупи от \"Одебрехт\" - бразилска строителна компания, която се озова в най-големия корупционен скандал в Латинска Америка. \"Одебрехт\" призна, че е платила 800 милиона долара подкупи на различни официални представители в региона, за да си осигури доходоносни договори за обществени поръчки. Адвокатът на Толедо в Лима заяви пред местно радио, че ще опита да покаже, че бившият президент е изправен в родината си пред политическо преследване. Алехандро Толедо твърди, че е невинен. Той бе президент на Перу от 2001 г. до 2006 г. През последните години живее в Калифорния. Скандалът \"Одебрехт\" засегна и други бивши президенти на Перу, които се разследват. През април тази година бившият президент Алан Гарсия се застреля в главата, за да избегне арест във връзка с предполагаеми подкупи от \"Одебрехт\". Гарсия твърдеше, че е невинен.", "date": "2019.07.17", "title": "Арестуваха в САЩ бивш президент"}
{"url": "https://www.faktor.bg/bg/articles/korneliya-ninova-1-19", "text": "Демографската смърт изисква национално съгласие. Ние предлагаме алтернатива. Това заяви лидерът на БСП  по време на дебатите по Закона за семейните помощи за деца.  \"Всички политици, всички партии, от всички цветове години наред сме единодушни за следното - в България има тежка демографска криза. Някои експерти дори ни предупреждават за демографска смърт. Младите напускат България и трябва да им помогнем с всички стимули на държавата. Работещите бедни се увеличават. Дотук всички сме единодушни в това. Всичко обаче е само на думи\", подчерта Нинова. \"Разбираме, че Обединени патриоти\" се скараха вътрешнокоалиционно, въпреки че имат общ представител вицепремиер. ГЕРБ казват тепърва след 10 години трябва цялостен подход. Дайте, го уважаеми колеги. Ето, ние ви предлагаме нещо\", каза Нинова. Нинова заяви, че ще пренебрегне слабите аргументи на ГЕРБ, че законопроектът на БСП бил дискриминационен и се спря на тезата на управляващите, че БСП не е дала обосновка. \"Това е coppy - paste на ваши мнения по други закони, сигурно. Ако бяхте прочели какво предлагаме, щяхте да видите, че сме изчислили, че се отнася за 120 хил. деца, че ще струва 90 млн. лв. Основният аргумент, който изтъквате - няма пари. Уважаеми управляващи, за един месец ще правите два пъти актуализация на бюджета по средата на годината. Един път да намалим субсидията, втори път вероятно следващата седмица да увеличите дефицита на близо 3 млрд. За един месец две актуализация, но за едни 90 млн. за децата, за младите семейства, за демографската катастрофа няма пари. Източник не сме били посочили. Много ясно пише - източник - излишък\", разгорещи се Нинова. \"Народното събрание одобри ли да изхарчите 2 млрд. лв. извън рамките на бюджета?\", попита Нинова. И продължи: „Как тогава законът за публичните финанси не важи, а за българските деца не може да стане без актуализация на бюджета\", каза още лидерът на БСП. Тя попита дали по време на кампанията си от джипа премиерът е похарчил пари без да се съобразява със Закона за публичните финанси. Нинова попита защо за премиера Бойко Борисов Законът за публичните финанси не важи, а за работещите бедни и за децата - да. „Колко добре се справя правителството?\", попита лидерът на БСП. Тя отчете, че делът на работещите бедни достига 10%. \"Дайте да говорим сериозно по въпроса. Демографският проблем, криза и ли смърт, както вече наричат, че се намира България изисква национално съгласие. Не можете да си затваряте очите с клишетата, че няма пари, че правителството се справя добре. Това не работи. Виждате статистиката и тя върви надолу. Прогледнете, дайте да седнем и да решим стъпка по стъпка този въпрос\", допълни тя.  Според нея демографският проблем изисква в най-голяма степен национално съгласие. \"Просто не отричайте това, което предлага опозицията само, защото го предлага тя. Дайте своите предложения между първо и второ четене\", призова още  .", "date": "2019.07.17", "title": "Корнелия Нинова на метлата: От джипа премиерът е похарчил пари без да се съобразява със Закона"}
{"url": "https://www.faktor.bg/bg/articles/malaziyskiyat-premier-razocharovan-ot-razsledvaneto-za-katastrofiraliya-boeing-777", "text": "Малазийският министър-председател Махатхир Мохамад недоволен от напредъка на разследването за катастрофата на Boeing 777, който се разби през 2014 г. в района на Донецк в Украйна, съобщава ТАСС. \"Разочаровани сме, че все още не знаем кой е пуснал ракетата в самолета\", каза той. На 31 май Мохамад обяви политизирането на разследването за разбилия се малайзийски Boeing 777, резултатите от който са фокусирани върху опитите да се обвини Русия. Самолетът на малайзийските авиолинии Boeing 777, изпълняващ полет MH17 от Амстердам до Куала Лумпур, се разби в Източна Украйна на 17 юли 2014 г. Жертвите на самолетната катастрофа са 298 души. Разследването се реализира от международен екип, воден от Холандия. В доклада му се посочва, че системата за противовъздушна отбрана \"Бук\", която е ударила \"Боинг\", е била доставена от Русия. Руският президент Владимир Путин заяви през май миналата година, че на Русия не е позволено международно разследване за фаталния инцидент с малайзийския самолет, така че Москва няма причина да се доверява на разследването и направените заключения. На свой ред, Министерството на отбраната на Руската федерация отбеляза, че международният съвместен екип при разследване на обстоятелствата на катастрофата не взема под внимание или напълно отхвърля свидетелските показания на очевидци.", "date": "2019.07.17", "title": "Малазийският премиер: Разочаровани сме от разследването на катастрофата с Boeing 777 в Донбас"}
{"url": "https://www.faktor.bg/bg/articles/aleksandar-simov-delyan-peevski-prevze-i-sem", "text": "„Изводът от днешното гласуване за член на СЕМ е само един – Делян Пеевски превзе и СЕМ“. Това заяви народният представител от ПГ на „БСП за България“ Александър Симов пред журналисти в парламента.  Според него ДПС и ГЕРБ отново са проявили своята коалиция и са настанили в СЕМ поредния кандидат, удобен за Пеевски и за статуквото, цитира го offnews.bg. Той припомни, че представител на парламентарната квота в СЕМ е бил Иво Атанасов – човек от опозицията, с различен глас, с авторитет.", "date": "2019.07.17", "title": "Ал. Симов: Делян Пеевски превзе и СЕМ"}
{"url": "https://www.faktor.bg/bg/articles/kremal-atakuva-tramp-sasht-shte-se-vinovni-pri-potentsialna-voyna-s-iran", "text": "Ако се стигне до потенциална катастрофална война с Иран, то отговорността ще е на Съединените американски щати. Това заяви руският външен министър Сергей Лавров, цитиран от RT. В интервю за „Аргументи и факти“ първият дипломат на Кремъл заяви, че повишеното напрежение в Близкия изток е пряка последица от антииранската линия на Вашингтон. „САЩ показват мускули и обвиняват Ислямската република във всички грехове“, каза Лавров, посочват fakti.bg. Според него е нужна само една искра, за да подпали целия регион. „Отговорността за потенциално катастрофални последици ще е на САЩ“, смята министърът. Той коментира двустранните отношения между Москва и Вашингтон, отчитайки, че няма изгледи в скоро време те да се подобрят. „Сътрудничеството между нас е ключов момент за осигуряване на стабилност и предвидимост в международните отношения. Но не всичко зависи от нас, за танго са нужни двама“, заяви Сергей Лавров. Той смята, че американските политици използват Русия за вътрешна употреба. Външният министър каза, че политиците използват антируските настроения, за да съберат повече гласове.", "date": "2019.07.17", "title": "Кремъл атакува Тръмп: САЩ ще се виновни при потенциална война с Иран"}
{"url": "https://www.faktor.bg/bg/articles/tatyana-burudzhieva-1-2", "text": "Машинното гласуване не може да реши контролирания вот, който е най-големият проблем на честността и прозрачността на изборния процес в България. Това каза в интервю за „Фокус“ политологът Татяна Буруджиева за отмяната на машинното гласуване за местни и парламентарни избори. Дали ще се гласува по пощата или с машини, това е различно от възможността да ограничим този вот или неговото влияние върху резултатите от изборите, обясни тя. Според Буруджиева в страната ни липсва сериозен дебат и анализ за това как различните елементи в подготовката и организацията на изборите влияят върху техните резултати. „Машинното гласуване беше включено в рамките на Изборния кодекс преди доста години. Неслучайно беше даден толкова голям период за въвеждането му. Двата фактора за този период – единият е финансов, защото става въпрос за доста пари, за да може това да бъде приложено. Вторият изискваше мониторинг на това постепенно и плавно въвеждане и увеличаване на машините, за да се види ефекта върху демократичността на изборите, върху контрола, който може да имаме като граждани на резултати. Това не беше спазено. Нямаше сериозни анализи предизборно или следизборно за състоянието, ефекта, подготовката, протичането на машинното гласуване както от политическите сили, така и от постоянната администрация в лицето на ЦИК“, коментира политологът. Татяна Буруджиева каза още, че на фона на актуалния скандал след хакерската атака срещу НАП вероятно аргументи, че машините също могат да бъдат източени, променени и хакнати имат основания.  Политологът коментира и ветото на президента Румен Радев за финансирането на партиите от бизнеса. Според Буруджиева мнозинството ще отстоява позицията си и ветото няма да мине, тъй като трябва да има начин българските партии да бъдат финансирани, след като субсидията бе намалена на 1 лев за действителен глас. „Българските партии трябва да се финансират през бюджета, а не чрез дарения“, е позицията, която споделя Татяна Буруджиева.", "date": "2019.07.17", "title": "Татяна Буруджиева: Машинното гласуване няма да реши проблема с купения вот"}
{"url": "https://www.faktor.bg/bg/articles/yuliyana-nikolova", "text": "Много трудно ще бъде на следващата Комисия. Според мен трудно биха минавали каквито и да са решениетя. Трудно но ще мине и Комисията, сама по себе си.", "date": "2019.07.17", "title": "Юлияна Николова: Съмнявам се, че Фон дер Лайен  ще  подкрепи категорично отпадане на наблюдението на България"}
{"url": "https://www.faktor.bg/bg/articles/novini/svyat/ukrayna-obyavi-komunisticheskiya-i-natsistkiya-rezhim-za-ednakvo-prestapni-antihumanni-i-represivni", "text": "Конституционният съд на Украйна публикува решение за признаването на закона за декомунизацията, според който комунистическия и нацисткия режим са еднакво престъпни, антихуманни и репресивни, съобщава Радио \"Свобода\". \"По своята същност комунистическия и нацисткия режим са еднакви, а методите за осъществяване на тяхната държавна репресивна политика са тъждествени\", се казва в решението на съда. В документа се отбелязва, че осъждането със закон на нацисткия и комунистическия режим и забраната да се използват техни символи са продиктувани от легитимна цел - да не се допусне завръщането на тоталитарното минало. Законът за декомунизацията беше приет през 2015 година и в него освен забраната за използване на съветска символика, се съдържа и предписание за демонтаж на паметници на комунистически дейци и преименуването на населени места и улици. Вследствие на този закон бяха разрушени около 2 000 паметника на Ленин, а през декември същата година беше забранена Комунистическата партия.", "date": "2019.07.17", "title": "Украйна обяви комунистическия и нацисткия режим за еднакво престъпни, антихуманни и репресивни"}
{"url": "https://www.faktor.bg/bg/articles/novini/balgariya/m-naydenov-arestuvaneyat-zam-direktor-ot-df-zemedelie-beshe-naznachen-da-izvarshi-proverkite-na-kashtite-za-gosti", "text": "„Арестуването на зам.-директор на ДФ „Земеделие“ е безпрецедентно. Това е много лош сигнал към ЕК. Министър Десислава Танева е в много неловка ситуация, тя ще трябва да обяснява, защо това се случва месец след избирането на нов директор“, коментира пред бТВ бившият министър на земеделието Мирослав Найденов. „Арестувани са цели комисии, плюс зам.-директор. Това са изключително важни хора на високи постове. Трябва да се излезе от тази ситуация, защото ще пострадат земеделските производители“, предупреди Найденов. „Сигналът към обществото също е важен. Този същият арестуван директор беше назначен да извърши проверките за къщите за гости. Когато минават такива средства в такъв обем, трябва да има и сериозен контрол“, подчерта бившият земеделски министър. „След инцидента с Калина Илиева и фалшивата ѝ диплома, всяко назначение на отговорен пост се обследва. Сега възниква въпроса, дали това назначение е било проучено и дали информацията е била укрита. В рамките на седмици вече имаме два големи скандала\", добави той.  „През ДФ „Земеделие“ пред 7-годишният период минават над 7 млрд. евро.  Това е изключително голям финансов ресурс. Аз започвам да се притеснявам да не последват наказателни мерки, например да се отнеме акредитацията на фонда - изцяло или частично, а това ще е крах за българското земеделие“, каза Найденов.", "date": "2019.07.17", "title": "М. Найденов: Арестуваният зам.-директор от ДФ \"Земеделие\" беше назначен да извърши проверките на къщите за гости"}
{"url": "https://www.faktor.bg/bg/articles/novini/balgariya/ts-tomov-ima-risk-v-chastnoto-finansirane-za-partiite", "text": "\"Има риск в частното финансиране за партиите, защото тогава те могат да бъдат изцяло зависими. Целия проблем си го създадохме сами, защото 11 лева бяха наистина много пари, но пък 1 лев е прекалено малко за правене на политики\", коментира пред БНТ социологът Цветозар Томов. По думите му липсва сериозна регламентация относно начина, по който да се финансират партиите. \"Трябва да се върне един нормален размер на партийната субсидия. В крайна сметка партиите са необходимо зло и те се нуждаят от някакъв тип финансиране, за да функционира цялата политическа система\", посочи Томов. Относно машинното гласуване социологът изтъкна предимството на машината в това да елиминира човешкия фактор при преброяването на бюлетините. Той добави, че е крайно време да се реши за в бъдеще дали ще се гласува само машинно или само с хартиена бюлетина, тъй като е безсмислено да се дублират.", "date": "2019.07.17", "title": "Ц. Томов: Има риск в частното финансиране за партиите"}
{"url": "https://www.faktor.bg/bg/articles/balgarskoto-zname-s-novi-rekordni-razmeri-shte-bade-razpanato-na-natsionalniya-sabor-v-rozhen", "text": "Българското национално знаме с нови рекордни размери, ще бъде разпънато отново на Националния събор на народното творчество и животновъдството на Рожен. Той ще се състои от 19 до 21 юли тази година на Роженските поляни. Това стана ясно от Атанаска Вълчев , собственик на фирмата, която изработва трикольора. Тази година знамето ще бъде 320 м, с 20 метра по-дълго, широко 21 метра и ще тежи близо 800 кг. Общата площ на трикольора е 6720 кв.м., изработено за един месец и по думите на Вълчева е най-голямото национално знаме, което някога се е изработвало у нас, предава \"Дарик\". Знамето е ушито според изискванията на акона за държавния печат и националното знаме по поръчка на Симеон Караколев, съпредседател на Националната овцевъдна и козевъдна асоциация (НОКА) у нас. По думите на Атанаска Вълчева изработването на националния флаг-гигант крие емоция и романтика само в началото, защото после работата си е работа и то доста тежка и ангажираща. Трите цвята - бяло, зелено, червено са с ширина от по 7 метра всеки. За зашиването фирмата е използвала близо 35 км конци от трите цвята. То ще бъде закарано до Роженските поляни на специална конструкция, като и тази година Вълчева ще присъства лично на разпъването на знамето на мястото, където ще се вижда от всички точки на местността. Владислава Андреева, представител на организаторите на събора, коментира, че на този традиционен събор се събират хиляди българи от цялата страна, а няма пилон, на който да се издигне българският трибагреник. Тогава се ражда идеята националният трикольор да се разпростре на поляната така, че да се вижда от всички точки и да бъде символ на българщината и обединението на нацията.", "date": "2019.07.17", "title": "Българското знаме, с нови рекордни размери, ще бъде разпънато на събора в Рожен"}
{"url": "https://www.faktor.bg/bg/articles/novini/svyat/i-dnes-cherven-kod-za-opasno-vreme-i-valezhi-v-gartsiya", "text": "Лошото време в Гърция продължава. Червен код за опасно време е обявен за централната част на страната днес. Предупреждението е за островите в Йонийско море и полуостров Халкидики, където миналата седмица бурите нанесоха огромни щети и взеха жертви. В следващите часове се очакват бури и силен дъжд в Пелопонес, област Атика, както и в централна Македония. В местата с червен код са съсредоточени аварийни екипи и полиция, на четири езика се излъчват предупреждения за туристите.", "date": "2019.07.17", "title": "И днес червен код за опасно време и валежи в Гърция"}
{"url": "https://www.faktor.bg/bg/articles/navarshvat-se-5-godini-ot-svalyaneto-na-patnicheski-samolet-s-raketa-nad-iztochna-ukrayna", "text": "Днес  се навършват точно пет години от свалянето на малайзийския пътнически самолет с ракета над Източна Украйна - трагедия, струвала живота на 298 души, припомня АФП. На 17 юли \"Боинг\"  на авиокомпания Malaysia airlines, изпълняващ полет от Амстердам за Куала Лумпур, беше поразен над зоната на конфликта между украинските правителствени сили и проруските сепаратисти. По-голямата част от отломките на самолета бяха открити близо до украинското село Грабове. Части от тела и отломки от самолета обаче бяха разпръснати в радиус от километри. Днес вече са известни руските военнослужещи, извършили престъплението. В дните след драмата лидери от цял свят осъдиха свалянето на малайзийския \"Боинг\". Тогавашният украински президент Петро Порошенко каза, че става дума за \"терористичен акт\". Барак Обама, по онова време президент на САЩ, заяви, че самолетът е бил поразен от ракета, изстреляна от зоната, контролирана от проруските сепаратисти, и това е станало \"заради подкрепата на Русия\". Няколко дни след трагедията Европейският съюз (ЕС) прие тежки икономически санкции срещу Русия  насочени срещу енергетиката, отбраната и финансите.  Х , обвиниха открито през май 2018 г. Русия, че е отговорна за катастрофата и получиха подкрепа от НАТО и ЕС. Москва отрича да е замесена и  . Миналия месец страните от ЕС засилиха натиска над Русия, като я призоваха \"да сътрудничи напълно\" на разследването и удължиха санкциите срещу нея.", "date": "2019.07.17", "title": "Навършват се 5 години от свалянето с ракета на пътнически самолет над Източна Украйна"}
{"url": "https://www.faktor.bg/bg/articles/novini/svyat/bloomberg-v-kraya-na-2019-nov-sriv-na-rublata-s-oshte-9", "text": "Към края на 2019 година рублата ще се доближи до психологическата граница от 70 рубли за долар, прогнозира експерт на Bloomberg. Според него, рублата ще падне с още 9%. За това ще играят роля новите санкции на Вашингтон спрямо руския държавен дълг. Bloomberg отбелязва, че като цяло прогнозите са за снижаване на цената на рублата до 65 рубли за долар. Руската Сбербанк от своя страна преразгледа по-оптимистичната си прогноза и смята, че в края на годината 1 долар ще се продава за 63 до 66 рубли за един долар.", "date": "2019.07.17", "title": "Bloomberg: В края на 2019 - нов срив на рублата с още 9%"}
{"url": "https://www.faktor.bg/bg/articles/novini/balgariya/galina-georgieva-e-noviyat-chlen-na-sem-ot-kvotata-na-ns", "text": "Депутатите избраха Галина Георгиева за член на Съвета за електронни медии от квотата на парламента. Георгиева бе предложена за поста от председателя на парламентарната комисия по култура и медии и депутат от ГЕРБ Вежди Рашидов, а в зала получи подкрепата 97 народни представители. 57 гласуваха с \"против“, 24 се въздържаха. Тя трябва да заеме мястото на Иво Атанасов, чийто мандат изтича. Галина Георгиева е бакалавър по икономика от Университета за национално и световно стопанство (УНСС), а професионалният си опит е придобила работейки в редица медийни и телекомуникационни компании. Към настоящия момент работи в дружеството за колективно управление на авторските и сродните им права ПРОФОН. Другият кандидат бе Ия Петкова-Гурбалова, издигната от БСП, но тя не получи необходимия брой гласове.  Съгласно Закона за радиото и телевизията медийният регулатор се състои от петима членове, от които трима се избират от Народното събрание и двама се назначават от президента. Настоящият председател на СЕМ е София Владимирова.", "date": "2019.07.17", "title": "Галина Георгиева е новият член на СЕМ от квотата на НС"}
{"url": "https://www.faktor.bg/bg/articles/novini/svyat/frantsiya-shte-podkrepi-kyoveshi-za-glaven-prokuror-na-es", "text": "„Франция ще подкрепи румънската кандидатка Лаура Кьовеши да стане първия главен прокурор на ЕС“,  заяви председателят на групата в Европарламента „Обнови Европа“, която включва партията на френския президент Еманюел Макрон, съобщи „Политико“, цитирано от БНР. „Френското правителство ще информира Съвета на ЕС в близко бъдеще, че е решило да подкрепи Лаура Кьовеши“, заяви Дачан Чолош, румънски евродепутат, който е лидер на либералната група „Обнови Европа“, цитирайки „скорошна информация“. Френски представител също потвърди, че Париж планира да подкрепи Кьовеши. Неин съперник е французинът Жан-Франсоа Бонер, който наскоро заяви, че няма намерение да се оттегля от надпреварата.", "date": "2019.07.17", "title": "Франция ще подкрепи Кьовеши за главен прокурор на ЕС"}
{"url": "https://www.faktor.bg/bg/articles/boyko-borisov-nashite-hakeri-sa-valshebnitsi-tryabva-da-gi-privlechem", "text": "\"Хакерът, който е разбил защитите на НАП е задържан. Но това показва как това са вълшебници с невероятни способности\". Това каза преди заседанието на кабинета премиера Бойко Борисов. Той специално заръча на вътрешния министър Младен Маринов да похвали служителите на МВР и ГДБОП, които са разкрили за по-малко от 24 часа човекът, който стои зад атаката, съобщават izbori.bg. \"За радост все още имаме служители в службите, които са с ниски заплати, но са стари служители и го правят за честта на пагон. Трябва обаче да направим така, че да привличаме тези хора\", препоръча Борисов, визирайки хакерът. \"Това което ми докладваха сутринта, този е просто уникален. Трябва да мислим как да ги привличаме, защото това е един вид бунтарство, показва как един вид уменията са ти надрастнали, това което киберзащитите имат\", добави премиерът. Той не пропусна да разкритикува и опозицията. \"Съжалявам за политическите субекти, които чакат само нещо да се случи, за да правят коментари\", заяви Борисов и добави, че \"срещу нас имаме уникални деца на световно и над световно ниво\".", "date": "2019.07.17", "title": "Борисов: Нашите хакери са вълшебници, трябва да им плащаме да работят за държавата"}
{"url": "https://www.faktor.bg/bg/articles/novini/svyat/arestuvaha-eksprezidenta-na-peru-za-koruptsiya", "text": "Бившият президент на Перу Алехандро Толедо, който е обвинен в корупция в родината си, бе арестуван в САЩ по искане за екстрадиция, съобщиха във вторник перуанските и американските власти, предаде АП. Толедо е задържан в арест и ще бъде изслушан в съда в петък. От перуанската главна прокуратура уточниха, че явяването на Толедо пред американския съд е част от процедура по връщането му в Перу. Бившият президент е обвинен в родината си във вземане на 20 милиона долара подкупи от \"Одебрехт\" - бразилска строителна компания, която се озова в най-големия корупционен скандал в Латинска Америка. \"Одебрехт\" призна, че е платила 800 милиона долара подкупи на различни официални представители в региона, за да си осигури доходоносни договори за обществени поръчки. Адвокатът на Толедо в Лима заяви пред местно радио, че ще опита да покаже, че бившият президент е изправен в родината си пред политическо преследване. Алехандро Толедо твърди, че е невинен. Той бе президент на Перу от 2001 г. до 2006 г. През последните години живее в Калифорния. Скандалът \"Одебрехт\" засегна и други бивши президенти на Перу, които се разследват, припомня АП. През април т.г. бившият президент Алан Гарсия се застреля в главата, за да избегне арест във връзка с предполагаеми подкупи от \"Одебрехт\". Гарсия твърдеше, че е невинен.", "date": "2019.07.17", "title": "Арестуваха експрезидента на Перу за корупция"}
{"url": "https://www.faktor.bg/bg/articles/es-i-nato-pozdraviha-ursula-fon-der-layen", "text": "Генералният секретар на НАТО Йенс Столтенберг и председателят на Европейския съвет Доналд Туск поздравиха министъра на отбраната на Германия Урсула фон дер Лайен за избирането й на поста председател на Европейската комисия, съобщава агенция ТАСС. Столтенберг и Туск са отправили своите поздравления в Туитър, предаде БТА. По-рано днес депутатите в Европейския парламент утвърдиха кандидатурата на Фон дер Лайен за председател на Европейската комисия в периода 2019-2024 г. Кандидатурата й събра 383 гласа при необходими 374. Столтенберг поздрави Урсула фон дер Лайен и посочи, че дълбоките й познания за НАТО, получени на поста министър на отбраната на Германия, ще бъдат полезни в по-нататъшното сближаване на Европа и Америка. \"С нетърпение очаквам възможността да работя с Вас\", написа Столтенберг. Доналд Туск подчерта, че Фон дер Лайен е \"най-достойният кандидат за този пост\".  Поздравления към Урсула фон дер Лайен отправиха и ръководителката на европейската дипломация Федерика Могерини и и.д. премиер на Белгия Шарл Мишел, който от 1 ноември ще замени Доналд Туск на поста председател на Европейския съвет. Цялото ръководство на ЕС ще се смени на 1 ноември, когато приключва мандата на сегашната Европейска комисия под ръководството на Жан-Клод Юнкер.", "date": "2019.07.17", "title": "ЕС и НАТО поздравиха Урсула фон дер Лайен"}
{"url": "https://www.faktor.bg/bg/articles/novini/svyat/kamarata-na-predstavitelite-na-sasht-osadi-rasistkite-izyavleniya-na-donald-tramp", "text": "Камарата на представителите на Конгреса на САЩ прие във вторник резолюция, с която осъди оскърбителните изявления на президента Доналд Тръмп по адрес на четири представителки на малцинствата от Демократическата партия, съобщават информационните агенции. Резолюцията бе приета с 240 гласа на 187, като представителите на Републиканската партия солидно ѝ се противопоставиха. Само четирима републиканци подкрепиха предложената от демократите резолюция, която няма юридически последствия за президента. Резолюцията бе подготвена от конгресмена демократ Том Малиновски, който е роден в Полша. В текста ѝ се казва, че Камарата на представителите \"решително осъжда расистките изказвания на президента Доналд Тръмп\", които според законодателите \"са узаконили и засилили страховете на новите американци и хората с различен цвят на кожата\". В нея се подчертава, че хората, които са приели американско гражданство, са същите като американците, чиито семейства са живели в САЩ в продължение на много години. В края на миналата седмица Тръмп нападна в Туитър група цветнокожи представителки на Демократическата партия, като ги прикани да се върнат в страните, от които първоначално са дошли, вместо да критикуват САЩ. Тръмп не каза поименно кого визира, но явно имаше предвид демократките Александра Окасио-Кортес, Илхан Омар, Рашида Тлаиб и Аяна Пресли. Само една от тях е родена извън САЩ - Омар, която е от Сомалия. Групата от четирите жени, смятани за \"прогресистки\" в Демократическата партия, редовно се изказва остро срещу президента, по-конкретно по имиграционни въпроси. \"Защо те не се върнат, за да помогнат да се оправят тотално съсипаните и изнемогващи от престъпност места, откъдето са дошли\", предложи Тръмп в Туитър. Илхан Омар призова за импийчмънт на президента и го обвини в нарушение на правата на човека. Друг конгресмен от Демократическата партия - Ел Грийн от щата Тексас, заяви, че ще задейства процедура по импийчмънт днес. Републиканците казват, че демократите използват врявата около изявленията на Тръмп, за да отбележат политически точки, пише БТА.", "date": "2019.07.17", "title": "Камарата на представителите на САЩ осъди расистките изявления на Доналд Тръмп"}
{"url": "https://www.faktor.bg/bg/articles/ima-zadarzhan-za-hakerskata-ataka-sreshtu-nap", "text": "„Имаме заподозрян за хакерските атаки. Той беше задържан вчера следобед. Той работи като служител на компания за киберсигурност. В рамките на служебните си задължения той е от т.нар. ели хакери-тества уязвимости на различни компании с цел да се предотвратят такива атаки ”. Това съобщи в предаването „Здравей, България” на Нова тв Явор Колев, началник на отдел „Киберпрестъпност” към ГДБОП. „Иззети са доказателства – лаптоп от работното му място, два – от  от офиса му, един стационарен компютър, на които се съдържат данни, сочещи за неговата съпричастност. С голяма вероятност можем да кажем, че сме установили заподозрян, съпричастен с тази атака”, заяви Колев.", "date": "2019.07.17", "title": "ГДБОП: Има задържан за хакерската атака срещу НАП"}
{"url": "https://www.faktor.bg/bg/articles/novini/balgariya/r-bachvarov-veche-ima-zapodozryan-za-hakerskata-ataka-sreshtu-nap", "text": "\"Когато през 2012 година е била създадена услугата, чрез която е направен пробива в сървъра на НАП, тя е била сигурна, но явно вече не. Важен е въпросът какво следва, как да бъде запушена пробойната\", заяви пред бТВ говорителят на НАП Росен Бъчваров. \"Колегите са засекли необичайна активност в края на юни, но това не означава автоматично престъпна атака и те са започнали проучване какво се  е случило и са установили, че са откраднати данни\", каза още той о добави, че не би искал да дава повече информация заради разследването. Бъчваров съобщи, че вече има заподозряно конкретно лице за атаката, но трябва да се изчака информация от ГДБОП. Той изключи намеса от вътрешен човек. \"Сега се прави анализ на критичната инфраструктура и оценка възможен ли е последващ пробив\", обясни Бъчваров. Междувременно от МВР съобщиха, че има и задържан за хакерската атака. \"Поръчителите на атаката са искали да покажат, че не можем да съхраняваме данни и най-вероятно са българи\", заяви той.", "date": "2019.07.17", "title": "Р. Бъчваров: Подозираме, че поръчителите на хакерската атака са българи"}
{"url": "https://www.faktor.bg/bg/articles/ursula-fon-der-layen-pred-nova-poznavam-vi-dobre-kakto-i-regiona", "text": "Само за NOVA - говори новият председател на Еврокомисията Урсула фон дер Лайен. Германката беше избрана снощи с 383 гласа в европейския парламент в Страсбург. Лекар - гинеколог, майка на седем деца и досегашен министър на отбраната на Германия, фон дел Лайен говори за специалните ни пратеници Антоанета Николова и Димитър Василев.  „Oще като действащ министър изградих добри отношения със страните от Източна Европа. И вас ви познавам добре, както и региона. Мисля, че е важно да реализираме икономическо развитие по пътя на енергийния преход и промените в климата и да работим на най-високо ниво”, коментира пред NOVA новият председател на ЕК. Лайерн е взела и българка в екипа си. По този повод тя обясни, че има прекрасен опит с българите и в нейния екип. „Изключително умни сте, бързи и изобретателни. Впечатленията ми са перфектни”, заяви председателят на комисията. По думите й фактът, че България е изключила три жени еврокомисари, е чудесен. ", "date": "2019.07.17", "title": "Урсула фон дер Лайен пред NOVA: Познавам ви добре, както и региона"}
{"url": "https://www.faktor.bg/bg/articles/zadarzhaniyat-za-hakerskata-ataka-e-rabotil-v-kompaniya-za-kibersigurnost", "text": "\"Вчера в ранния следобяд беше задържан заподозрян, направихме арести в София, в компанията, в която работи, бяха иззети устройства и носителин ан информация. Тази нощ бяха направени първоначални експертизи, които сочат, че задържания е причастен към атаката\", съобщи пред бТВ Явор Колев, директор на дирекция \"Компютърни престъпления\" в ГДБОП. \"Разследването е в съвсем начален етап. Образувано е досъдебно производство.В момента не можем да кажем дали е действал сам и има ли и други съучастници\", каза още той. \"Става дума за млад човек, на 20 години, който работи в компания за киберсигурност, задачата и е да тества уязвимостта на компютърни мрежи и системи и работата му е била близка до това, което е извършил в нарушение на закона. Той всъщност е трябвало да предотврати хакерска атака\", обясни Колев. По думите му, задържаният не за пръв път извършва подобни атаки. Колев отказа да отговори на въпрос дали задържаният е изпратил писмото до медиите от руски адрес, но добави, че те са характерни при подобни ситуации и много хора се опитват \"да поемат отговорност\" за подобни действия.", "date": "2019.07.17", "title": "Задържаният за хакерската атака е работил в компания за киберсигурност"}
{"url": "https://www.faktor.bg/bg/articles/valeri-simeonov-plazhovete-se-razdadoha-na-mutrenski-grupirovki", "text": "Лидерът на НФСБ Валери Симеонов каза в ефира на Нова телевизия ЕГН-то си и попита: \"Какво като се знае ЕГН-то на някой? Айде да видим какво ще ми направят\".  Плажовете се раздадоха на мутренски групировки, категоричен беше той, визирайки вероятно министър Ангелкова, с която водеше война още като вицепремиер. Мутрите оставиха бухалките и се заеха с бизнес, който носи бързи пари, смята той. Българите искат за един сезон да станат много по-богати от германците, цитира мнението на свои познати германци депутатът.", "date": "2019.07.17", "title": "Валери Симеонов: Плажовете се раздадоха на мутренски групировки"}
{"url": "https://www.faktor.bg/bg/articles/novini/svyat/rasistkite-podigravki-na-tramp-uvelichiha-odobrenieto-kam-nego", "text": "Подкрепата за американския президент Доналд Тръмп се е увеличила леко сред републиканците след неговите расистки нападки в Туитър срещу четири цветнокожи представителки на Демократическата партия. Това сочат резултатите от национално проучване на Ройтерс/Ипсос в понеделник и вторник, предаде БТА. В края на миналата седмица Тръмп посъветва представителките на т. нар. „прогресивно крило“ на Демократическата партия да се върнат в страните, от които първоначално са дошли, вместо да критикуват САЩ. Той не каза поименно кого визира, но явно имаше предвид Александрия Окасио-Кортес, Илхан Омар, Рашида Тлаиб и Аяна Пресли. Само една от тях обаче е родена извън САЩ - Омар, която е пристигнала на 12-годишна възраст от Сомалия. „Защо те не се върнат, за да помогнат да се оправят тотално съсипаните и изнемогващи от престъпност места, откъдето са дошли“, предложи Тръмп в Туитър. Изявленията му бяха осъдени като расистки в резолюция на Камарата на представителите, одобрена във вторник. В Републиканската партия обаче думите на Тръмп са довели до нарастване на подкрепата за него с пет процента до 72 на сто, сочи проучването на Ройтерс/Ипсос, като сравнява с данни от миналата седмица. Тръмп, който ще се бори за преизбиране, е загубил обаче подкрепа сред демократите и независимите след „бурята“ в Туитър, отбелязва Ройтерс. Сред независимите близо трима от десет запитани одобряват Тръмп, докато миналата седмица одобряващите го бяха четирима от десет. Нетното одобрение за Тръмп - процентът на тези, които го одобряват, минус процента на тези, които не го одобряват, е паднал с два пункта сред демократите. Общото одобрение за американския президент обаче остава непроменено през последната седмица. Според анкетата 41 процента от американците одобряват работата му в Белия дом, а 55 на сто не я одобряват.", "date": "2019.07.17", "title": "Расистките подигравки на Тръмп увеличиха одобрението към него"}
{"url": "https://www.faktor.bg/bg/articles/glasuvaha-globa-do-3-hilyadi-leva-za-divo-kampinguvane", "text": "Промените в Закона за устройството на черноморското крайбрежие, на които бе наложено президентско вето, все пак бяха повторно гласувани в парламента през изминалата седмица, в същия вид, в който бяха предложени от няколко депутати от Обединените патриоти… Промените се отнасят до по-строги правила за хората, които обичат да разпъват палатките си край горичките и дюните на Черноморието, далече от шума на градовете и курортите. Рестрикциите са съчетани и с доста високи глоби – като например за неправилно паркирана кола в горичката или на морския пясък, глобата може да достигне до 3 хиляди лева, предаде БНР. Тези промени още от самото начало предизвикаха негодувание и серия от протести в защита на т. нар. диво къмпингуване. Еколозите и „диво къмпингуващите“ бяха недоволни не само от рестрикциите в закона, но и от някои „пробойни“ в него като например това, че местата за ограниченията за „диво къмпингуване“ по Черноморието са включени в закона, а местата, където ще може да се къмпингува или просто да се почива извън градовете и курортните зони – не са определени. Не са определени и условията за ползване и престой на тези места.", "date": "2019.07.17", "title": "Гласуваха глоба до 3 хиляди лева за диво къмпингуване"}
{"url": "https://www.faktor.bg/bg/articles/novini/balgariya/poveche-slantse-dnes-1", "text": "Времето ще е предимно слънчево, след обяд с временни увеличения на облачността. На отделни места ще превали и прегърми. Ще духа слаб до умерен вятър от север-северозапад. Максималните температури ще са между 25 и 30 градуса. По Черноморието ще е предимно слънчево. Ще духа слаб до умерен североизточен вятър. Максималните температури ще са между 26 и 28 градуса. Температура на морската вода ще е 24-25 градуса. Вълнението на морето ще е 1-2 бала.", "date": "2019.07.17", "title": "Повече слънце днес"}
{"url": "https://www.faktor.bg/bg/articles/mark-esper-armiyata-na-sasht-ostava-v-siriya", "text": "Армията на САЩ остава в Сирия, увери номинираният за министър на отбраната на САЩ Марк Еспер във вторник, цитиран от американски медии. „Остатъчните сили на Въоръжените сили на САЩ засега остават в Североизточна Сирия като част от многонационалните сили за продължаване на кампанията срещу „Ислямска държава“, заяви Еспер пред Конгреса на САЩ. „В интересите на оперативната сигурност няма да обсъждам броя на военните или крайни срокове“, добави ръководителят на Пентагона.", "date": "2019.07.17", "title": "Марк Еспер: Армията на САЩ остава в Сирия"}
{"url": "https://www.faktor.bg/bg/articles/novini/balgariya/komisiyata-po-otbrana-v-ns-razglezhda-dogovorite-za-f-16", "text": "Комисията по отбрана в Народното събрание ще разгледа договорите за новите изтребители Ф-16. Само преди дни министърът на отбраната подписа четири договора за цялостната доставка на самолетите и оборудване. България ще купи осем изтребителя Ф-16. На цена от 1,251 млрд. долара. Очаква се Конгресът на САЩ да поеме 60 млн. долара от тази цена. Заради нуждата от плащане наведнъж, правителството емитира дълг. Дефицитът в бюджета беше вдигнат от 400 млн. лева на 2 милиарда и 200 милиона. Заради сделката със самолетите министерството на отбраната обяви, че ще спре замрази плащанията по проекта за корабите и бойните машини до догодина.  Против сделката се обявиха от партия „Воля“. И я определят като „най-големият грабеж в най-новата история на България след фалита на КТБ“. От БСП са против толкова голяма сума да се плаща наведнъж. През януари ДПС оказаха решаваща подкрепа на ГЕРБ за това парламентът да разреши на правителството преговорите за американските изтребители. Докато НФСБ, част от т.нар. малка коалиция бяха против сделката. Междувременно бюджетната комисия в парламента ще обсъди втората актуализация на бюджета за годината заради покупката на изтребителите Ф-16. Депутатите трябва да одобрят дефицит от 2 милиарда и 400 милиона лева при планирани 600 млн. лева досега. Първата промяна на финансовата рамка беше заради намаляването партийните субсидии. Върху тези текстове президентът Румен Радев наложи вето. Правителството ще предложи днес на Народното събрание да одобри рамковото споразумение между министерството на икономиката и „Локхийд Мартин“, фирмата производител на Ф-16. Документът трябва да уреди програмата, свързана с инвестиции в българската икономика Споразумението е част от пакета документи по сделката за придобиването на новите изтребители след проведените на няколко етапа преговори с компанията производител е договорено страната ни да изгради национални способности да поддържа самолетите, като се установи и дългосрочно коопериране с българската индустрия. Министърът на икономиката Емил Караниколов заяви, че договорът за индустриално сътрудничество ще позволи у нас да се развива самолетостроителния сектор. „България малко по малко ще придобие капацитет и през техници, през инженери, както и през възможности за българската индустрия\" - каза Емил Караниколов.", "date": "2019.07.17", "title": "Комисията по отбрана в НС разглежда договорите за Ф-16"}
{"url": "https://www.faktor.bg/bg/articles/novini/svyat/royters-ima-shans-kristalina-georgieva-da-oglavi-mvf-sled-ostavkata-na-kristin-lagard", "text": "Главният изпълнителен директор на Световната банка Кристалина Георгиева има шанс да оглави Международния валутен фонд след оставката на Кристин Лагард, съобщава агенция \"Ройтерс\" по повод предстоящата процедура по избор на нов управляващ директор на МВФ.  Лагард обяви снощи, че от 12 септември напуска Фонда, за да улесни избора на неин наследник на поста.  Очаква се Лагард да оглави Европейската централна банка от 1 ноември. Сред водещите кандидати за ръководител на МВФ - пост, който традиционно се заема от европеец, са още гуверньорът на \"Банк ъф Ингланд\" Марк Карни, бившият председседател на еврогрупата и финансов министър на Холандия - Йерун Дийселблум, и гуверньорът на финландската централна банка Оли Рен.", "date": "2019.07.17", "title": "Ройтерс: Има шанс Кристалина Георгиева да оглави МВФ след оставката на Кристин Лагард"}
{"url": "https://www.faktor.bg/bg/articles/novini/balgariya/deputatite-shte-izberat-nov-chlen-na-sem-ot-kvotata-na-parlamenta", "text": "Днес депутатите ще изберат нов член на Съвета за електронни медии (СЕМ) от квотата на парламента. Предложените кандидати са двама - Галина Георгиева и Ия Петкова-Гурбалова. Изборът се налага поради изтичащия мандат на настоящия член на СЕМ Иво Атанасов. Съгласно Закона за радиото и телевизията, медийният регулатор се състои от петима членове, от които трима се избират от Народното събрание и двама се назначават от президента. Депутатите ще дебатират и по промени в Закона за забрана на химическото оръжие, които целят прозрачност в извършвания от държавата контрол върху дейностите с химически вещества и техните прекурсори, попадащи в обхвата на Конвенцията за забрана на разработването, производството, натрупването и употребата на химическо оръжие. По този начин страната ни ще изпълни ангажиментите си по прилагането на конвенцията. В рамките на заседанието, парламентът ще разгледа и отчет за дейността на БТА, както и промени в Закона за измерванията.", "date": "2019.07.17", "title": "Депутатите ще изберат нов член на СЕМ от квотата на парламента"}
