{"url": "http://www.faktor.bg/bg/articles/novini/svyat/kola-vrahletya-na-koleden-bazar-v-italiya-ima-raneni", "text": "Кола връхлетя днес в пешеходна зона в северния италиански град Сондрио, край границата с Швейцария, ранявайки четирима души, предаде ДПА. Инцидентът станал на коледния базар на централния площад на града, информира БТА. Състоянието на един от пострадалите е тежко. Водачът на автомобила, италианец по националност, е задържан. Според агенция АНСА не е изключено той да е бил пиян. При задържането му се опитал да избяга. Телевизионният канал \"РАИ нюз 24\" твърди, че полицията не разглежда версия за тероризъм.", "date": "2017.12.09", "title": "Кола връхлетя на коледен базар в Италия, има ранени"}
{"url": "http://www.faktor.bg/bg/articles/premierat-tudose-balkanskite-sreshti-tryabva-da-stanat-regulyarni-i-da-nosyat-vazhni-poslaniya", "text": "Искам да оповестя, че останалите ми колеги и приятели се съгласиха, че в началото на март в Букурещ ще е следващата ни съвместна четиристранна среща на високо равнище. После през май, преди тази в София, ще имаме още една в Гърция. Това каза румънският премиер Михай Тудосе на пресконференция след работната среща с лидерите на България, Сърбия и Гърция, предаде репортер на Агенция „Фокус“.  „Не искаме тези срещи да са нещо особено и отличаващо се, а да са регулярни и да носят важни послания“, посочи той. „Доста дълго време разговаряхме по общите ни теми и решихме, че по-често трябва да има съвместни четиристранни срещи и между нашите министри“, обясни Михай Тудосе.  „И четирите държави си имат предизвикателства, но осъзнахме, че няма нито един проблем, който да не можем да преодолеем и да не намерим решение. С тези наши сбирки можем да хармонизираме позициите си и да намираме общи решения“, заяви румънският премиер.  „Можем да помогнем за интегрирането на Сърбия в ЕС, защото тя граничи с България и Румъния. Сръбското интегриране може да стане чрез обща инфраструктура и обмен на студенти между държавите. Ще спомогнем за улесняването на техния европейския път“, каза още той.", "date": "2017.12.09", "title": "Премиерът Тудосе: Балканските срещи трябва да станат регулярни и да носят важни послания"}
{"url": "http://www.faktor.bg/bg/articles/novini/svyat/mahmud-abas-otryaza-us-vitseprezident-mayk-pens-za-sreshta-prez-dekemvri", "text": "алестинският президент Махмуд Абас няма да приеме американския вицепрезидент Майк Пенс, обяви днес съветник на Абас, след решението на Вашингтон да признае Ерусалим за столица на Израел, предаде Франс прес, цитирана от Би Ти Ви. \"Няма да има среща с американския вицепрезидент в Палестина\", заявил Мажди ал Халиди, дипломатически съветник на Абас. Визита на Пенс в Израел и палестинските територии е предвидена за втората половина на декември. Обявеното в сряда от американския президент Доналд Тръмп решение да обяви Ерусалим за столица на Израел предизвика в палестинските територии демонстрации и кървави сблъсъци с израелските сили, припомня АФП. \"С решението си за Ерусалим Съединените щати пресякоха всички червени линии\", подчерта съветникът на Абас. В четвъртък Белият дом оцени като \"контрапродуктивно\" евентуално анулиране на срещата, предвидена с Пенс на Западния бряг, палестинска територия окупирана от израелската армия от 50 години. Представител на партията на президента Абас заяви по-рано пред АФП, че \"американският вицепрезидент не е добре дошъл в Палестина\". \"Президентът Абас няма да го приеме поради решението (на президента Тръмп), заяви Джибрил Раджуб.", "date": "2017.12.09", "title": "Махмуд Абас отряза US вицепрезидент за среща през декември"}
{"url": "http://www.faktor.bg/bg/articles/novini/balgariya/ninova-sabira-deputatki-bez-tsvyat-v-kampaniyata-zhenite-sreshtu-nasilieto", "text": "Обединението на жените социалистки в БСП отчете кампанията си \"Жените срещу насилието\", съобщават от пресцентъра на партията. Тя бе популяризирана в цялата страна. Разнообразните инициативи, посветени на борбата с насилието, събраха много съмишленици и извън партийните структури, както и неправителствени организации, ангажирани с каузата. Кампанията бе реализирана чрез фонд \"Инициативи\" на НС на БСП и ще продължи и през 2018 г. Председателят на БСП Корнелия Нинова предложи инициативата да бъде застъпена и в парламента, като за целта жените от ПГ на \"БСП за България\" ще се обърнат към жените народни представители и от другите парламентарни групи. \"Колкото и да сме различни, и да имаме политически спорове, вярвам, че никой няма да ни откаже сътрудничество по тази тема\", поясни Нинова. Според нея повечето хора в страната живеят в непрекъснат страх - вкъщи, в работата, в обществото. „Каузата, която сме си избрали, ни отива най-много като жени, като майки, съпруги, баби - срещу агресията и насилието. Пред нас стои призванието да пазим семейни ценности. Каквото и да си говорим за насилието в училище, в обществото, основното ядро, което остава, е семейството\", каза още Нинова. Тя предложи националната кампания за следващата година да бъде „Смели жени казват: Не на страха!\"", "date": "2017.12.09", "title": "Нинова събира депутатки без цвят в кампанията \"Жените срещу насилието\""}
{"url": "http://www.faktor.bg/bg/articles/novini/balgariya/borisov-v-belgrad-da-govorim-za-mezhdunarodni-dogovori-ne-e-gradivno-za-balkanite", "text": "Сега да се връщаме към международни договори и спогодби не е никак добър тон, нито е градивно за Балканите. Тази позиция изрази по време на пресконференция в Белград министър-председателят Бойко Борисов след работната среща между лидерите на Сърбия, България, Гърция и Румъния. Повод за коментара му бе Лозанския договор, въпросът за който повдигна турският президент по време на посещението си в Гърция.  \"Ами ние само четиримата, ако си заговорим за историята 30 години назад и трябва да си тръгнем на мига. Няма да могат да ни разтърват. Така че историята е за историците, а ние да се опитаме на нашите народи да им осигурим просперитет, доходи и да се радват\", изтъкна Борисов.  \"Прекрасен град е Белград, прекрасен Букурещ, Солун, София, ски курорти, морета реки. Това богатство трябва да работи за хората, а не за трети страни\", каза още българският премиер.", "date": "2017.12.09", "title": "Борисов в Белград: Да говорим за международни договори не е градивно за Балканите"}
{"url": "http://www.faktor.bg/bg/articles/novini/balgariya/dimitar-manolov-privatizatsiyata-rodi-planirani-milioneri-no-ne-mogat-da-badat-hvanati", "text": "Приватизацията е грабеж, имаше планирани милионери. Участваха поне 4 правителства, това беше пладнешки грабеж. Принципът беше сбъркан. Това заяви по Канал 3 президентът на КТ \"Подкрепа\" Димитър Манолов.   \"Работниците се използваха за фасада. Това, което заработваха, малко след това им биваше отнето. Не се позволи да им се каже дори какво има и кое колко струва на пазара\", допълни Манолов. Той обясни, че сделките като такива са били законни, но приватизационният контрол отсъства. Твърди се, че някои добре са осребрили участието си във властта, но схемата е била такава, че тези хора трудно могат да бъдат хванати, подчерта синдикалният лидер.   \"Имаше външно настояване да се извършва приватизация. Мотото – \"Продавайте, няма значение на каква цена”. В момента натискът да не се разследват приватизационни сделки е за изчистване на политически сметки\", уточни Димитър Манолов. По думите му Иван Костов, по времето на чието управление се осъществи работническо-мениджърската приватизация, си е платил политическата цена за това, което е направил.   \"Дадохме един тон книжа, но правосъдната система не искаше да се занимава с това. Ние бяхме неопитни, тези, които са писали плана, но водеха за носа. Обръчите около политиците днес имат повод да се притесняват\", смята още лидерът на КТ \"Подкрепа\".", "date": "2017.12.09", "title": "Димитър Манолов: Приватизацията роди планирани милионери, но не могат да бъдат хванати"}
{"url": "http://www.faktor.bg/bg/articles/novini/balgariya/zdravniyat-ministar-motivite-za-vetoto-na-prezidenta-sa-neseriozni", "text": "\"Нашият позитивен лекарствен списък е с една от най-широките гами лекарства и с оказан терапевтичен ефект. Няма заболяване, което да не е осигурено с най-модерните прилагани в Европа и света медикаменти\". Това заяви министърът на здравеопазването Кирил Ананиев във връзка с наложеното от президента Румен Радев вето над мораториума за новите лекарства.  Вчера Румен Радев наложи вето върху частта от Закона за бюджета на НЗОК за 2018 г., която забранява изплащането на нови лекарства през годината. Държавният глава счита, че се създава различно третиране на здравноосигурените лица през 2018 г. и се засяга основно конституционно право, гарантиращо на гражданите достъпна медицинска помощ. Здравният министър каза днес на брифинг, че голяма част от новите молекули не фигурират в българските фармакотерапевтични ръководства. И се обърна към президента Румен Радев с думите: „Ние ще направим нашите мотиви за ветото. Но неговите мотиви, че ако ги няма тези нови молекули, няма да бъдат гарантирани конституционните права на гражданите, според мен са най-малкото несериозни. Писал съм мотиви към вето на президент и мисля, че тези хора, които пишат мотивите на президента, трябва да са по-добре запознати с материята, за която пишат”. Той уточни, че в петък се е завърнал от Съвета на министрите на здравеопазването в Брюксел, където лекарствата са били една от основните теми: \"Едно от големите им притеснения е натискът на фармаиндустрията, които искат да вкарат най-бързо новите молекули, за да могат възможно най-бързо да възстановят инвестициите. Някои от тях не са минали периода на изследване. Имало е случаи, в които пациентите имат сериозни травми, има случаи даже, които са с фатален край\", предупреди здравният министър. Ананиев е категоричен, че в българската Здравна каса 30% от разходите на публичния фонд отиват за лекарства, докато в страните-членки на ЕС този процент се движи между 15 и 20%.", "date": "2017.12.09", "title": "Здравният министър: Мотивите за ветото на президента са несериозни"}
{"url": "http://www.faktor.bg/bg/articles/novini/balgariya/ministar-valchev-vdigame-s-9-zaplatite-na-ekspertite-ot-nova-godina", "text": "Заплатите на експертите в Регионалните управления по образование в страната ще бъдат увеличени с 9 % от 1 януари догодина. Това обяви в Шумен министърът на образованието Красимир Вълчев, съобщава БНР.  Кадровото обезпечаване на Регионалните е управления по образование е трудно, заради изтичането на кадри към училищата, каза министърът и допълни: Факт е, че и с увеличението на заплатите на учителите имаме по-висока склонност за напускане и заемане на позиции в училището от страна на експерти, съответно по-трудно се попълва експертния състав.   Ще бъдат обявени конкурси за директорските позиции в училищата в страната поетапно за свободните места, за тези чиито договори за управление изтичат и за местата на директорите, чието пенсиониране предстои, поясни още  Вълчев. Търсят се варианти за олекотяване на ученическата раница, обясни още министърът на образованието. Сред вариантите са: да се разделят учебниците на части, да се отпечатват на по-тънка хартия, както и издателствата да осигурят достъп до електронните помагала, посочи Красимир Вълчев.", "date": "2017.12.09", "title": "Министър Вълчев: Вдигаме с 9% заплатите на експертите от Нова година"}
{"url": "http://www.faktor.bg/bg/articles/novini/svyat/saakashvili-obyavi-bezsrochna-gladna-stachka", "text": "Бившият грузински президент и настоящ украински опозиционер Михаил Саакашвили обяви безсрочна гладна стачка. Снощи той отново беше арестуван за подбудителство към действия за сваляне на законната власт в Украйна.  От ареста Саакашвили призова своите привърженици да се съберат на протест с искане за отстраняване на украинския президент Петро Порошенко, предаде Асошиейтед прес. На Саакашвили все още не са повдигнати обвинения, но прокуратурата заяви, че той е бил в съглашателство със свързани с Русия украински бизнесмени за свалянето на Порошенко.", "date": "2017.12.09", "title": "Саакашвили обяви безсрочна гладна стачка"}
{"url": "http://www.faktor.bg/bg/articles/novini/svyat/parva-zhertva-vze-ogneniyat-ad-v-kaliforniya", "text": "Първа жертва взеха опустошителните пожари, които бушуват в района на Лос Анджелис от няколко дни. 70-годишна жена загина в колата си при катастрофа по време на евакуацията. Американският президент Доналд Тръмп обяви извънредно положение в Калифорния, предаде ДПА. Стихията остана неконтролируема и в събота и все повече приближава до къщите, някои от които вече са изпепелени. Нови огнища бяха констатирани в Сан Диего и Санта Барбара, което наложи масови евакуации. Огънят изпепели 57 000 хектара въпреки мобилизирането на около 8700 пожарникари. Над 500 сгради са разрушени, а 212 000 души бяха принудени да напуснат домовете си. Няма данни за пострадали българи.", "date": "2017.12.09", "title": "Първа жертва взе огненият ад в Калифорния"}
{"url": "http://www.faktor.bg/bg/articles/politika/hlyab-i-pasti/-strategicheskata-dalbochina-na-erdogan-ili-reviziya-na-reviziyata-na-reviziyata", "text": "Границата между България и Турция не е определена по Лозанския договор от 24 юли 1923 година. Но желанието на Ердоган да го ревизира е поредният симптом за промяна  на международния правов ред. Никога не трябва да забравяме, че границата между България и Турция не е договорена на международна конференция, след война (където има победители и победени), а в резултат на двустранни преговори без употреба на сила и заплаха със сила, както изисква член 2, ал. 4 от устава на ООН. Това е огромен капитал, който обаче може да не струва нищо при един нов световен ред. След учредяването на съвременна България, границите ѝ с Османската империя са били променяни точно пет пъти. По време на Съединението, когато (васалното) Княжество България дефакто анексира (самоуправляващата се) османска провинция Източна Румелия; при споразумението от Топ Хане (1886), когато долината на река Въча и районът около Кърджали са предадени на Османската империя; по силата на Лондонския договор за мир от 17 май 1913 година, когато държавите от \"Балканския съюз\" получават суверенитет върху европейските владения на империята, на запад от линията Енос – Мидия. Тогава нито Гърция, още по-малко Сърбия или Черна Гора оспорват присъединяването на Източна и Западна Тракия към България – позиция, която те потвърждават с Букурещкия договор за мир сключен на 28 юли същата година. Но България не запазва граница с Турция по линията Енос – Мидия, защото (при все че Лютви Местан твърди противното), в съвременната ни история Османската империя ни напада и извършва етническо прочистване в Източна Тракия. Границите се определят според Цариградския договор от 16 септември 1913 година, когато Османската империя си връща Одрин и околностите му. Но две години по-късно, на 24 август 1915 година, България и Османската империя сключват „Конвенция за ректификация на българо-турската граница“. Османската империя без сила, или заплаха със сила отстъпва на България околностите на град Одрин, включително един от кварталите му, Караагач, през който минава ЖП линията свързваща България с нейното тогава всепризнато пристанище Деде Агач (днес Александруполис), както и източния бряг на река Марица. България плаща огромна цена за тази ректификация – включва се, както ще се окаже на губещата страна, в Първата световна война. Но цената е платена и границата никога не е била оспорвана. През Втората световна война Сталин кани Турция да нападне България и да получи териториите на юг от Бургас. Анкара се въздържа! Морската ни граница също е договорена без употреба или заплаха със сила чрез споразумението между България и Турция за определяне на границата в района на устието на река Резово и разграничаването на морските пространства между двете държави в Черно море, подписано от премиерите Иван Костов и Месут Йълмаз през 1999 година. На пръв поглед съдбата на Лозанския договор   Какво от това, че Ердоган иска неговата ревизия? Преди да разсъждаваме за последиците от неговото изказване, нека видим как се стига до договора в Лозана. След договора за ректификация, България и Турция се сражават рамо до рамо в Първата световна война, но тя завършва катастрофално за двете страни. По силата на Севърския договор за мир от 10 август 1920 година Източна Тракия и части от Мала Азия са предадени на Гърция. По силата на Ньойския договор, Западна Тракия (включително над 90% от територията отстъпена ни от Османската империя през 1915 година е откъсната от България и по-късно също предадена на Гърция. От придобивката си България запазва само няколко Свиленградски села). Гърция не се задоволява с полученото и настъпва почти до Анкара. Султанската войска се разпада, но гърците са разбити от революционната армия създадена от Кемал паша, който по-късно бива наречен Ататюрк (баща на турците). Тази война приключва с Лозанският договор. Той е огромно постижение за младата турска република. Това е първата ревизия на Версайската система. Турция получава целия Малоазийкси полуостров, Източна Тракия, включително Караагач и източния бряг на Марица (отстъпени от Османската империя на България, а след това от България на Съюзниците...). Кемал Ататюрк обявява ревизията постигната с Лозанския договор за огромен триумф – какъвто той разбира се е! В Караагач издигат паметник на договора. (Не ми е известно дали някъде другаде има паметник на договор). За близо век Турция се отказва от амбициите си за империя и зад защитими граници се опитва да се превърне в нация. Настояването за ревизия на ревизията от страна на Ердоган може да означава само едно. За него постижението на Републиката е само залъгалка за загубата на Империята, Турция вече не желае да бъде просто национална държава. Вероятно иска много повече. Ако желанието на турския президент е било да постигне някои взаимоизгодни промени в акваторията на Егейско море, той едва ли щеше да призове за ревизия, най-малкото защото   Ще повторя отново: Ердоган се обяви за ревизия на ревизията! Лозанският договор е успешна за Турция и катастрофална за Гърция ревизия на договорите, с които завършва Първата световна война. Стотици хиляди гърци и християни бягат от Тракия и Мала Азия. През следващите две десетилетия България също настоява за ревизия. Макар тогава опитите да се провалят, в крайна сметка и България постига значима ревизия на Ньойския договор. Южна Добруджа ни е върната, отново без употреба, или заплаха със сила, а Македония, заради която влизаме в две катастрофални войни през 1991 година получи независимост – положение, което България би приела с радост през 1913 и 1915 година. Краят на сръбския суверенитет над Македония е огромен триумф за България, но едва след края на сръбското (икономическо, политическо и културно) влияние в Македония ще стане възможно установяването на близки съюзнически отношения между София и Белград. Това може да се случи след съперничество с мирни средства (България е вече по-голяма, по-богата от Сърбия и е членка на ЕС и НАТО), а и защото въпреки безспорните и вероятно необратими промени в съзнанието на македонците, същината на културата продължава да се гради на вековните български корени. Никога не се е налагало България да \"внася\" културно влияние в Македония. Българщината там винаги е била \"домородна\". Каквато и еволюция да преживее Македония, стратегическото партньорство между Скопие и София винаги ще бъде нещо естествено, стига да няма външни фактори, които да пречат! Краят на нездравословното сръбско влияние може да се случи и след осъзнаване от сръбска страна, че тяхното проникване в Македония, в дългосрочен план се е оказало пагубно и за Сърбия! Може би в Белград ще осъзнаят, че за тях е по-добре да имат съюзник в София, отколкото сателит в Скопие. Защо да хвърлят ресурси за позиции, които така или иначе не могат да удържат? Така стигаме до отношенията на България с Гърция. Тяхното развитие е повод да си дадем ясна историческа равносметка! Ако бруталното нарушение на спогодбите между България и Сърбия от сръбска страна са донесли безброй беди и в дългосрочен план са довели и Сърбия до катастрофа, то арогантното отношения на България спрямо Гърция е довело до това, че Гърция е единствената съседна страна, с която не сме постигнали никаква ревизия. Но никога не трябва да забравяме, че през 1913 година Гърция настоява границата между двете страни да минава на по-малко от 20 километра от Солун. След нашия разгром в Междусъюзническата война, на България е оставена Западна Тракия и безценен излаз на Егейско море. През 1915 година гръцкият премиер Венизелос ни предлага Кавала, срещу гарантиран неутралитет, а след Първата световна война обявяваме, че предложения ни „икономически“ излаз на Егейско море е недостатъчен, а през Втората световна война правим опит за силова ревизия. Ако през 1941 година в Скопие и Охрид българските войски са посрещнати с небивал ентусиазъм, то в Драма и Кавала няма „меден месец“. Повечето българи са отдавна прогонени от областта, на тяхно място са заселени бежанци от Мала Азия... Още през есента на 1941 година се стига до въоръжени сблъсъци. Тази жестока и глупава политика отдалечава възможността на България да постигне най-важната ревизия на Ньойския договор – притежанието на суверен излаз на Егейско море. Това отдавна не може да бъде постигнато с искане за ревизия (това ще има катастрофални последици), или с позоваване на права гарантирани ни от Ньойския договор (защото след него имаме Парижкия договор от 1947 година и Хелзинкското споразумение от 1975 година... Но   защото именно излаза на Егейско море я извежда от евразийската Heartland (сърцевина), където обикновено властва тирания и я поставя в крайморската Rimland крайбрежна ивица, където обикновено доминира свободата. Брекзит и кризата на ЕС изобщо ни показват, че не е „все едно дали имаме суверен излаз на Егейско море, нали чрез ЕС опираме на не знам колко си морета и океани“. Но за да го постигнем трябва да убедим Гърция, че ако ни даде суверенно пристанище на Егея и комуникационна линия до него, за нея самата ще е по-добре, защото чрез нашия излаз да се даде „стратегическа дълбочина“ на Rimland, включвайки и България в него. НЕ можем да постигнем заветната цел с едностранни искания, но ако предложим на Гърция суверенно пристанище на Черно море и комуникационна линия до него, имаме реален шанс да успеем. Гърция е присъствала на \"Понта\" няколко хилядолетия. Няма грък, който да се е отказал от връщане на това море! При такова геополитическо наместване всяко българско правителство ще разглежда гръцкия суверенитет по цялата полоса от Солун до Черно море не като преграда пред Егея (каквото вече няма да бъде), а като безценен стратегически вал в случай на евентуални предизвикателство откъм Мала Азия. Само когато въпросът с излаза на България на Егейско море бъде решен и с Македония бъдат установени „специални отношения“ базирани на общото културно-историческо наследство, страната ни може да се превърне в непоколебим защитник на териториалното статукво. Дотогава ще се лашкаме между кресливи националистически демонстрации и „нихилистични“ призиви за замразяване на статуквото. Но за да постигнем националния си идеал е нужен висш дипломатически пилотаж, а не поставяне на паметници с карти на някакво „българско землище“ (обхващашо територии на поне шест съседни държави), последвано от празни декларации против всякакви промени на Балканите. Историята ни показва, че няма граници, които да траят вечно. Всички заклинания за окончателното им фиксиране, рано или късно се оказват несъстоятелни. Границите могат да се защитават с реална сила и с реални съюзи. Ако през 60-те години президентът на Кипър не беше отхвърлил поканата страната да стане член на НАТО, катастрофата от 1974 година нямаше как да се случи! Харесва ли ни, или не, когато съотношението на силите се променя и с него често се променят не само границите, а и принципите на международния ред. През 20 век Турция и Русия изгубиха своите империи, но не успяха да се превърнат в нормални европейски национални държави. Включването им в Европейския съюз се оказа невъзможно. Днес и двете, всяка по свой начин, се опитват   около себе си. Стремят се към „стратегическа дълбочина“. За България, както и за останалите балкански страни е от жизнен интерес никоя от тях да не успее в това си начинание. Затова без да се отказваме от общите усилия за „обединяване на Европа“, трябва да изградим особено близки съюзнически отношения с тези западни велики сили, които също са твърдо решени да ни им позволят анексии, или зони на влияние. Да не се лъжем. Това не са Франция, или Германия. (има фактори в тези страни, които си мислят, че могат да съжителстват с някакви възстановени Руска, или Турска империи) В обозримо бъдеще (ако „евро-голисткия“ проект наскоро претоплен от Мартин Шулц не придобие застрашителни за тях размери), това са Великобритания и най-вече САЩ. Сривът на особено близките връзки между Анкара и Вашингтон е огромен шанс за България, който не бива да бъде изпускан. Не бива да се колебаем в сближаването си със страните от Вишеградската група и разбира се с балканските страни – но тук трябва да си изискаме цената!", "date": "2017.12.09", "title": "„Стратегическата дълбочина“ на Ердоган или ревизия на ревизията на ревизията..."}
{"url": "http://www.faktor.bg/bg/articles/protest-na-lekari-i-patsienti-sreshtu-moratoriuma-za-novi-lekarstva", "text": "Днес в 11 ч. пациенти и лекари се събират пред сградата на Народното събрание в София, за да изразят недоволството си срещу приетия от депутатите мораториум за нови лекарства и нови терапии от следващата година. Протестът се организира в социалните мрежи, а към момента участие в него са потвърдили над 350 души. Недоволството ще се проведе ден, след като президентът Румен Радев наложи вето върху мораториума, мотивирайки се, че въпросната забрана е в разрез с конституционните права на българите. Мораториумът бе предложен като част от проекта за бюджета на здравната каса в началото на есента от настоящия здравен министър Кирил Ананиев, който тогава бе председател на надзорния съвет на здравната каса. От Федерация „Български пациентски форум,” които сигнализираха държавния глава с молба да наложи вето, изчислиха, че гласуваният мораториум ще засегне над 700 болни у нас. Оттам обявиха, че ще подкрепят протеста въпреки наложеното вето, тъй като не е ясно дали депутатите няма да приемат мораториума отново.", "date": "2017.12.09", "title": "Протест на лекари и пациенти срещу мораториума за нови лекарства"}
{"url": "http://www.faktor.bg/bg/articles/ikonomika/biznes/nap-v-aktsiya-inspektori-startiran-masovi-proverki", "text": "Навръх студентския празник 8 декември инспектори на НАП-София влязоха в десетки ресторанти, дискотеки и хотели в столицата, в Боровец и Банско, съобщава Нова ТВ. Откритите нарушения са малко. Според данъчните това се дължи на факта, че управата на заведенията очаква проверките им, особено на празници. Следи се за издаване на касови бележки на входа на дискотеките, дали наличните пари съвпадат с данните от касовия апарат, както и дали служителите имат трудови договори.", "date": "2017.12.09", "title": "НАП в акция  - масови проверки в Банско и Боровец"}
{"url": "http://www.faktor.bg/bg/articles/lambo-na-75-politikata-e-kato-lyubovnitsa-s-neya-shte-si-umra", "text": "\"То е страшно, бе – политиката е като любовница! От време на време се опитваше да ми избяга, но аз я държа, де – любовницата. С нея ще си умра.\" Това призна в интервю за Нова ТВ актьорът и депутат Стефан Данаилов, който днес ще отбележи тържествено в Народния театър своя 75-ти рожден ден. Той е убеден, че политиката не е за всеки и като такъв винаги се е старал в тези политически години да не прави издънки в тая посока - да не говори глупости. Затова Ламбо се надсмива на хора, които са изкарали един месец в парламента и сядат в ТВ студиото с думите \"Аз, като политик...\" Данаилов отново не скри, че ще остане предан до край на своята партия - БСП и нейния лидер Корнелия Нинова. \"Аз ще изкарам още, щото съм поел ангажимент. Аз искам наистина от сърце да помогна на партията си и на Корнелия Нинова. Защото аз знам защо съм в тази партия. Аз съм, защото вярвам в това, което искам да се случи – защото наистина вярвам в това, че сме социална партия, колкото и да ни твърдят, че не сме социална партия... И животът да бъде наистина по-добър, коментира с голяма доза носталгия по комунизма Данаилов. На въпрос дали някога е мечтал за Холивуд и \"Оскар\"-и, актьорът обясни, че никога не е мислел за това, защото тогава Холивуд не блестял, както сега. \"Нивгаш не съм мечтал за Холивуд, скъпи деца. Винаги съм знаел къде е нивото на летвата, която мога да прескоча. Но и по наше време нямахме информация за Оскари – какво е, що е тоя лъскоч\", каза бившият преподавател. Той обаче не беше искрен да признае, че истинската причина за това е комунистическияг режим, който беше спуснал плътна завеса за всичко, което се случва на Запад и САЩ, и държеше обществото в пълна изолация от демократичния свят.  Въпреки това, гледайки назад, Данаилов призна, че никога не би \"сменил нито професия, нито поведение – нищо\".  Освен това разкри, че синът му, който актьорът дълго време не признаваше, само след няколко дни се жени в САЩ. Той обаче нямал желание да ходи там, затова му изпратил писмо, в което му написал, че сърцето му винаги ще бъде отворено за него. \"И да не беше далече, и да можех да ходя и да виждам, пак нямаше да отида\", призна Данаилов, който с усмивка изрази известно притеснение за Владимир, който по думите му \"не знае къде да си тури ръцете\". \"Абе почна да замязва на мен като характер. Щото по едно време беше много... Не го харесвах никак. Сега е съвсем друго\", разказа с умиление Мастера. Стефан Данаилов обяви, че днес ще промотира своята автобиография - \"Романът на моя живот\", която написал след като бил направил равносметка за всичко, което е преживял - за грешките и греховете пред всевишния.  По думите му днес той има всичко - осигурен е финансово, имам дом топъл, имам приятели и това-онова, но не може да реализира мечти, които е имал някога.", "date": "2017.12.09", "title": "Ламбо не знаел  за Холивуд и \"Оскар\"-ите, но мълчи, че е заради комунизма"}
{"url": "http://www.faktor.bg/bg/articles/derbitata-na-livarpul-i-manchestar-pod-vapros-zaradi-obilen-snegovalezh", "text": "Провеждането на неделните сблъсъци \"Ливърпул\" срещу \"Евертън\" и \"Манчестър юнайтед\" – \"Манчестър сити\" не е сигурно заради обилен снеговалеж в региона в последните 24 часа. В петък следобяд в Северозападна Англия започна да вали сняг, а за момент снежната покривка е над 10 сантиметра. Прогнозите са снеговалежът да продължи и тази нощ. Очакванията са снежната покривка в област Манчестър в неделя да бъде между 8 и 10 инча (20-25 сантиметра), а в Ливърпул около шест инча (около 15 сантиметра). Предупреждението е променено от жълт на оранжев код, което е записано като \"хората трябва да бъдат подготвени да променят плановете си за пътуване и защитят семействата си\". Ръководството на Висшата лига засега не е предприело мерки към отлагане на двубоите, но предупреди феновете, които ще пътуват от други части на страната да вземат по-ранни влакове. Терените на отборите от Висшата лига са снабдени с отопление и снегът няма да се задържи върху тревната настилка, но притесненията са основно за феновете. Освен това температурите ще са под нулата.", "date": "2017.12.09", "title": "Дербитата на Ливърпул и Манчестър под въпрос заради обилен снеговалеж"}
{"url": "http://www.faktor.bg/bg/articles/sport/svetat/radoslav-yankov-zapochna-chetvarti-sezona-v-avstriya", "text": "Българският сноубордист Радослав Янков завърши на четвърто място в първото си състезание за сезона, съобщава \"Дневник\". Той участва в паралелния гигантски слалом за Европейската купа по сноуборд в Хохфюген, Австрия. Българинът се класира трети в квалификациите, но отстъпи на полуфинал. Янков не успя да се справи с французина Силвен Дюфур, а по-късно в спора за третото място падна и не завърши. Победител стана Сан-Хо Лий от Южна Корея. При жените в същата дисциплина Теодора Пенчева отпадна в квалификациите. Тя ще участва и в неделния старт, докато Радослав Янков ще го пропусне. В края на следващата седмица, на 14 декември, започва сезонът в световната купа в паралелните дисциплини в сноуборда. Първият старт е в италианския курорт Кареца. \"Определено се чувствам доста по-уверен. С оглед резултатите и карането ми през последните две години съм по-сигурен в себе си и се насочвам с друга нагласа към вторите си олимпийски игри\", каза наскоро Янков по повод откриването на ски сезона.", "date": "2017.12.09", "title": "Радослав Янков започна четвърти сезона в Австрия"}
{"url": "http://www.faktor.bg/bg/articles/mumii-i-interesni-artefakti-na-3500-godini-otkriha-v-luksor", "text": "Египетски археолози откриха гробниците на две знатни личности от 18-ата древноегипетска династия в Луксор, предадоха ДПА и Асошиейтед прес, информира \"Дарик\". Фараоните от 18-ата древноегипетска династия управлявали преди около 3500 години.   Египетският министър по въпросите на паметниците на културата Халед ел Анани Ез направи съобщението за откритието в Луксор, град, прочут с богатството си на древни находки. В гробниците има мумии, статуи, глинени съдове и цветни надписи. Едната гробница има пет входа, водещи към правоъгълна зала. В нея са открити дървени погребални маски, глинени съдове и мумия, завита в платно. Втората има четири камери и съдържа части от дървени ковчези и други артефакти.", "date": "2017.12.09", "title": "Мумии и интересни артефакти на 3500 години откриха в Луксор"}
{"url": "http://www.faktor.bg/bg/articles/ikonomika/biznes/podpisahme-memorandum-sas-sarbiya-za-namalyavane-na-tsenata-na-rouminga", "text": "България и Сърбия подписаха Меморандум за намаляване на тарифите на роуминга, предава „Фокус\". Подписите си в документа сложиха министърът на транспорта Ивайло Московски и сръбският министър на търговията, туризма и съобщенията Расим Лияч. Сръбската държава е втората страна от Западните Балкани, с която страната ни сключва споразумение в тази област. Преди по-малко от месец беше подписан аналогичен документ с Македония. Отпадането на роуминга на страните от Западните Балкани с ЕС е сред приоритетите на българското правителство и на българския еврокомисар Мария Габриел. То е част от мерките за подобряване на свързаността на всички равнища в региона, което пряко ще се отрази на контактите между гражданите и фирмите. Подписването на Меморандума между двете страни е част от работната среща в сръбската столица Белград на премиерите Бойко Борисов, Алексис Ципрас, Михай Тудосе и президентът Александър Вучич. Срещата вече започна, а лидерите на четирите страни обсъждат развитието на икономическото сътрудничество, укрепването на регионалната стабилност и подкрепата за интеграцията на държавите в региона. Те се срещат два месеца след първите им разговори във Варна.", "date": "2017.12.09", "title": "Подписахме меморандум със Сърбия за намаляване цената на роуминга"}
{"url": "http://www.faktor.bg/bg/articles/obshtestvo/ulitsata/d-r-dechev-tryabva-da-varvim-sreshtu-vsyako-ogranichenie-na-dostap-do-meditsinska-pomosht", "text": "Ветото върху закона касае параграфа за лекарства. Защо няма вето върху друг закон, който касае лимитите на болниците. Това не е ли пак ограничение на достъп до лекарска помощ, коментира в ефира на Нова ТВ д-р Дечо Дечев. Не може така. Ако сме принципни, трябва да вървим срещу всяко ограничение на достъп на медицинска помощ. Пределно знаем кой стои зад определени пациентски  организации. Те са пряко финансирани от иновативни. Един и същи е сценарият.  Защо само за лекарства и защо само за иновативни лекарства има протест, попито отново д-р Дечев. Според него този път наистина има реални опити и неща, които се знаят от години, да се извадят на бяло. Атаките срещу това ръководство  на министерството, което продължи политиката на проф. Петров, са защото има анализи защо губят държавните болници, както и анализи за умишлен фалит на някои болници. В този момент не трябва да се атакува това ръководство. Виждаме, че има действия, които трябва да се подкрепят, категоричен е специалистът. По думите на Дечев няма липса на достъп до тези продукти, за които сега се протестира. Протестира се за това, че да се плаща от касата. Има медицински изделия,  за които хората плащат по 15 000 лв . Протестът е за едно пъзелче  от целия проблем. Парите не са достатъчни  за нуждите ни. Винаги се взима от бюджета на болниците, а от това страдат пак пациентите.", "date": "2017.12.09", "title": "Д-р Дечев: Трябва  да вървим срещу всяко ограничение на достъп до медицинска помощ"}
{"url": "http://www.faktor.bg/bg/articles/obshtestvo/ulitsata/koy-se-strahuva-ot-imeto-na-gen-ivan-kolev-koy-protivopostavya-veliki-balgari-zaradi-stalinista-gorki", "text": "На 10 декември изтича едномесечният срок, който Инициативният комитет за възстановяване името „Ген. Иван Колев“ на столичното 36 СУ „Максим Горки“ даде възможност на ръководството на учебното заведение за организиране и провеждане на открита дискусия в София, под надслов: ,,Обществено приемливо ли е в XXI век Максим Горки да бъде патрон на българско училище?’’  Паралелно с това до директора на 36 СУ г-жа Нотева бе внесен и призив, подписан от 17 обществени организации и от десетки изявени общественици. На учителският колектив бе предоставено правото да избере деня, часа и мястото за провеждането на този дебат. До този момент обаче от учебното заведение запазват пълно мълчание, опитвайки се да заметат големия проблем, който стои пред образователната система, но и моралния дълг, който България има към делото на един голям патриот и родолюбец. Междувременно се случиха доста интересни неща, които издават ръководството на учебното заведение, че е неспокойно, неуверено по горещата тема и с административни хватки се опитва да запази като свой патрон  В протокола от заседанието на Педагогическия съвeт на 36 СУ „Максим Горки“, проведено на 01.06.2017 г., e записано, че Валентина Александрова - педагогически съветник, заявява: „...в писмото („Предложение“-то на Сдружението за построяване на паметник на ген. Иван Колев относно ВЪЗСТАНОВЯВАНЕ на името „Генерал Иван Колев“ на 36 СУ „М. Горки“, София - бел. м.) има разминаване на историческите факти. Училището е носило следните имена: „Свети Кирил и Методий“ - от 1916 г.; „Иван Вазов“ - от 1920 г.; „Цар Симеон“ - от 1929 г.; „Ген. Иван Колев“ - от 1938 г. до 1950 г. (общо 12 г., а не 35 г., както е посочено); „Максим Горки“ – от 1950 г. до настоящия момент.“ Това изказване на г-жа Александрова става позиция и на Педагогическия съвет, залегнала в Становището му относно искането да се възстанови името на героя от Добруджанската епопея.  В предишната версия на „История“ на 36 СУ „М. Горки“,  намираща се до преди няколко месеца  на сайта му, дословно пишеше: „От 1917 г. до 1952 г. училището носи името на генерал Иван Колев...“ Други имена на патрони на училището освен това на Максим Горки изобщо не се споменаваха тогава. Има още едно важно изречение в старата версия: „Училището дава начало на две нови училища в района.“ Не пише обаче кога са открити и кои са имената им. „Новата версия“ на „История“, която беше грижливо пренаписана, след като стартира общественият дебат за ген. Иван Колев много се различава от старата. Неочаквано се появиха като патрони и имената на други велики и достойни българи. Но две от тях - на Иван Вазов и цар Симеон, се посочват като патрони на нови училища - клонове (филиали) на училището в район „Красно село“, т. е. на „Св. св. Кирил и Методий“, което е в унисон с  втория цитат от „старата версия“ на „История“, но е в противоречие с написаното в протокола, че училището в „Красно село“ е носило имената „Иван Вазов“ и „Цар Симеон“ съответно в периодите 1920-1929 г. и 1929-1938 г. Тъй като „историческите факти“, представени от г-жа Александрова, не са потвърдени и от друг източник, например цитиран архивен документ или столични регистри на образователната система, склонен съм да вярвам, че информацията в новата  „История“ е по-достоверна, защото е подкрепена от конкретни датировки, номера на заповеди, номера на протоколи. Ако се окаже вярна „новата версия“ на „История“ на 36 СУ, логиката сочи коя е истината с имената на училището. Първото име на училището в „Красно село“, основано през 1915 г., е „Св. св. Кирил и Методий“ и то му е дадено през 1916 г. С него училището просъществува до 1938 г., когато  приема името „Генерал Иван Колев“, а през 1950 г.  А „Иван Вазов“ и „Цар Симеон“ са имена на клонове на училището в „Красно село“, впоследствие станали самостоятелни учебни заведения. Каква е съдбата им през последвалите години е друга тема. Актуалната тема днес е: кой от трите досегашни патрона на 36 СУ - „Св. св. Кирил и Методий“, „Генерал Иван Колев“ или „Максим Горки“, трябва да стане оттук нататък патрон на училището? Нашата позиция за сегашния патрон „Максим Горки“ е вече обществено достояние чрез публикувания в медиите граждански призив: съветският писател Горки не е заслужил тази висока чест!(Допълнителни аргументи в подкрепа на позицията ни можете да видите  ). Светите братя Кирил и Методий са може би най-удостояваните с признанието да бъдат патрони на голям брой образователни и културни институции. Най-много са, разбира се, училищата. В София са най-малко 13, в страната - десетки. И това е разбираемо. Началото са буквите, словото!  Преди 9 септември 1944 г. на името на ген. Колев са кръстени две училища в България, едното е 36 СУ. След комунистическия преврат и двете са преименувани. Човечността и справедливостта налагат да се ВЪЗСТАНОВЯТ имената им. Естествено и логично е! Ако искаме да бъдем достоен и отговорен пред миналото си народ! Повод да напиша този текст с горното заглавие е постът от името на 36 СУ на страницата на фейсбук групата „Да ВЪЗСТАНОВИМ името „Генерал Иван Колев“ на 36 СУ „Максим Горки“, София“. Цитирам изречение от него: „Освен уважаваният генерал Иван Колев, училището е носило името на братята Кирил и Методий, Иван Вазов и цар Симеон.“ Т. е. в поста се преповтаря позицията на педагогическия съветник  Александрова, която, както видяхме,  противоречи на официалната позиция на училището, публикувана в сайта му. Съгласно нея имената на Иван Вазов и цар Симеон са били патрони на клонове, по-късно станали самостоятелни училища. Следователно те никога не са били имена-патрони на училището майка „Св. св. Кирил и Методий“. Преди да публикуват този пост, хората от 36 СУ, които явно стоят зад него е трябвало да уеднаквят позициите си по собствената си „История“, за да избегне неловкото положение, в което сами се въвличат. Както и да прикриват действията си ръководството и учителите от 36 СУ, целта им е прозрачна! Понеже по никакъв достоен начин  пред българската общественост името на Максим Горки като безспорно „обществено приемливо“, което е законово изискване, за да бъде патрон на българско училище, те си сменят тактиката. Готови са да се откажат от сегашното му име Максим Горки (защо иначе ще предлагат алтернативни имена?), но в никакъв случай да не се допусне ВЪЗСТАНОВЯВАНЕ на името на генерал Иван Колев като патрон. Ясно е защо. И как ще се опитат да постигнат това ли? Като следват древния и изпитан принцип „разделяй и владей“: ще противопоставят четирима велики българи - Светите братя Кирил и Методий, Иван Вазов и цар Симеон на друг велик българин - генерал Иван Колев – типично болшевишка позиция. Мисля, че за 36 СУ (ръководството и част от учителите) е без значение кой от трите предлагани патрона ще предпочете. За тях е важно едно - да не бъде името на генерал Колев! Това противопоставяне би било позорен антибългарски акт и сбъдване на заявеното преди години от директора на училището, че докато е на този пост, няма да допусне името на един военен да стане негов патрон! Защо в 36 СУ се страхуват от големия българин Иван Колев? Каква заплаха за родното образование може да бъде името на човека, прогонил руската конница, опитваща се да окупира Добруджа? Ако това е източникът на притеснението им, то проблемът е политически, а това е недопустимо да се случва в едно българско учебно заведение. Въпрос на гражданска съвест е дали ще оставим това да се случи?", "date": "2017.12.09", "title": "Кой се страхува от името на ген. Иван Колев, кой противопоставя велики българи заради сталиниста Горки?"}
{"url": "http://www.faktor.bg/bg/articles/obshtestvo/ulitsata/globi-za-milioni-ostavat-neplateni-kam-patna-politsiya", "text": "Шофьорите масово не плащат електронните фишове за нарушения. Това показва статистиката на Министерството на вътрешните работи.   \"Излязоха шокиращи данни за хора, които имат по 30 000 лева неплатени глоби към КАТ. И няма сила, която да принуди държавата да си събере тези пари\", заяви пред БНТ председателят на асоциацията Владимир Тодоров.   След връчването на фиша провинилият се шофьор има 45 дни да плати. След това данните за дължимите пари се изпращат на Приходната агенция.     Според данни на Асоциацията на пострадалите в катастрофи близо половината от глобите в България не се събират. Някои от рекордьорите на пътя имат по 150 наказателни постановления. Миналата година от \"Пътна полиция\" са изпратили над 1 милион документа в НАП за неплатени глоби. Цифрите показват, че през последните две години за принудително събиране са предадени 34 млн. лева глоби. От тях до момента са събрани около половината. Затова едно от предложенията е частните съдебни изпълнители също да участват.   \"Смисълът е да има събираемост, която да води до превенция. Защото санкцията, ако не се приложи ефективно, всеки си мисли, че може да прави каквото си иска и да нарушава всички закони\", коментира Георги Дичев, председател на Камарата на частните съдебни изпълнители. \"Една от основните причини за забавяне на процеса в държавното изпълнение е именно призоваването. Практиката показва, че ние сме много по-ефективни включително в намирането на длъжниците\", поясни още той. При този вариант обаче длъжникът ще плаща повече. При глоба от 200 лева таксите по делото ще са най-малко 60 лева.   По думите му от 11 години законът позволява частни съдебни изпълнители да събират глоби, но подобна практика не се прилага от \"Пътна полиция\". От МВР и НАП засега отказват да коментират отправените предложения.", "date": "2017.12.09", "title": "Глоби за милиони остават неплатени към \"Пътна полиция\""}
{"url": "http://www.faktor.bg/bg/articles/petak-13/putin-izprashta-chastnata-si-armiya-vagner-za-nova-voyna-v-sudan", "text": "Изглежда в клуба на арабските диктатори, които са се вкопчили в президентските си кресла, е станала популярна историята за руската частна наемническа  която решава натрупалите се проблеми на авторитарните режими. Едва спасили след тежки боеве властта на сирийския президент Башар Асад, частната военна компания «Вагнер» е изпратена към друг приятел на Кремъл — президентът на Судан Омар ал-Башир, задочно арестуван от Международния наказателен съд за военни престъпления. Но ако в Сирия Кремъл имаше формално прикритие под формата на борба с тероризма, то в Судан местният режим воюва не с терористите, а изключително със собственото си население.  Съобщението на BBC, че руската частна военна компания е изпратена в Судан може да изненада някого. Участието на наемниците от ЧВК ръководена от Дмитрий Уткин («Вагнер») в сирийската гражданска война беше напълно обяснимо: Москва направи геополитически залог на режима на Башар Асад. При това през 2015 година Путин се сблъска с изолацията на международната общност и му беше нужно нещо, с което да се измъкне от украинската задънена улица.  В тази ситуация ЧВК «Вагнер» (по същество армията в сянка на Кремъл) беше необходима за решаването на сериозни бойни задачи в сухопътните сражения с терористите от «Ислямска държава» и със сирийската опозиция. Судан от своя страна до скоро практически не фигурираше в руските новини. В информацията за руските наемници в Судан ВВС се позовава на няколко източника. Първият е „ветеран от сраженията в Източна Европа и в Сирия”, пожелал анонимност, който твърди, че  Освен него, ВВС цитира двама души, които добре са запознати с тънкостите на руските прокси-войни, както и с наемническата среда, които категорично потвърждават, че руснаци воюват в Судан. Това са бившият «министър на отбраната» на самопровъзгласилата се Донецка народна република Игор Стрелков и ръководителят на друга частна военна компания «РСБ-груп» Олег Криницин.  В този контекст се вписва и скандалното посещение на президента на Судан Омар ал-Башир в Сочи. В резиденцията на Путин Башир заяви, че е „донесъл ключовете от Африка” и фактически открито призова Русия да се намеси във вътрешните работи на собствената му страна.  Омар ал-Башир обсъдил с Путин и министъра на отбраната Сергей Шойгу създаването на руска военна база в Порт Саид на Червено море.  А Червено море е стара мечта на всевъзможни руски «геополитици», които не един век мечтаят руският войник да измие прашните си ботуши в Индийския океан. Съдейки по всички, дошло е времето, когато тези мечти започват да съвпадат с външнополитическия курс на Кремъл.  В замяна, Москва изпраща в Судан подразделения на своята „армия в сянка” за решаване на многобройните вътрешни проблеми натрупани от Башир по време на неговото 28-годишно управление. Башир е единственият световен държавен лидер по отношение на когото е издаден ордер за арест от Международния наказателен съд заради геноцида в Дарфур, където са загинали около 400 хиляди души, а милиони са изгубили домовете си. За частната военна компания (ЧВК) тук наистина има поле за дейност. Къде, как и с кого конкретно ще воюват руските наемници в Судан, опитвайки се да спасят и слепят разпадащата се империя на Омар ал-Башир — не е известно. Игор Стрелков обаче точно посочва, че става дума именно за ЧВК на Дмитрий Уткин («Вагнер»), а мястото на командировката им е южен Судан. Ръководителят на другата частна военна компания «РСБ-Груп» Олег Криницин коментира пред ВВС «за слабо протичащ граничен конфликт» в суданския юг.  По думите му, някои бойци дори вече са се върнали в Русия с тежки форми на малария.  поражда неприязън дори и сред ура-патриотите, които приветстваха анексирането на Крим и «руската пролет» в Източна Украйна. Според Игор Стрелков, независимо, че Путин провъзгласи пълна победа над ИДИЛ в Сирия, войната не е приключила. «До победата в Сирия остава колкото да стигнеш пеша до Китай. Обаче казаха «победихме»— значи сме «победили» и толкова. Това е характерно за Наногения— като се оплете в едни кълчища, да плюе на всичко и да се втурне да се оплита в нови, нъпълно ненужни (освен на самия него, на получателите на дивиденти от ВПК и на журналята). Това, че Русия вече плътно затъна в два капана (на Донбас и в Сирия) — за него няма никакво значение. В края на краищата оказваме «интернационална помощ» и на Либия (макар и в много по-малки мащаби в сравнение със Сирия). Имало е такова понятие в последната третина на 19-ти и началото на 20 век — «колониално безумие», пише Стрелков по повод новата суданска авантюра. «Явно  където нашият нов приятел Омар ал-Башир има проблеми със съседите си от Южен Судан, а освен това дарфурският цирей явно започва пак да го тревожи... Изглежда на Путин съвсем му хлопа дъската, след като въвлича Русия в поредния чуждестранен военен конфликт, при това с много съмнителна роля. Ако вземем предвид, че в Средна Азия ситуацията е много тревожна, то скоро ще бъде по-лесно да се посочат страните и конфликтите, където Путин още не е успял да се намеси», пише специалистът по Близкия Изток Анатолий Несмиян. И още един важен акцент: Частната военна компания «Вагнер» не е ЧВК в западния смисъл на думата, от типа на американската Academi (бившата Blackwater).  «Вагнеровци» не се ръководят в действията си от пазарната логика на «печалбите на войната».  ЧВК е създадена по волята на Кремъл от хора близки до Кремъл и в интерес единствено на Кремъл.  ЧВК «Вагнер» е армията в сянка на сегашното военно-политическо ръководство на Русия и логиката на всички действия на тази организация е чисто политическа.", "date": "2017.12.09", "title": "Путин изпраща частната си армия \"Вагнер\" за нова война в Судан"}
{"url": "http://www.faktor.bg/bg/articles/obshtestvo/ulitsata/sedem-dushi-v-bolnitsa-sled-udar-mezhdu-dve-taksita", "text": "Седем души са пострадали при сблъсък между два таксиметрови автомобила във Варна. 58-годишният шофьор на едното такси не е спазил предимството и е блъснал другата кола. Вижте още криминални новини Пострадали са двамата шофьори и петима пътници на възраст между 19 и 28 години, предаде БНР. Те са с различни контузии.", "date": "2017.12.09", "title": "Седем души в болница след удар между две таксита"}
{"url": "http://www.faktor.bg/bg/articles/golyam-pozhar-bushuva-v-zhandarmeriyata-v-burgas", "text": "Голям пожар е възникнал в бургаския комплекс „Изгрев\", съобщава БНР. Гори складово помещение към жандармерията с обща площ 700 кв.м. Данни за горящи боеприпаси към момента няма, в сградата е имало учебна зала и помещения за преобличане. Няма пострадали, съобщи началникът на Регионалната служба „Пожарна безопасност и защита на населението\" гл. инспектор Николай Николаев. На място има 5 противопожарни екипа. Районът е силно задимен. От полицията посочиха, че няма опасност от разрастване на пожара. Въпреки това районът е отцепен. От пресцентъра на МВР съобщиха следното: Към 15.25 часа в пожарната служба в Бургас е постъпил сигнал за огън, възникнал в помещения на бул. „Стефан Стамболов\" в града. Незабавно към мястото са насочени пет противопожарни екипа и четири полицейски патрула. Районът е отцепен, и към момента продължават гасителните действия. По първоначални данни, пожарът се разпростира на около 700 кв.м, обхванал е покрива на конструкция от дървен гредоред - сервизни помещения на бургаската жандармерия. Няма пострадали хора, не съществува опасност за съседни сгради.", "date": "2017.12.09", "title": "Голям пожар бушува в жандармерията в Бургас"}
{"url": "http://www.faktor.bg/bg/articles/politika/na-vseki-kilometar/s-rusko-kovarstvo-mayor-kalmikov-ubiva-vodacha-na-kresnenskoto-vastanie", "text": "Предстои да отбележим 140 години от избухването и края на Кресненското въстание през 1878 г.  Малцина знаят, че руският майор Калмиков екзекутира надеждите на македонските българи да се освободят от османското владичество.  Това коварство на руската имперска политика спрямо България е потулвано до днес.  И се премълчава от българските политици, историци, публицисти и общественици.  Догодина ще се чества 140 години от Руско-турската война от 1877 - 1878 г., утвърдила се в българската историография като освободителна. Неизменна е горещата възбуда на българите, когато обсъждаме това драматично събитие от политическото ни битие. Затова и при оценката на кървавия сблъсък между Руската и Османската империи, довел до възкръсването на българската държава и до днес надделява идеологическото и емоционално пристрастие над трезвия научен и нравствен поглед. За съжаление и сега се очертава истината да се разплиска в мътилката на политическо говорене и геостратегически въжделения. Тон се дава от най-високото въздушно пространстнво на държавата... Става дума за историческо събитие, което осветлява не само отминалите намерения и текущите постижения, но най-вече какъв заряд оставя на бъдещето. Да се омаловажава Руско-турската война, зъвършила в Сан Стефано на 3 март 1878 г. е така несъстоятелно, както и да й се приписва някакъв изключителен, неоспорим и всевечен смисъл за съдбините на българите и българската държава. Трети март е приет за национален празник на България, но знаем, че той от различни народностни, религиозни и обществени кръгове. Трябва честност и смелост, за да отдадем вярна оценка на събитието и го осмислим с мерките на разума и истината, а не с половинчатите мерки на политическото ежедневие. Такъв скромен, но заслужаващ уважение опит са направили дейците на Гевгелийското благотворително братство, издали в София през 1926 г. очерка „Кресненското въстание презъ 1878 год.” Времето от 1878 до 1926 г. е достатъчно, за да се отрезнее и осмислят събитията около възстановяването на българската държава. Авторът на очерка Андон Динев търси половин век назад корените на събитията около Руско-турската война от 1877 - 1878 г. и последвалия Берлински конгрес, разпердушинил крехката помисъл за Санстефанска България: „Презъ време на Одринския миръ въ 1828 год., сключенъ между Русите отъ една страна и Турците отъ друга, за мнозина станало ясно намеренията на нашата „освободителка” – Русия. Защото въ тоя миръ били   а за българите, подавляющето мнозинство на Балканите, ни дума не е станало.” Нещо повече, руското командване разпоредило да се разпуснат всички български доброволчески дружини, участвали в състава на руската армия. На непокорните било наложено със сила да свалят оръжието. По нареждане отгоре бил заловен коменданта на Силистра Бойчо войвода с двамата му братя и ги изпратили на заточение в Сибир, а четата му била разтурена. Подобно отношение изпитали и други войводи, хайдути и харамии из българските земи. Но вместо да преклонят глави, те изпълнили планините и станали предвестници на организираното движение за освобождение на българите, довело до Априлското въстание през 1876 г. и последвалата го Руско-турска война.\" Авторът Андон Динев съзира влиянието на тези събития в мотивите за Кресненското въстание. Геополитическите процеси извън България по това време са неблагоприятни за Русия. Дипломатическите си усилия империята насочва основно към Далечния изток, където Англия и Япония заявяват все по-осезаемо присъствие. Това налага Русия да желае омиротворени Балкани и търси спешно сближение с вековния си враг Турция. Намира го лесно – султанът далеч не гледа гостоприемно на наближаващата Босфора европейска флота и приема руското настояване.  Християните на Балканския полуостров с недоумение виждат как руснаци и турци се сприятеляват и оставят попарени въжделенията им за свободно бъдеще. Турското военно командване прави протест пред Руското военно ръководство, настоявайки да се спрат въстаническите действия на Петко войвода в Родопите. Пратеници на руските войскови части извикват на съвещание Петко войвода в Чепеларе, уж за да обмислят бъдещите съвместни действия. Там с още пет – шест от най-верните му другари ги обезоръжили, арестували и вързали. Новината обиколила българите по всички краища. Това преляло чашата и войводи се събрали в околностите на Кресна, за да обсъдят и започнат въоръжен отпор. За главен ръководител бил избран Стоян войвода от Петрич. Той изпратил комисия в Кюстендил, която да настоява пред тамошното руско командване да се завземе Горна Джумая / дн. Благоевград /. На 19 срещу 20 януари / по стар стил / 1878 г. военната команда освободила града. От цяла Македония пристигнали пратеници на войводи, които предлагали помощ на руснаците, молейки да не спират настъплението на юг и на запад. „Но началника на командата имал строга заповедъ да не се нарушава примирието.” Отново смут обладал българите, останали под властта на Османската империя. Авторът продължава: „Презъ единъ периодъ от осемъ месеца време отъ денътъ на примирието на 20 януарий 1878 г. до 15 октомврий с.г. македонските войводи имали са всичката възможностъ да разучатъ основно политическото положение на двете воюващи страни и като се убедили в самата истина, че Русия желае вече миръ, решили на своя глава да подържатъ борбата съ едничката вера и надежда, че когато въстанието пламне, Руския народъ по неволя ще дойде и ще помогне.” Въстанието избухнало на 15 октомври в селата над Кресненското дефиле – Кресна, Ощава, Мечкул, Сенокос Осеново, Врабча и др. За няколко дни въстаниците прогонили турските военни части и станали пълновластни господари на важната в стратегическо отношение клисура по пътя София - Горна Джумая - Солун. Знаейки, че руското правителство няма да поддържа въстаниците, Турция изпратила срещу тях редовни войскови подразделения. Към четниците се присъединили много хора от цялата околност и в еднодневни сражения отблъснали нападателите, попаднали в капана на теснината. Турците били пленени и разоръжени. Откарали ги в Горна Джумая.  С нараснало самочувствие въстаниците на Стоян войвода побързали да направят достояние успеха си на главното руско командване в София. Отново молели   и се защити правото на свобода на тамошното население. Руснаците приели неохотно исканията на въстаниците и „… неизказали онова братско чувство, което те очаквали.”  „Напротив – описва авторът Андон Динев – отъ щаба се е наредило чрезъ тайно поверително писмо до некой си майоръ Калмиковъ, щото по възможностъ той да влезне въ връзки съ въстаниците и въ едно най-скоро време по какъвто и да е начинъ  да ликвидира съ тази възстаническа областъ, която по своята си природа би заразила и други места, а това би усложнило политическото положение и би създало грижи на дипломацията.” Като допълнение към плана си главното руско командване проагитирало чрез емисарите си да заминат български доброволци за Кресна. От тях се образувала допълваща част към основните сили на въстаниците. Оглавил я въпросният Калмиков… Майорът всекидневно ги обучавал във военно дело. Съумял бързо да се сприятели с главния ръководител Стоян войвода по начин, който не се нравел на останалите войводи. „Още с пристигането на майора мнозина почувствали огорчение , защото той гъделичкалъ честолюбието на Стояна и по тоя начинъ възбуждалъ амбиции у другите войводи…”. Покълнали подозрения и недоверие. Старият харамия Кочо Лютата не издържал. „Лютата се скаралъ съ Стоянъ, че дошли двамата на ножъ. Кочо открито и недвусмислено заявилъ Стояну, че неговия възстанически доброжелателъ Майор Калмиковъ съ верния му Андонъ Черногореца идватъ да направятъ неизмерима пакостъ на движението…”  Кочо Лютата, притежавайки вроден дипломатически усет, продължил да убеждава главния ръководител, че докато е време, трябва да се освободят от съмнителния доброжелател. Но Стоян войвода останал на своето, вярвайки, че руснакът идва безкористно да помогне на делото. Кочо се разгневил и с дружината си от осемдесет четници напуснал въстаническия лагер. Последвали го и други войводи. Това улеснило майор Калмиков да изпълни делото си. По негово предложение се устроило угощение, на което трябвало да се заяви първенствуващото място на Стоян войвода в Кресненското въстание. Наредили на махалите в с. Кресна да сготвят специални ястия. Руснакът домакин посрещнал в квартирата си Стоян войвода заедно със секретаря му Чолака и други приближени. Започнал се разговор около освобождението. Калмиков бил неспокоен, често излизал навън и отново се връщал. Стоян войвода го попитал: „ – Господинъ Майоре, що така Вие хичъ не ми се виждате веселъ и защо често влизате, излизате?  -  Ничево, братъ, азъ трябва да дамъ нареждание всичко да бъде въ редъ, продумалъ някакъ смутено майора. -  Както си знаешъ, както си знаешъ, отвърналъ засмено Стоянъ войвода… По това време дошелъ на докладъ черногореца Андонъ, който съобщилъ, че войниците са в пълна боева готовностъ” Малко след пристигането на черногореца изсвирила тръба. Гостите решили, че се известява за готовата храна, но сигналът означавал „бъди готов”. За минути подготвените доброволчески отряди обкръжили къщите, в които били отседнали четниците на Стоян войвода и ги разоръжили. До вратата на стаята, в която се били разположили Стоян войвода и другарлите му застанали войници. Чула се команда и проехтял залп от стрелба. Стоян войвода бил ранен, а адютантът и секретарят му паднали мъртви. В това време влязъл майор Калмиков и щом зърнал все още живия Стоян войвода, извадил револвер и  Вестта за коварното убийство на Стоян бързо обиколила Пирин и Малешевията. Съработниците му, които напуснали въстаническия лагер, се завърнали и дали клетва жестоко да отмъстят. Започнала братоубийствена война, за една нощ паднали много от наивните доброволци, събрали се под лъжливите обещания на руския майор.  Нападателите заловили черногореца Андон и го съсекли на парчета. „Но главния виновникъ – печално възкликва Андон Динев - майоръ Калмиковъ презъ тъмнината е успял некак да се изкубне, като на полесражението си оставилъ коня си убитъ, а той слабо засегнатъ съ бегство до Горна Джумая се е спасилъ. Тамъ той у единъ чорбаджия се крилъ до като поотихне бунта, следъ което дикизиранъ в женски дрехи се е добралъ до София.”  Съзаклятниците изпратили свои хора в столицата да го търсят, но щабът на руската армия укрил човека, обезглавил Кресненското въстание от края на 1878 година. Още в онова печално време мъгла покрива коварното дело на майора и Русия. Опиянението и слагачеството пред освободителката надделяват над нуждата да се осветли една съдбовна страница от историята на българите. Авторът на очерка „Кресненското възстание презъ 1878 год.” отбелязва: „Но този фактъ не биде оповестенъ на времето. Кондовъ въ своята книга „Борбата на Македония” се е задоволилъ да каже само, че Стоянъ войвода подло биде убитъ” И по-нататък: „Но нашите книжници и фарисеи заслепени отъ светлите фирми на графините и княгините запеха осанна на сервилността и лакейщината. Те изоставиха, и малко, или почти нищо не писаха за великите фигури, вещаещи свободата на Македония.”. Не по-ласкав е Андон Динев и към вестникарите от онова време: „И нашите журналисти до колкото ги имаше, зъбъ не обелиха, като че ли съ освобождението на Българлия вече се спираха мъките и неволите на нашето племе.” Никой не заклелймява и майор Калмиков. „Напротивъ за него беше открита възможностъта да играе ролята на мъченикъ и герой за свободата на Македония.” – печално сочи авторът. Сякаш Андон Динев и българите от родолюбивото Гевгелийско благотворително братство издават брошурата „Кресненското въстание презъ 1878 год.” не само, за  това потулено в политическия мътилеж събитие, но и да оставят послание за нас бъдещите и тези, които идват: \"Можем да открием истинния си път и да вървим по него само, ако го осветяваме с истини\".", "date": "2017.12.09", "title": "С руско коварство майор Калмиков убива водача на Кресненското въстание"}
