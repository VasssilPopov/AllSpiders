{"url": "http://www.faktor.bg/bg/articles/novini/balgariya/delyan-dobrev-kevr-veche-ima-ogromni-pravomoshtiya", "text": "\"Последните седмици получихме повече информация и от ДАНС, и от институциите, които са следили процеса с ЧЕЗ и нямат особени притеснения заради закона за енергетиката, чрез който КЕВР дава огромни възможности да бъдат контролирани тези неща\", заяви Делян Добрев от ГЕРБ в студиото на \"Панорама\" на БНТ по повод сделката с ЧЕЗ.  \"Това е сделка, която се договаря в Чехия, дори не се съобщава за нея в България. В медиите излизаше информация за участниците. За мен фирмата, която спечели е непозната. До колкото знам вече има подписан договор с този купувач. Купувачът, в лицето на Върбакова и нейния екип, обясни пред комисия в парламента как ще се случат нещата и има срок от 9 месеца да се случи всичко. 30% ще бъдат собствен капитал, а другото ще бъде на кредит. Това е нормално\", допълни Добрев, отговаряйки на въпроса защо нито той, нито Борисов са знаели за сделката.  \"Чухме призиви за спешна промяна в закона на енергетиката, с които да се даде правомощия на регулатора. Той вече има огромни правомощия\", натърти Добрев и допълни, че не е нужна промяна в закона заради сделка на две частни фирми.  Бойко Василев попита Добрев защо бяха всички приказки за гадове и метежи. \"Вие ме цитирахте в самото начало, тъй като бях от първите реагирали. Аз самият мислех, че е фалшива новина, тъй като не знаех нищо за тази компания. Бях я виждал сред участниците, но никога не знаех нищо повече за сделката. Ако знаех, щях ли да я нарека \"фалшива новина\". Ние от ГЕРБ доказахме, че нямаме нищо общо с ЧЕЗ, въпреки обвиненията\", побърза да обясни той.  Думата взе на Драгомир Стойнев от БСП,  който беше попитан дали ГЕРБ не се опитват да хванат БСП в схватка, която напомня на използването на чуждата сила в айкидо : \"Не знам точно каква им е схватката, но е важно в парламента да има диалог, след като има такава сделка с непрозрачно финансиране, свързана с непознати лица. За нас това е стратегическа инфраструктура, която снабдява с електричество толкова много хора. Скандалът премина границите на нашата страна. Получихме документ, който се засекрети. Уж беше от чешкия премиер, после той отрече, бил от говорителят му, той отрече и накрая пак нищо не се разбра. Това били просто писма, на които се искал отговор. Това е пример за неспособността на държавата да защити българските граждани. Чешката фирма ЧЕЗ е държавна компания и може да има разговори между премиерите и да се разберат кое е най-добро за двете страни\", обясни Стойнев.", "date": "2018.03.16", "title": "Делян Добрев: КЕВР вече има огромни правомощия"}
{"url": "http://www.faktor.bg/bg/articles/novini/svyat/sled-parlamentarnite-izbori-italiya-v-zadanena-ulitsa", "text": "Повече от седмица след парламентарните избори, завършили без категоричен победител, италианците нямат представа как ще изглежда бъдещото им правителство и вероятно така ще е още много седмици.   Изборите от 4 март доведоха до парламент, в който никоя партия не разполага с абсолютно мнозинство. Дясната коалиция получи общо 37 процента от гласовете, а антисистемното Движение \"Пет звезди\" се очерта засега като най-голямата политическа партия в парламента с 32 процента от гласовете.   Това означава, че и двете политически сили не успяха да си осигурят работещо мнозинство в двете камари на италианския парламент и оставиха на победената левоцентристка Демократическа партия възможността да играе важна роля при съставянето на новото правителство.   Въпреки това Демократическата партия обяви, че иска да излезе в опозиция, а и няма никакви признаци за затопляне на отношенията между Движението \"Пет звезди\" и най-голямата партия в консервативния блок, крайнодясната Лига, смятани от мнозина като двамата ясни победители на тези избори.", "date": "2018.03.16", "title": "След парламентарните избори  - Италия в задънена улица"}
{"url": "http://www.faktor.bg/bg/articles/novini/balgariya/prof-antoaneta-hristova-skandalite-ne-proizvezhdat-izlizane-na-ulitsata-zashtoto-zvuchat-izkustveno", "text": "Скандалите са само повърхността на това, което се случва в страната, в политиката. Те са по несъществени теми. Има много бури в чаша вода. Енергетиката е съществена тема, но се атакува по много несъществен начин, по грешен начин. Основният проблем е бедността, ставащото в малките населени места. Това заяви  проф. Антоанета Христова в „Още от деня“ на БНТ.  Хората не се чувстват удовлетворени на това ниво. Това усещане вече наистина може да създаде проблем на правителството. Скандалите не произвеждат излизане на улицата, защото звучат изкуствено. Те са типичен пиар на БСП, обясни Христова. По думите й, заслужават адмирации опитите на партията да играе остра опозиция, но,  когато се опиташ да размахаш знамето на скандала, трябва да се опиташ да намериш решение на проблема, да предлагаш механизма.", "date": "2018.03.16", "title": "Проф. Антоанета Христова: Скандалите  са типичен пиар на БСП"}
{"url": "http://www.faktor.bg/bg/articles/novini/svyat/izborite-v-rusiya-sa-feyk", "text": "\"Не съм човек, който бездейно да седи и да чака какво ще му поднесе съдбата. Предпочитам да изляза на барикадите и да се боря, ако е необходимо\", казва Юлия Федотова и силно се провиква: \"На-вал-ни!\". При минус 18 градуса по улиците на Екатеринбург не е никак уютно, но юристката е излязла на протест - заедно с още няколко хиляди други млади активисти. Само че човекът, чието име те скандират, го няма: нито на протестния митинг, нито в списъка на допуснатите кандидати за президентските избори, които ще се проведат в неделя (18 март). Алексей Навални, най-големият критик на Кремъл, няма право да се кандидатира за тях, защото е предварително осъждан. Според опозицията, това е с измислен претекст. Привържениците на Навални зоват за бойкот на изборите. \"Чисто юридически, разбира се, е правилно, че Навални не е допуснат до изборите. От политическа гледна точка обаче тези избори са някак непълни\", обобщава предприемачът Борис Титов, който за разлика от Навални е регистриран за изборите - той е един от осемте претенденти за президентския пост. \"На всички е известно, че най-добри са шансовете на действащия президент. Аз се кандидатирам, за да покажа, че има хора, които не споделят политиката на Путин\", казва Титов дипломатично. Подобно звучат и изказванията на двамата му основни конкуренти - либералният политик Григорий Явлински и десният популист Владимир Жириновски. И двамата са известни в Русия още от 1990-те години. Техните критици ги смятат за \"беззъба опозиция\", която не представлява никаква опасност за шефа на Кремъл, колкото и звучни фрази да произнася преди изборите. Явлински например наскоро отправи следното предупреждение: \"Русия следва много опасна политика, която води до обедняване на населението вътре в страната, а външнополитически може да предизвика военен конфликт.\" Жириновски пък сам заплашва Запада с война: \"Ако спечеля, 150 милиона руснаци ще се събудят на следващия ден с усмивка на устата. Западът обаче ще има да трепери, ако не престане да ни обяснява на нас, руснаците, как да живеем\". А как живеят всъщност руснаците? Мнозина от онези, които подкрепят Путин, живеят добре, даже много добре. Например онези в бляскавата столица Москва, които имат добре платена работа. Като Мария Катасонова, служител в администрацията на Държавната дума и гореща привърженичка на сегашния държавен глава. \"За нас Путин е символ на стабилност. На него дължа абсолютно всичко, което имам - и работата, и образованието. Просто всичко\", казва тя. Има обаче и други - като Дария Даар, която живее в едно предградие на уралския град Екатеринбург - в къща, чийто покрив всеки момент може да се срути. Сградата, която е била строена от държавата, спешно се нуждае от ремонт. Но властите изведнъж изровили отнякъде документи, от които излизало, че преди 25 години тя е била построена незаконно - от самата държава. Оттогава насам никой не се чувства отговорен за съдбата ѝ. А какво мисли Дария за изборите? \"Какви избори?\", пита тя реторично. \"Та те отдавна са решени!\" Жилището на жената е студено, отоплението изобщо не функционира, на много места има следи от мухъл. \"Така държавата изоставя своите граждани в беда\", казва Дария и отпива глътка горещ чай, за да се стопли. Трети пък са принудени да се страхуват за свободата си всеки пък, когато се осмелят да критикуват външната политика на Путин - като Павел Никулин. Преди няколко седмици независимият журналист публикува интервю с един бивш боец на ИД от Русия и веднага след това бе посетен от тайните служби. Никулин, който пише и по други особено чувствителни теми, сега е под наблюдение. \"Една сутрин се явиха въоръжени и претърсиха цялото ми жилище. Ако човек реши да става журналист в Русия, трябва да знае, че някой ден може и да бъде убит\", казва Никулин. В Русия официално няма цензура, но много журналисти се опасяват от репресии и заплахи, когато публикуват нещо критично или правят разкрития, неблагоприятни за властта. Дмитрий Скоробутов, който в продължение на 15 години е бил редактор в държавната телевизия \"Россия-24\", разказва пред Дойче веле, че се водят забранителни списъци, които съдържат имената на автори, както и на теми, по които не бива да се пише. \"По времето на масовите протести срещу Путин нашата телевизия в продължение на две седмици просто мълча. След това започнаха да ги представят като някаква детинщина. Нямахме право да съобщаваме името на Навални, който беше организатор на протестите. И то независимо от факта, че имаше протести в 102 руски града\", казва Скоробутов. Колкото повече мълчаха контролираните от държавата медии, толкова по-силно се скандираше името му по време на протестите. Това бяха и протести срещу постоянно уголемяващото се влияние на Руската православна църква над руското общество и политиката. От над една година те се организират в Санкт Петербург, където се протестира и срещу предаването на една от основните забележителности на града - Исакиевския събор - в ръцете на църквата. Това нарастващо влияние на църквата променя обществото и го прави все по-консервативно, твърдят критични гласове. Русия е в навечерието на избори, които мнозина определят като недемократични. Дори Ксения Собчак, единствената жена сред кандидатите за президент, която някои определят като марионетка на Кремъл, ги смята за \"фейк\" (фалшиви).", "date": "2018.03.16", "title": "Изборите в Русия са \"фейк\"?"}
{"url": "http://www.faktor.bg/bg/articles/spipaha-trima-balgari-zabarkani-v-operatsiya-za-metamfetamini-za-51-mil-dolara", "text": "Шест души, включително трима български граждани, са арестувани в три отделни акции срещу метамфетамин в Западна Австралия, за общо 51,5 кг с предполагаема стойност 51 милиона долара по цени на улицата, съобщават австралийски медии. В понеделник, полицейски служители проверяват на скенер куфар на 33-годишен мъж от Сидни на летището в Пърт и откриват 20 кг от наркотиците, а 31 кг метамфетамини са конфискувани същия ден в \"Дампиер порт\" в Пилбара, съобщават правителството и полицията днес. Полицията открива и 0.5 кг в имот в \"Армадейл\" в южната част на Пърт. Тримата български граждани са арестувани в \"Дампиер порт\". 42-годишна жена, 47-годишен мъж и 39-годишен мъж, са се явили в съда за внос на търговско количество от гранично контролирано лекарство. Човекът от Сидни е пристигнал в Пърт с фалшиво име с наркотиците, скрити в багажа му, обвинен е в притежание на метамфетамин с цел разпространение. В Армадейл, освен 527 грама метамфетамин са открити оръжия и повече от 50 000 щатски долара в брой. Наркотиците са намерени в скрити отделения в къщата. 41-годишен мъж и 24-годишна жена са обвинени за притежание на наркотици и огнестрелни оръжия. От средата на 2017 година в Австралия текат разследвания за организиран трафик на наркотици и организирана престъпна група. Участват специализирани полицейски сили, австралийската федерална полиция, австралийските гранични сили, австралийската комисия за криминално разузнаване и AUSTRAC. Полицията твърди, че наркотиците са внесени в северозападната част на страната с товарен кораб и са доставени до брега. Командващият австралийската федерална полиция, Грег Хариган коментира, че операцията е резултат от разследване за организираната престъпност. За тази финансова година до края на февруари властите са конфискували 1,345 тона метамфетамин на стойност 1,3 милиарда долара.", "date": "2018.03.16", "title": "Спипаха трима българи, забъркани в търговия с метамфетамини за 51 мил. долара"}
{"url": "http://www.faktor.bg/bg/articles/novini/balgariya/tsatsarov-provede-sreshta-s-noviya-shef-na-evropol", "text": "Главният прокурор Сотир Цацаров проведе работна среща с  Катрин де Бол, генерален комисар на Федералната полиция на Кралство Белгия. Това съобщиха от прокуратурата. От 1 май тази година Катрин де Бол  встъпва в длъжност като нов изпълнителен директор на Европол.  На срещата е било подчертано доброто сътрудничество между българската прокуратура и европейската служба за борба с престъпността. Особен акцент на разговора са били противодействието на тероризма, организираната престъпност и трафика на хора. Обсъдена е и организацията на бъдещи обучения на български прокурори и служители на МВР в областта на компютърните престъпления и престъпленията с предмет виртуална валута.  В срещата са участвали главният секретар на МВР Младен Маринов и административният ръководител на Специализираната прокуратура Иван Гешев.", "date": "2018.03.16", "title": "Цацаров проведе среща с новия шеф на Европол"}
{"url": "http://www.faktor.bg/bg/articles/velislav-minekov-nalitse-sa-reditsa-bezobraziya-ot-strana-na-ministerstvoto-na-kulturata", "text": "Две години след основния ремонт на комплекс \"Антична Сердика\" се оказа, че част от инфраструктурата е в окаяно състояние. Кой е виновен за поредния ремонт на ремонта и за чия е отговорността за счупените плочки, извадените павета и неработещото осветление? \"Става въпрос за пари. Това не е единичен случай. Налице са редица безобразия от страна на Министерството на културата през последните години. В случая са похарчени 17 млн. и 700 хил. лева и имайки предвид, че гаранцията на обекта е 20 години, всеки сам може да направи изводите си.\" Това коментира в студиото на \"България сутрин\" скулпторът проф. Велислав Минеков. По думите му основният проблем обаче е, че се руши културното ни наследство.  Не на такова мнение се оказа журналистът Юлий Москов. Според него това, че няколко плочки са се счупили не е повод за драма. \"Трябва да бъде ясно, че всички средства, вложени в ремонта на aнтична Сердика са европейски, българският данъкоплатец не е платил нищо от джоба си. Посочете ми място в света, където тротоарите не се рушат и няма счупени плочки\", коментира той пред Bulgaria ON AIR. Юлий Москов подчерта, че проблемът с отводняването в строителството е основопологащ и в случая става въпрос за огромна площ от над 5 хил. кв. м., чието отводняване, без да предизвика то наводняване на околните улици, е сложен инженерно-технически въпрос.  \"За целта се прилагат нови и необичайни технологии, които в България до момента не са били използвани. Затова е напълно възможно да се появи технически проблем, който не е в резултат от некачествен ремонт или кражба\", отсече журналистът.", "date": "2018.03.16", "title": "Велислав Минеков: Налице са редица безобразия на Министерството на културата"}
{"url": "http://www.faktor.bg/bg/articles/novini/svyat/palna-isteriya-vlastta-v-rusiya-ne-zhelae-nezavisimi-nablyudateli-na-izborite", "text": "В навечерието на изборите на 18 март в Русия, властите засилват натиска върху независимите наблюдатели, съобщават активисти на  движение „Голос“, пише svoboda.org.  Организирана е мащабна кампания срещу тях: ЦИК отказва да акредитира наблюдателите от списъка на изданието „Мълния“, движението \"Отворена Русия\", което обучава наблюдатели, е изгонено от московския му офис. Освен това главната прокуратура на Руската федерация обяви за „нежелани“ европейските организации \"Европейска платформа за демократични избори\" (EPDE) и \"Международен център за електронни изследвания\" (IESC), които по принцип излъчват свои независими наблюдатели. Сега ролята на \"независими\" наблюдатели ще играят представители на Обществените камари. Всичко това се прави, за да се скрият планираните многобройни нарушения на изборите, опасяват се експерти. В четвъртък движението за защита правата на избирателите \"Голос\"  не успя да наеме помещение в Москва за своя кол-център/пресцентър, който трябваше да работи по време на президентските избори. Наемателят на офиса, с когото вече е подписан договорът, отказва да сътрудничи на организацията след намесата на полицията, пише във Facebook зам.-председателят на движението Роман Удот.", "date": "2018.03.16", "title": "Пълна истерия: Властта в Русия не желае независими наблюдатели на изборите"}
{"url": "http://www.faktor.bg/bg/articles/angela-merkel-mnogo-ot-patekite-vodyat-kam-fakta-che-rusiya-e-otgovorna", "text": "Германският канцлер Ангела Меркел заяви, че ще обсъди с френския президент Еманюел Макрон необходимата реакция относно нападението във Великобритания срещу бившия служител на руското ГРУ Сергей Скрипал, за което Лондон обвинява Русия, предава Reuters, цитирана от \"Фокус\". „Много от пътеките водят към факта, че Русия е отговорна“, заяви Меркел преди началото на преговорите си с Макрон в Париж. „Това е трудна ситуация и днес ще обсъдим какъв да бъде правилния отговор“, допълни тя. Въпросът с потенциалния бойкот на Световното първенство по футбол в Русия не е ключова тема при обсъждането на случая със Сергей Скрипал, заяви още тя на срещата на лидерите на Европейския съюз. В центъра на обсъждането ще бъде искането за внасяне на повече яснота по случая с отравянето на Скрипал. Въпросът за бойкота на Световното първенство по футбол няма да се повдига, каза тя по време на пресконференция след срещата си с шведския премиер Стефан Льовен.", "date": "2018.03.16", "title": "Ангела Меркел: Много от пътеките водят към факта, че Русия е отговорна, потенциален бойкот на Световното по футбол не е ключова тема"}
{"url": "http://www.faktor.bg/bg/articles/novini/balgariya/tramp-potvardi-namerenieto-si-da-se-sreshtne-s-kim-chen-un", "text": "Президентът на САЩ Доналд Тръмп потвърди днес намерението си да се срещне с лидера на Северна Корея Ким Чен-ун до края на май, обяви Белият дом, цитиран от Ройтерс, предаде \"Фокус\".  Тръмп е направил това по време на телефонен разговор с южнокорейския си колега Мун Дже-ин.  Президентите на САЩ и Южна Корея са обсъдили подготовката за техните предстоящи контакти с Пхенян и са се съгласили, че наличието на \"конкретни действия\" е в основата за превръщането на Корейския полуостров в зона, свободна от ядрени оръжия. Те за изразили \"сдържан оптимизъм\" от последните развития по темата и са констатирали, че Северна Корея ще има \"по-светло бъдеще\", ако направи правилния избор, се казва в съобщението.  Преговорите в Стокхолм между министрите на външните работи на Швеция и Северна Корея ще продължат и утре, съобщи днес за Ройтерс информиран източник. Според него разговорите между севернокорейския и шведския външен министър, И Йон-хо и Маргот Валстрьом, е трябвало по план да приключат късно тази вечер, но ще продължат и утре.  Пратеникът на Пхенян пристигна в четвъртък в Стокхолм. Необичайната визита породи предположения, че те ще подготвят среща между Тръмп и Ким.  Правителството на Швеция, която представлява Съединените щати пред Северна Корея, е изразило готовност да съдейства за намаляване на напрежението на Корейския полуостров, отбелязва Ройтерс.  ДПА цитира изявление на Валстрьом по шведска телевизия, че е имала няколко на брой \"добри и конструктивни\" разговора с И Йон-хо. По думите й двамата се съсредоточили върху \"ситуацията на Корейския полуостров и ролята на Швеция като покровителствена сила\". Официално съобщение за резултата от преговорите в шведската столица ще бъде направено утре.", "date": "2018.03.16", "title": "Тръмп потвърди  намерението си да се срещне с Ким Чен-ун"}
{"url": "http://www.faktor.bg/bg/articles/izmama-s-knigi-v-internet", "text": "Клиенти плащат книги в интернет, но не ги получават. Жертвите на измамата се оказва, че са десетки, показа разследване на Нова тв. В един от сайтовете в интернет може да се поръчват книги и учебни помагала. Но те никога не пристигат. Ангелина Бунова е учителка и поръчва литература по специалността, която още не е дошла. „Трябваше да заплатя по банков път сумата от 14 лв. Аз заплатих на 28 ноември. Оттогава все още чакам това ръководство”, заявява Бунова. Директорката на основно училище „Христо Ботев” във Велинград също дава 14 лева за ръководство по качество на образованието, което поръчва по интернет. Отново на същото мнимо издателство. „Издателството беше „Паисий Хилендарски” и ние правихме асоциация с любимия ни Пловдивски университет”, заявява Лора Методиева. Ръководството така и не пристига и директорката започва да търси отговори. „На телефон, който беше изписан във Facebook, потърсихме връзка. Обади се мъжки глас. Без да се представи, каза, че не може да ни чуе, някакво объркване става във връзката. Прекъсна разговора и дотам беше”, разказва Иван Георгиев, главен счетоводител в ОИ „Христо Ботев”. Проверка в регистрите показва, че издателство „Паисий Хилендарски” не съществува, а сайтът и страницата във Facebook имитират името на Университетското издателство към Пловдивския университет. „След като зачестиха тези неща, уведомили сме ректора. Проверихме ги тези хора, те дори нямат и вписване в Регистъра на издателствата в Националната библиотека”, заяви Иван Георгиев, главен счетоводител на УИ „Паисий Хилендарски”. Екип на телевизията тръгва по следите на мнимия сайт и разбра, че създателят му е Иван Георгиев Руфтов от Пловдив. Преди 12 години Руфтов е разследван за парична измама. Никой от измамените не е подал жалба до Прокуратурата. Причината – сумите са нищожни по закон и измамникът не носи наказателна отговорност.", "date": "2018.03.16", "title": "Измама с книги в интернет"}
{"url": "http://www.faktor.bg/bg/articles/temenuzhka-petkova-shte-predlozhi-dve-vazmozhnosti-za-finansirane-na-aets-belene", "text": "В изготвяния от правителството анализ, който ще послужи за решение по проекта АЕЦ \"Белене\", министърът на енергетиката ще представи две опции за финансиране. Едната идва от интерес от страна на китайската компания CNC, заявен в писмо от средата на февруари, а другата от желанието на Европейската инвестиционна банка, което тя обявила миналата седмица. Министърът уточни по време на парламентарния контрол, че все пак заявката на банката е с доста условности, които са в зависимост от това как като цяло ще бъде структурирано финансирането. За интереса на китайската компания Петкова говори отдавна, но явно сега е получено писмо от нея, а за банката съобщи преди седмица. Наскоро депутатите дадоха срок на правителството да вземе решение за съдбата на \"Белене\" до четири месеца. Интересът на компанията и банката ще бъдат включени в изготвяния от Петкова доклад за различните варианти за най-рационално използване на оборудването. Тя припомни отново, че вече са похарчени около 3 млрд. лв. за проекта. Депутатът от БСП Васил Антонов, който зададе въпроса за съдбата на \"Белене\", препоръча на правителството час по-скоро да отмени решението си за спиране на проекта и да го внесе в Народното събрание.", "date": "2018.03.16", "title": "Теменужка Петкова ще предложи две възможности за финансиране на АЕЦ \"Белене\""}
{"url": "http://www.faktor.bg/bg/articles/ikonomika/biznes/prekratyavat-dogovorite-s-amerikanskite-maritsi-do-dve-sedmitsi", "text": "Налице са всички предпоставки договорите на двете притежавани от американски компании централи в Марица - изток - ТЕЦ \"Ей И Ес Гълъбово\" и \"Контур Глобал -Марица изток 3\" да бъдат прекратени до две седмици. Това са научили представители на работодателските организации на среща днес при премиера Бойко Борисов, посочва \"Дневник\". Срещата е трета в рамките на два месеца след като бизнес съюзите обявиха готовност за протести, ако проблемите в енергетиката не бъдат решение. Преговорите с двете американски централи за прекратяването на дългосрочните им договори за изкупуване на електроенергията на преференциални цени се водят заради това, че в този си вид те нарушават европейската забрана за държавна помощ. Преди месец председателят на парламентарната комисия по енергетика Делян Добрев беше коментирал схемата, която би могла да даде решение - първо да се изчисли каква част от инвестициите в двете централи вече се е изплатила, а за остатъка да се търси модел за компенсация. На днешната среща с бизнес съюзите представители на държавата са ги успокоили и че няма ма допуснат \"далавера в енергетиката\" чрез игри със студения резерв и нови мощности с \"преференциални цени\". Потвърдено е неувеличаване на средногодишната стойност на студения резерв от 500 МВт. Поет е ангажимент в подготвяния в момента пакет от законови промени в сферата на енергетиката да се добавят и такива, които да не позволят блокиране на либерализацията на пазара, появата на нов тип производители на енергия с \"преференциални цени’’ и участието им в регулирания пазар с такива \"преференциални цени’’, което би било неправомерна държавна помощ, се казва в съобщението от срещата, изготвено от Българската стопанска камара, която е ротационен председател на бизнес съюзите. В срещата са участвали председателят на парламентарната комисия по енергетика Делян Добрев, министрите на финансите – Владислав Горанов, и на енергетиката – Теменужка Петкова, ръководителите на държавните енергийни компании - Български енергиен холдинг, Национална електрическа компания и АЕЦ \"Козлодуй\", ръководителите на национално представителните работодателски организации – Васил Велев (председател на Асоциацията на индустриалния капитал), Димитър Бранков (зам.-председател на Българската стопанска камара), Цветан Симеонов (председател на Българската търговско-промишлена палата) и Кирил Домусчиев (председател на Конфедерацията на работодателите и индустриалците).", "date": "2018.03.16", "title": "Бизнесът: Прекратяват до две седмици договорите с американските \"Марици\"..."}
{"url": "http://www.faktor.bg/bg/articles/niki-mihaylov-izgonil-nikoleta", "text": "Николета Лозанова и Ники Михайлов са се разделили след бурен скандал, пише \"Уикенд\". Този упорит слух обикаля светските среди от няколко дни, след като плеймейтката и екс водеща на предаването \"Папараци\" изненадващо се прибра в България заедно с дъщеря си от Валери Божинов. В началото на годината Ни Ло се премести да живее в Кипър, след като синът на Боби Михайлов подписа договор с футболния тим \"Омония\" от столицата на островната държава Никозия. Наскоро пък се заговори, че красавицата е бременна и това даде повод на някои да заподозрат, че Николета се е прибрала в родината за лекарски прегледи и изследвания, свързани с бременността й.  Познати на Ни Ло обаче отрекоха мълвата, че тя очаква бебе. Според тях хубавицата е напуснала Кипър, тъй като се скарала с любимия си Ники Михайлов. Според клюката, между двамата е имало бурен скандал, породен от вратаря, който изревнувал любимата си. Не е известно дали ревността на Малката Перука е имала основание, но според една от версиите за раздялата им, вратарят е заловил половинката си да си пише с друг мъж. Самата Николета е отрекла категорично, че се е разделила с футболиста. Според думите й, цитирани от нейни приятелки пред \"Уикенд\", плеймейтката е оставила Николай за няколко седмици, тъй като той бил на продължителен лагер с футболния си тим и тя трябвало да стои сама в дома им в Никозия.  Паметливи обаче припомниха, че Николета отричаше и за раздялата си с Валери Божинов, преди нападателят да оповести с декларация, че се развежда с нея.", "date": "2018.03.16", "title": "Ники Михайлов изгонил Николета"}
{"url": "http://www.faktor.bg/bg/articles/ikonomika/biznes/resheno-startira-izgrazhdaneto-na-otsechkata-yablanitsa-boaza-ot-am-hemus", "text": "Министърът на регионалното развитие и благоустройството Николай Нанков издаде разрешение за строеж на АМ „Хемус\" в отсечката от Ябланица до п.в. „Боаза\". Участъкът от км 78+500 до км 87+800 е с дължина от близо 9 км. Освен строителството на новата магистрална отсечка, се предвижда и рехабилитация на близо 400 м от директното трасе при км 78+500, където сега магистралата свършва, и строителство на етапна връзка при км 87+600 в близост до село Брестница за връзка с път I-4 Коритна - Белокопитово. Проектът включва и рехабилитация на външните водопроводи за селата Брестница и Златна Панега, които попадат в трасето на аутобана и полагане на тръбна мрежа за интелигентни транспортни системи по протежение на новия участък. Ще се извърши и реконструкция на далекопровод. Издаденото от министър Нанков разрешение за строеж предвижда при необходимост от допълнително изместване на съществуващи, законно изградени и заварени по смисъла на ЗУТ мрежи и съоръжения на техническата инфраструктура, засегнати от строителството на обекта, да се представят за одобряване инвестиционни проекти по реда на ЗУТ, допустими по действащия подробен устройствен план и наличие на съгласуване със заинтересованите експлоатационни дружества. При установяване на свлачищни процеси по трасето на обекта, следва да се уведоми МРРБ с оглед тяхното регистриране и мониторинг, както и спазване на изискванията на чл.96 от ЗУТ. Строително-монтажните работи в санитарно-охранителните зони ще започнат след съгласуване с Басейнова дирекция „Дунавски район\" . Разрешението за строеж разпорежда предварително изпълнение на основание чл. 60, ал. 1 от Административнопроцесуалния кодекс за защита на особено важни държавни и обществени интереси, тъй като обектът е първа категория. Автомагистрала \"Хемус\" е национален обект и обект с национално значение и е едно от основните трасета на републиканската пътна мрежа. Като пътна артерия тя има голямо значение за интегрирането на националната транспортна инфраструктура в европейската транспортна система и изграждането й е не само национален приоритет. Проучвания показват, че трафика по използвания към момента път Е-772 е голям и са налице чести пътно-транспортни произшествия. Това от своя страна носи риск за здравето и живота на хората. Ето защо създаването на модерна транспортна инфраструктура, чрез която ще се подобри стандарта на транспортно обслужване на международния и вътрешен трафик, както и ще се повиши безопасността и сигурността на движението е национален приоритет. Строителството на автомагистрала „Хемус\" ще допринесе за осигуряване модерни експлоатационни условия, ще подобри функционирането и стандарта на транспортно обслужване на международния и вътрешен трафик и ще подобри безопасността и сигурността на движението. Договорът за строителството на магистралната отсечка с Консорциум „ХВП Ябланица\" бе подписан през м. юли 2017 г. Срокът за строителство е 910 дни, като от тях 180 дни са предвидени за проектиране, а 730 дни са за изграждане на обекта. При реализацията на проекта ще бъдат изградени 5 селскостопански подлеза, 2 селскостопански надлеза, както и подлез при общинския път от Брестница към пещерата „Съева дупка\". Автомагистралната отсечка ще бъде с по две ленти за движение в посока по 4 м, две ленти за спиране по 3 м, средна разделителна ивица - 2 м, водещи ивици и банкети.", "date": "2018.03.16", "title": "Решено: Стартира изграждането на отсечката Ябланица-Боаза от АМ \"Хемус\""}
{"url": "http://www.faktor.bg/bg/articles/novini/svyat/cheshki-medii-s-oshte-razkritiya-kak-inerkom-kupi-aktivite-na-chez-balgariya", "text": "\"Инерком\" не е дала най-високата цена за купуването на активите на ЧЕЗ в България. Бизнесът на фирмата се финансира от банки и две непрозрачни структури – Score Trade и Global Victory Trust. Това става ясно от ново разследване на чешки медии. Според разследването индийската компания \"Индия Пауър\" заедно с малка българска компания \"Фючър Енерджи\" са предложили малко над 17 милиона евро по-висока цена за българските активи на ЧЕЗ от компанията на Гинка Върбакова. Въпреки това офертата на „Инерком“ е оценена като по-благоприятна, заяви за програма \"Хоризонт\" на БНР чешкият журналист Петър Кубка. Сходна информация публикува и чешкият информационният портал seznam.cz, в който във видео на репортерката Зузана Кубатова тя съобщава, че „Индия пауър“, съвместно с българската \"Фючър енерджи\", е направила почти 20 милиона евро по-висока оферта в търга. Тази оферта е била за 360 милиона евро и падежът е за пет години. На второ място е била „Инерком“, която иска да купи ЧЕЗ за 342,5 милиона евро, но падежът - девет месеца. На трето място е останала чешката „ЕНЕРГО-ПРО“ с 304 милиона евро, която е собственик на енергото в Североизточна България. Въпреки това ръководството на ЧЕЗ е преценило, че офертата на „Инерком“ е по-благоприятна, вероятно заради обстоятелствата, че индийската компания е предложила окончателното разплащане да стане за период от 5 години, докато Гинка Върбакова обещала да плати всичко само след 9 месеца. (източник: OFFnews.bg)", "date": "2018.03.16", "title": "Чешки медии с още разкрития как \"Инерком\" купи активите на ЧЕЗ България"}
{"url": "http://www.faktor.bg/bg/articles/ikonomika/biznes/ministar-petkova-ohladi-entusiazma-na-biznesa-predstoyat-mesetsi-na-pregovori-za-amerikanskite-maritsi", "text": "Тепърва предстоят разговори със собствениците на двете притежавани от американски компании централи в Марица - изток - ТЕЦ \"Ей И Ес Гълъбово\" и \"Контур Глобал -Марица изток 3\" по техните договори. Няма как договорите да се прекратят за две седмици, съобщи днес пред журналисти министърът на енергетиката Теменужка Петкова, цитирана от агенция \"Фокус\". По-рано днес от Българската стопанската камера съобщиха, че на среща при премиера е станало ясно, че са налице всички предпоставки договорите да бъдат прекратени до две седмици. \"Оттук нататък може би в следващите няколко месеца ще трябва да се проведат съответни разговори с двете американски централи. Ще трябва да започне един диалог, в рамките на който ще можем да изясним съответно позициите на всяка една от страните\", е позицията обаче на министъра. Преговорите с двете американски централи за прекратяването на дългосрочните им договори за изкупуване на електроенергията на преференциални цени се водят заради това, че в този си вид те нарушават европейската забрана за държавна помощ. Преди месец председателят на парламентарната комисия по енергетика Делян Добрев беше коментирал схемата, която би могла да даде решение - първо да се изчисли каква част от инвестициите в двете централи вече се е изплатила, а за остатъка да се търси модел за компенсация. Срещата днес е трета в рамките на два месеца след като бизнес съюзите обявиха готовност за протести, ако проблемите в енергетиката не бъдат решени. В нея са участвали председателят на парламентарната комисия по енергетика Делян Добрев, министрите на финансите – Владислав Горанов, и на енергетиката – Теменужка Петкова, ръководителите на държавните енергийни компании - Български енергиен холдинг, Национална електрическа компания и АЕЦ \"Козлодуй\", ръководителите на национално представителните работодателски организации – Васил Велев (председател на Асоциацията на индустриалния капитал), Димитър Бранков (зам.-председател на Българската стопанска камара), Цветан Симеонов (председател на Българската търговско-промишлена палата) и Кирил Домусчиев (председател на Конфедерацията на работодателите и индустриалците).", "date": "2018.03.16", "title": "Министър Петкова охлади ентусиазма на бизнеса: Предстоят месеци на преговори за американските \"Марици\""}
{"url": "http://www.faktor.bg/bg/articles/vaorazhen-mazh-ograbi-kazino-v-sofiya", "text": "Грабеж е извършен рано тази сутрин в казино в столичния квартал „Младост“. Няма пострадали.   По информация на БНР извършителят е бил един и е успял да вземе неголяма сума. Работещите в казиното са разказали пред полицията, че мъжът е бил въоръжен с пистолет.   Към момента екипи на СДВР преглеждат записите от камерите в района. Издирва се извършителят.", "date": "2018.03.16", "title": "Въоръжен мъж ограби казино в София"}
{"url": "http://www.faktor.bg/bg/articles/tragediyata-v-plovdiv-iliyana-probola-smartonosno-sapruga-si-s-nozh-sled-koeto-se-e-samoubila-pred-pogleda-na-deteto", "text": "Пловдив отново изтръпна. След убийството на Жоро Джевизов-Плъха в началото на месец март от д-р Иван Димитров, градът под тепетата вчера научи за жестока двойна смърт, станала пред погледа на невръстно дете.    Трагедията се е разиграла в 10-етажен блок в район \"Южен\". Съседите подали сигнал до полицията след като се озадачили, че детето не спряло да плаче цяла нощ. Полицаите открили в апартамента безжизнените тела на съпрузите, които съседите описват като мило и възпитано семейство. Разследващите продължават да търсят причините за кървавата драма. По непотвърдена информация става дума за убийство и последвало самоубийство. Ради и Илияна Еневи са живеели в семейното жилище на родителите на младия мъж. Съседка чула, че детето, което е на по-малко от 1 година, не спира да плаче. Обадила се на тел. 112, след което братът на Ради Енев дошъл и влязъл в жилището, където намерил безжизнените тела на двамата съпрузи, предаде Bulgaria ON AIR. По първоначална информация Илияна Енева е пробола смъртоносно съпруга си с нож, след което се е самоубила пред погледа на детето. Към момента то е заедно с бабата и дядото на убития мъж. Тепърва ще се установява как точно е настъпила смъртта. По-късно днес се очаква прокуратурата и полицията да съобщят повече информация за случая. Ще бъде извършен и втори оглед на местопрестъплението. Съседите са шокирани от случилото се. Те разказват, че семейството било дружелюбно и никога не са чували кавги.  По непотвърдена информация става дума за скандал от ревност. Не за първи път кв. \"Кючук Париж\" става арена на подобни трагедии. През 2016 г. Благой Сапунджиев уби жена си и детето си с нерегистриран пистолет \"Валтер\", след което се самоуби.  А преди 5 години друг мъж уби жена си и двете си деца заради дългове.", "date": "2018.03.16", "title": "Трагедията в Пловдив: Илияна пробола смъртоносно съпруга си с нож, след което се самоубила пред  детето"}
{"url": "http://www.faktor.bg/bg/articles/bsp-alarmira-napadat-punktovete-ni-za-podpiskata-sreshtu-sdelkata-za-chez", "text": "Вчера са били нападнати доброволци на Националната гражданска инициатива „Държавата да отмени сделката за ЧЕЗ“. Инцидентът е станал около 16.40 часа, на пункта на Инициативата пред метростанция „Западен парк“ в София. Били са унищожени нагледните материали и е направен опит да бъде скъсана и самата подписка. Нападателят е упражнил вербална и физическа агресия спрямо доброволците Екатерина Д. и Божидар Г. Само бързата намеса на граждани, които са повикали полиция, е предотвратила саморазправата с доброволците и унищожаването на подписката, съобщават от пресцентъра на БСП. Сигнал за случая е подаден в 9-о РПУ. Подобен инцидент се е случил и предишния ден на пункта на Гражданската инициатива „Държавата да отмени сделката за ЧЕЗ“ пред метростанция „Люлин“.", "date": "2018.03.16", "title": "БСП: Нападат пунктовете ни за подписка срещу сделката за ЧЕЗ!"}
{"url": "http://www.faktor.bg/bg/articles/prokuraturata-otkri-frapirashti-narusheniya-v-reditsa-bolnitsi-u-nas-sred-tyah-e-i-pirogov", "text": "Говорителят на главния прокурор Румяна Арнаудова разкри, че вече има констатирани много нарушения в общински болници у нас след започналите проверки по сигнал на министъра на здравепазването. Целта бе да се пресекат порочни практики за източване на здравната ни система. По думите й, обект на проверка са били 329 договора, които са били сключени от 24 болници в цялата страна. Договорите бяха анализирани и се установи, че най-честата схема е една и съща медицинска дейност се е изпълнявала от общинско и от частно лечебно заведение, делящи една територия.  Финансовите нарушения са извършвани от 2010 година насам. Имаме обвиняеми, сред които е и зам.-министър на здравеопазването. Щетите са в огромни размери. През октомври месец беше образувано досъдебно производство. То е заради действия, довели до фалит на врачанската болница. Водят се три досъдебни производство извън това на Софийска градска прокуратура, уточни Арнаудова. Те са срещу двама бивши дректори на болницата за бестопанственост и сключени неизгодни договори.  \"Установени са множество нарушения в държавните болници. Имаме два междинни доклада, чиито данни са фрапиращи. Те сочат, че са извършени престъпни деяния на територията на 7 обекта в страната. Започнали са 6 досъдебни производства. Открити са нарушения в МБАЛ Попово, Университетска болница Бургас, УМБАЛ Благоевград, МБАЛ Русе, МБАЛ \"Д-р Стефан Черкезов\" във Велико Търново, и спешният институт \"Пирогов\". Те са за безстопанственост.  Задържан за 24 часа е директорът на РЗОК Ловеч. Той е извършил престъпления по служба. Сключил е незаконосъобразни договори с частна болница, в резултат на което касата е ощетена с 979 000 лева. Щетата за болницата в Ловеч е в размер на 20 млн. лева. Арнаудова не изключи да последват още арести на шефове на районни здравни каси.", "date": "2018.03.16", "title": "Прокуратурата: Открити са фрапиращи нарушения в редица болници, сред тях е и \"Пирогов\""}
{"url": "http://www.faktor.bg/bg/articles/elektricheski-stalb-padna-varhu-detsa-v-pazardzhik", "text": "Електрически стълб е паднал върху две деца - брат и сестра, докато си играели в една от кварталните обществени градинки в Пазарджик. Инцидентът е станал вчера около 17.00 ч., предаде \"Дарик\".  Металното съоръжение изненадващо се стоварило върху децата, които по чудо не са тежко пострадали. Спасило ги това, че 10-годишното момиче чуло страховитото скърцане на металното съоръжение, преди да се прекърши и да падне към земята. Детето вдигнало ръце и се опитало да спаси братчето си, но успяло само да омекоти удара. Сестричката е с натъртвания и зачервявания по ръцете, а момченцето - с охлузни рани по челото. На място веднага е повикана полиция, отзовал се е и екип пожарникари. Малко по-късно пристигнали електротехници, за да спрат захранването. Отговорната за този тип електрически стълбове фирма вероятно ще бъде наказана с акт. Те са зле поддържани и корозирали, но не са взети навреме мерки за обезопасяването им. Разпоредена е и проверка за състоянието на всички останали електрически стълбове от уличното осветление.", "date": "2018.03.16", "title": "Електрически стълб падна върху деца в Пазарджик"}
{"url": "http://www.faktor.bg/bg/articles/obrat-v-razsledvaneto-v-plovdiv-mazhat-ubil-zhena-si", "text": "29-годишната жена oт пловдивския квартал \"Кючук Париж\" е била убита с особена жестокост и по особено мъчителен начин oт мъжа, с когото е живяла на семейни начала и който по-късно се е самоубил. Информацията за тежкия инцидент от вчера следобед бе потвърдена официално от Окръжна прокуратура-Пловдив. Започнато е досъдебно производство. Двата трупа са открити в апартамента от брата на мъжа и майстор ключар, който той повикал, за да отворят входната врата. Преди обяд на 15 март братът на 32-годишния мъж получил позвъняване на мобилния си телефон от жената, с която последният съжителствал, но не могъл да отговори на обаждането. Впоследствие опитал неколкократно да се свърже с нея по телефона, но тя не отговорила на повикванията. Опитал да се свърже и с брат си, но той също не отговорил. Заради това около 15.30 ч. той отишъл до апартамента, който брат му обитавал заедно с 29-годишната жена и 13-месечната им дъщеря. Опитал да отключи входната врата, но установил, че от вътрешната страна на бравата е поставен ключ. От вътрешността на апартамента се чувал детски плач. Братът веднага потърсил ключар. Вътре видели телата в близката до вратата стая, а братът извел детето. После ключарят подал сигнал в МВР-Пловдив, а минути по-късно звъннал и на 112. На място веднага е бил изпратен екип от разследващи. Жената била намерена лежаща по гръб с порезна рана на шията и защитни порезни рани по ръцете. Мъжът лежал по лице, като в дясната си ръка държал кухненски нож, забит в шията му. Пристигналият екип на спешна помощ констатирал настъпване смъртта и на двамата. До момента са извършени множество процесуално-следствени действия, огледи на местопроизшествие и разпити на свидетели. Били са назначени съдебно-медицински, биологична, дактилоскопна и химически експертизи. Детето на починалите се намира при близките им. Разследването по случая продължава.", "date": "2018.03.16", "title": "Обрат във версията за двойното убийство в Пловдив"}
{"url": "http://www.faktor.bg/bg/articles/novini/balgariya/ne-e-shega-siderov-potegli-kam-moskva-shte-nablyudava-chestniya-izbor-na-svoya-favorit", "text": "Лидерът на \"Атака\" Волен Сидеров е отпътувал за Москва днес. Придружават го Явор Нотев, заместник-председател на Народното събрание и Десислав Чуколов, също депутат и дясна ръка на Сидеров, съобщава Канал3.  Тримата атакисти ще присъстват в Русия в качеството си на наблюдатели на президентските избори, които са в неделя, 18 март. Очаква се Владимир Путин да спечели за четвърти път поста. От БСП също имат пратеник в Москва. Това е Петър Кънев, който е председател на икономическата комисия в парламента. Журналистът и парламентарист Александър Симов вече е в руската столица.  От столичната организация на социалистите съобщават, че лидерът на БСП – София Калоян Паргов и заместник-председателят на столичната организация проф. Ваня Добрева са поканени за международни наблюдатели на президентските избори в Русия от Съвета на федерацията на Федералното събрание на Руската федерация.", "date": "2018.03.16", "title": "Не е шега: Сидеров потегли към Москва, ще наблюдава честния избор на своя фаворит"}
{"url": "http://www.faktor.bg/bg/articles/novini/svyat/stoltinberg-nato-ne-iska-vtora-studena-voyna", "text": "Генералният секретар на НАТО Йенс Столтенберг призова днес Русия да сътрудничи по \"аферата Скрипал\" и каза, че алиансът не иска нова Студена война, предаде Франс прес. По отношение на Русия разполагаме с това, което аз наричам \"двустранен подход\". От една страна - разубеждаване, защита, от друга страна - диалог, защото не искаме една нова Студена война, не искаме нова надпревара във въоръжаването\", каза Столтенберг пред Би Би Си. \"Русия е наш съсед, следователно трябва да продължаваме да се опитваме да подобрим нашите отношения с Русия\", каза той и допълни, че \"изолирането на Русия\" не е \"алтернатива\". \"В даден момент Русия ще разбере, че е в неин интерес да сътрудничи с нас, да не върви към конфронтацията и ние сме готови да го направим, ако руснаците спазват определени норми и основни правила на международните отношения\", каза Столтенберг.", "date": "2018.03.16", "title": "Столтeнберг: НАТО не иска втора Студена война"}
{"url": "http://www.faktor.bg/bg/articles/zoran-zaev-obvini-prezidenta-ivanov-che-narushava-konstitutsiyata", "text": "Законът за използването на езици няма да промени нищо в Република Македония и няма да наруши общото ни бъдеще. Призовавам да оставим закона да влезе в сила, да се уважават институциите, а Конституционният съд и Венецианската комисия да се произнесат по него. Това заяви македонският премиер Зоран Заев във връзка с решението на президента Горге Иванов да не подписва закона.  Заев определи това негово решение като „открито нарушение на Конституцията и страхливост“.", "date": "2018.03.16", "title": "Зоран Заев обвини президента Иванов, че открито нарушава Конституцията"}
{"url": "http://www.faktor.bg/bg/articles/zakona-za-chastnite-izpalniteli-skara-bsp-i-gerb-v-parlamenta", "text": "Депутати от БСП и ГЕРБ влязоха в сблъсък за закона за частната охранителна дейност, съобщава Би Ти Ви. БСП атакува закона с аргумента, че така държавата абдикира от грижата за хората, а управляващите си позволяват „да раздържавяват МВР”. „Това е една врата към връщането на добре познатите охранители от първите години на прехода. Със своята почти 140-годишна история МВР е напът да се превърне в изпразнена от съдържание и функции структура, която изпълнява само политически поръчки”, коментира депутатът от БСП Тодор Байчев.  От ГЕРБ отговориха на обвиненията, че МВР няма да отстъпи от задълженията си, и напомниха, че при предишното управление на социалистите е закрита СОД – структура, която отговаряше за охраната на имуществото. „Много е лесно и добре звучи за популистката политика, която водят някои партии в българския парламент през последните месеци – да се заиграваш със страха на хората. Но да си играеш със страховете на хората на тема „Сигурност” е опасно за държавата”, заяви Маноил Манев от ГЕРБ. Президентът и главният прокурор вече оспориха пред Конституционния съд възможността кметовете да наемат частни охранителни фирми. Основният им аргумент, е че за сигурността на гражданите отговаря държавата.", "date": "2018.03.16", "title": "Законът за частните охранители скара БСП и ГЕРБ в парламента"}
{"url": "http://www.faktor.bg/bg/articles/ivanka-tramp-poema-chast-ot-funktsiite-na-reks-tilarsan-shte-se-sreshtne-s-vanshniya-ministar-na-yuzhna-koreya", "text": "Дъщерята на президента на САЩ Доналд Тръмп – Иванка ще се срещне с външния министър на Южна Корея Кан Кюн-ха, когато той пристигне в САЩ, след като държавният секретар на САЩ Рекс Тилърсън бе неочаквано отстранен от поста си, пише The Hill. Прессекретарят на южнокорейското външно министерство Но Кю-дук потвърди, че Иванка Тръмп, която заема поста съветник в Белия дом, ще се срещне с министъра. Темите и точната дата на преговорите все още не са ясни.  Очаква се Кан Кюн-ха да се срещне със заместник –държавния секретар Джон Съливан и с председателя на Конгреса Пол Райън.  По-рано се съобщаваше, че министърът ще се срещне с Тилърсън, за да обсъди скорошните преговори със Северна Корея, но Тилърсън бе уволнен по-рано тази седмица, пише \"Фокус\".", "date": "2018.03.16", "title": "Иванка Тръмп поема част от функциите на Рекс Тилърсън,  ще се срещне с външния министър на Южна Корея"}
{"url": "http://www.faktor.bg/bg/articles/novini/svyat/iznenadvashto-vanshniyat-ministar-na-kndr-pristigna-v-shvetsiya", "text": "Севернокорейският външен министър И Йон-хо пристигна на двудневно посещение в Швеция. Това породи предположения, че скандинавската страна може да е домакин на планираната среща на лидерите на САЩ Доналд Тръмп и КНДР Ким Чен-ун, предадоха Ройтерс и ДПА. Говорител на шведското външно министерство заяви, че И е в Стокхолм, за да обсъди с шведската си колежка Маргот Валстрьом сигурността на Корейския полуостров и представляването на дипломатическите интереси на САЩ в Северна Корея от Швеция. По-рано днес шведският премиер Стефан Льовен заяви, че Стокхолм е готов да помогне за евентуалните преговори между Вашингтон и Пхенян. „Главните играчи Южна Корея, Северна Корея, Китай, САЩ и Япония трябва да се договорят каква роля може да играе Швеция в този процес. Ние сме заявявали, че ако можем по някакъв начин да подкрепим този процес, сме готови да го направим”, каза Льовен. Швеция има посолство в Пхенян от началото на 70-те години и може да помогне за организирането на среща между Тръмп и Ким, дори и в крайна сметка да не е домакин на тези преговори. Швеция е дипломатически представител на САЩ в Северна Корея и е помагала за освобождаването на задържани в КНДР американски граждани.", "date": "2018.03.16", "title": "Изненадващо външният министър на КНДР пристигна в Швеция"}
{"url": "http://www.faktor.bg/bg/articles/i-glas-naroden-napuska-reformatorskiya-blok", "text": "\"През месец февруари 2017 г. ПП \"Глас народен\" подписа коалиционно споразумение с Реформаторски блок, с ясната идея, че единствения път за запазване на дясното, е обединение. В последвалата предизборна кампания за 44-то НС разцепените на три и самоопределили се за десни коалиции воюваха сами със себе си като оставиха на изборното поле близо 300 хиляди души без представителство в българския парламент. От това спечелиха ГЕРБ, БСП, ДПС, ОП, та дори и ВОЛЯ на Марешки, които произвеждат най-големия законодателен брак в политическата история на България\".  От партията подчертават, че в последните месеци са инициирали дебати и срещи за обединение на десните партии, като ясно са заявили, че нямат претенции да си приписват водеща роля, но обединението е задължително, за да има дясната опозиция алтернатива на сегашното управление.  \"В момента, традиционната десница продължава своя разпад, като десните партии търсят партньори, без значение от мястото им в политическото пространство, чрез които да се бори за влизане в Парламента. Не виждаме смисъл да се продължава легитимирането на политически разпад на традиционната десница\", заявиха още от формацията.  Според тях замразяването на членството на партията на Меглена Кунева \"Движение България на гражданите\" е ясен знак за разединени позиции и непреодолими различия в Реформаторския блок. Преди дни оттам призоваха Блокът да поиска оставката на Бойко Борисов и да се върви към предсрочни избори. \"Глас народен\" не вижда смисъл да продължава да легитимира политическия разпад на традиционната десница, като следва позиции и действия, в чиито смисъл не сме убедени и които задълбочават разединението. С настоящото писмо заявяваме, че \"Глас Народен\" продължава самостоятелно като остава отворена към всички десни партии, организации и граждани за диалог, общи политики и инициативи\", се казва още в изявлението на парти", "date": "2018.03.16", "title": "И \"Глас народен\" напуска Реформаторския блок"}
{"url": "http://www.faktor.bg/bg/articles/novini/svyat/politsiyata-nahlu-v-ofis-na-navalni-blokira-rabotata-na-nablyudateli", "text": "Полицията в Кемеров е започнала акция по изземването на компютри и друга техника от щаба на опозиционния лидер Алексей Навални. Това съобщава за сайту \"Сибирь.Реалии\" регионалният координатор Ксения Пахомова. По думите й сътрудници на МВД са блокирали целия офис, до него не може да припари нито адвокат, нито доброволец или активист. Действията си полицията обяснява с разследване на углавно дело, като твърдят, че то е повдигнато към сътрудници от регионалния офис на политика. Сама тя те не е била в щаба във времето, когато са влезли полицаите, а сега вече не може да се свърже със своите колети, намиращи се в там. Пахомова се опасява, че сътрудници на полицията могат да изземат правата на наблюдателите да работят по места.", "date": "2018.03.16", "title": "Полицията нахлу в офис на Навални, блокира работата на наблюдатели"}
{"url": "http://www.faktor.bg/bg/articles/novini/svyat/kremal-otvrashta-na-udara-zapochva-da-razsledva-ubiystvo-na-rusnak-v-london", "text": "Русия съобщи, че е започнала разследване за убийство, свързано със смъртта на Николай Глушков, руснак, който е открит мъртъв този месец в дома си в Лондон, предава AFP, цитирана от \"Фокус\".  Следственият комитет съобщава, че ще разследва смъртта на Глушков, бивш заместник-генерален директор на „Аерофлот“, който получава политическо убежище във Великобритания, след като е затворен в Русия за пране на пари и измама.", "date": "2018.03.16", "title": "Кремъл отвръща на удара - започва да разследва убийство на руснак в Лондон"}
{"url": "http://www.faktor.bg/bg/articles/petak-13/po-ruski-plan-otstranyavat-patriarh-neofit-ot-upravlenieto-na-tsarkvata-bezpolezen-za-moskva", "text": "Под натиск от Кремъл и Руската православна църква е започнало активно мероприятие за отстраняване на българския патриарх Неофит. Това разкриха пред Faktor.bg източници от синодалната палата. Информацията бе потвърдена и от агенти от контраразузнаването, които вече следят опасните процеси. В случая не става дума за физическо отстраняване на главата на Българската православна църква, а за  принуждаването му или подсещането сам да се откаже от поста като подаде оставка, или Неофит да поиска да се избере от Св. синод митрополит, Идеята идва от Руската православна църква и дори е била сондирана по време на посещението на патрирах Кирил у нас за 3 март. Ясен знак в тази посока е и спешното отстраняване на архимандрид Филип като предстоятел на Руската църква в София и заточението му в Бейрут.  Всъщност тази схема не е нещо непознато. Духовници разкриват, че от 1915 до 1945 г. Св. синод има наместник-председатели, а не се избира екзарх. Вторият прецедент е по времето на патриарх Кирил,  при негово заболяване тогавашният Врачански митрополит Паисий изпълнява  задълженията му. Извънредни мерки се взимат и по време на разкола – назначават се управляващи в епархиите, в които митрополитите са минали на страната на покойния Пимен. Съгласно Устава на БПЦ подобен вариант е напълно възможен, ако патрирахът сам пожелае или ако не може да изпълнява задълженията си. Необходимо е само приемане на синодална наредба. Мотивите за да се пристъпи към такава процедура са налице и сега – Неофит е почти недействащ, демонстрира лошо здравословно състояние, авторитетът на Църквата сред обществото е нечувано нисък, а в църковните среди се коментират и множеството финансови и имотни злоупотреби, извършени по време на неговия менадат. От друга страна, той вече  на нашата територия, демонстрира го лично Кирил Гундяев.  В синодалната палата пък не крият, че Неофит от доста време съвсем формално изпълнява функциите си на патриарх. Красноречив пример в тази посока  е скандал от преди седмица. Началникът на отдел „Връзки с обществеността” на Св. синод - свещеник Николай Георгиев, излиза със специална позиция в защита на президента Румен Радев, след срещата му с руския патриарх Кирил. Оказва се, че позицията става факт без знанието на все още действащия български патриарх. Неофит поискал обяснение за самоволството, но разбира, че на свещеника са му наредили  митрополитите Гаврил и Николай, без да съгласуват с патриарха и  останалите владици това свое решение. Заръката им била:   Но  наглите въпроси на Кирил са били посрещнати с пълно мълчание от наша страна. Двамата  български митрополити, които проведоха акцията за бойкот на събора – Гавраил Ловчански и Николай Пловдивски, са били в състояние - единият на мълчание, а Николай на неприсъствие.  и след приключването на тази среща, и оттеглянето на Кирил в кабинета на Радев. В „Гербовата зала” на президентството Неофит се обръща към Волоколамския митрополит Иларион с думите: „Владика, прастите мене”, а след това се навежда и целува ръка на Илираион, което показва кой на кого е подчинен. Тези сцени са документирани от фотографа на президентството, но ако все пак снимките са унищожени, то кадрите са запечатани и от камерата на друго лице.  С визитата и поведението на руския патриарх Кирил у нас, Неофит реално получава негласно незадоволителна оценка за задачите, които са му били възложени от Москва. Това налага да се премине към схема за отстраняването му от реалното управление на Църквата. Митрополитите от Св. синод са дали ясен знак, че ще продължат  да се съобразяват с интересите на Русия, а Църквата ни остава преданна на Москва в сложната геополитическа обстановка. През последните години в духовните среди у нас се налага усещането, че най-близки до Русия и с шансове да поемат управлението на БПЦ са Гавраил Ловчански и Николай Пловдивски, но след 3 март пъзелът е съвсем различен. Новият фаворит на Русия у нас е Варненският и Великопреславски владика Йоан, коментират в синода. Той е завършил с отличие Московската духовна академия и най-вероятно е човекът, който ще стане администратор на БПЦ, а има и шансове за бъдещ патриарх. Със специално внимание е почетен и главният секретар на Св. синод – Герасим. Лично от ръцете на патриарх Кирил той единствен получава църковно отличие, което става повод за одумване сред събратята му. Сериозен аргумент за фаворизирането на Йоан е фактът, че  по напълно необясними и некаконични причини на него е предоставено правото   Големият въпрос сега е, ще може ли БПЦ да се еманципира и откъсне от руските си зависимости, и да покани и братската Македонската църква, и нейният предстоятел Стефан на Велики четвъртък, когато се освещава мирото. Така и в Македония ще могат   понеже МПЦ е в схизма и няма право да вари миро. До сега са го получавали от Румънската църква.  Казусът е много важен, защото така БПЦ демонстрира пред обществото, че е готова да стане майка на Македонската. Но дали ще им даде мирото, което в символиката на християнството е като млякото, което майката дава на новороденото. Шансът това да се случи е минимален, защото макар че Св. синод се ангажира публично пред православния свят за признаването на Македонската църква,  реално Неофит не обели и дума по тази тема  нито пред Вселенския патриарх Вартоломей, нито пред руския Кирил. Пред БПЦ предстоят тежки изпитания – Църквата ни реално е предоставена на концесия на Руската, а това само ще засили обезверяването на българина и ще го принуди да търси другаде духовна опора.", "date": "2018.03.16", "title": "По руски план отстраняват патриарх Неофит от  управлението на Църквата – безполезен за Москва"}
{"url": "http://www.faktor.bg/bg/articles/maloletna-strelya-po-svoy-sauchenik-s-lovna-pushka-v-kardzhaliysko", "text": "11-годишна ученичка е стреляла във въздуха с пневматична пушка след свада със свой ученик в училището в село Гулийка, Кърджалийско, съобщава Канал3. Полицаи от районното управление в Крумовград проверяват инцидента, които станал около 16:00 часа на 14 март. По първоначални данни след спора със съученик момичето се прибрало вкъщи, взело оръжието, което не е огнестрелно и е регистрирано по надлежния ред от майка ѝ. Пушката е иззета и е на съхранение у полицията. Проверката се извършва от група „Криминална полиция“ и инспектор от Детска педагогическа стая в управлението. Случаят е докладван в Районна прокуратурата в Крумовград и е уведомен Отдела за закрила на детето.", "date": "2018.03.16", "title": "Малолетна стреля по свой съученик с ловна пушка в Кърджалийско"}
{"url": "http://www.faktor.bg/bg/articles/obshtestvo/zakon-i-red/desni-partii-zovat-deputatite-da-ne-pipat-nakazatelniya-kodeks", "text": "Пет десни партии, които са извън парламента,  призоваха народните избраници да не приемат промените в Наказателния кодекс, предложени от Министерския съвет. ПП \"Демократи за силна България\", ПП \"Движение Да България\", ПП \"Зелените\", ПП \"ДЕОС\" и ПП \" БЗНС\" изпратиха своя позиция, в която изтъкват, че прокуратурата получава неограничена възможност за намеса в стопанския оборот и за груба репресия на бизнеса с промените с промените в Наказателния кодекс, което те считат за неприемливо. Припомняме, че промените бяха приети на първо четене от Комисията по правни въпроси на 44-то Народно събрание. Законопроектът за изменение и допълнение на Наказателния кодекс, внесен от Министерския съвет, бе гласуван на 14 март 2018 г. По-рано през деня правосъдният министър Цецка Цачева защити промените в Наказателния кодекс, които засягат корупцията в публичния и частния сектор.  \"За пореден път, законотворците създадоха предпоставки за произвол на властимащите, вместо да изработят правни норми, които да уреждат адекватно и устойчиво реални проблеми в обществените отношения. Казано по друг начин - предвижданите промени, тяхната философия, ще доведат до риск с предвидими последици - търговските отношения да попаднат в \"черната дупка\" на българското правораздаване, каквато е нереформираната прокуратура\", пишат в позицията си от партиите. Десните партии припомнят мотивите към Законопроекта, според които целта е: \"изменения, свързани със законодателната рамка за така наречените \"корупционни престъпления\". Според тях се създават предпоставки наказателноправните норми да се прилагат симетрично както за длъжностни лица от публичния сектор, така и за длъжностни лица от частния сектор. Според политиците с промените в НК всяко всяко неизпълнено договорно задължение може да бъде третирано като престъпление. \"Това води до недопустима намеса на държавата в гражданския и търговския оборот. Заличава се границата между наказателна отговорност и гражданскоправната, административната и дисцпилинарната отговорност. Предвижда се недопустимо смесване на стандартите за правна уредба на дейността на частния и на публичния сектор\", предупреждават от ПП \"Демократи за силна България\", ПП \"Движение Да България\", ПП \"Зелените\", ПП \"ДЕОС\" и ПП \" БЗНС\". Според тях, вносителите се опитват да се оправдаят с Анализа на европейски прокурори за структурния и функционален модел на Прокуратурата на Република България от края на 2016 г. Никоя препоръка не може да бъде тълкувана и използвана като повод за погазване на основни свободи в нарушение на Хартата на основните права на Европейския съюз. Част от цивилизационен избор на България е развиването на икономика, установена на свободната инциатива. Този избор е защитен от Констутицията и от Хартата на основните права на Европейския съюз, припомнят десните партии. Те настояват националното законодателство да гарантира спокойното упражняване на свободата на договаряне, а не да създава страх от наказателна репресия при всяка сделка.", "date": "2018.03.16", "title": "Десни партии зоват депутатите да не пипат Наказателния кодекс"}
{"url": "http://www.faktor.bg/bg/articles/politika/hlyab-i-pasti/newsweek-gubi-li-putin-kontrol-nad-ruskite-ubiytsi", "text": "ФСС е политическа полиция, действаща без правила, безнаказано и под благосклонната защита на Кремъл. Те са достатъчно влиятелни, за да не се тревожат, ако техните похождения създават проблеми на Министерството на външните работи, пише Оуен Матюс от списание Newsweek \"Що се отнася до предателите - те ще гушнат букета, вярвайте ми. Те са предали своите приятели, своите другари по оръжие, и каквото и да са получили в замяна, трийсетте сребърника ще ги задавят като кол в гърлото\". Това не е фраза от \"Кръстника\", това е изявление на Владимир Путин, направено пред националната телевизия през 2012 година.  Затова и не е изненада, че   когато на 6 март 68-годишният бивш руски шпионин Сергей Скрипал и дъщеря му Юлия бяха отровени със смъртоностно-нервно-паралитично вещество в центъра на спокойното английско градче Солсбъри. Би било твърде драстично, ако руският президент е заповядал такова нападение на британска територия, но много по-плашещ вариант е, ако убийството е дело на руски отряд ликвидатори, официално действащо безнаказано, но по собствена инициатива. \"Това, което ме кара да съм предпазлив в предположенията си е невероятната глупост на подобно действие точно в този момент. Русия се опитва да се държи по възможно най-добрият начин преди световното по футбол. А отравянето беше направено толкова публично, че само нанесе вреда на Путин\", коментира депутат от британския парламент, бивш член на Комисията по отбрана.  От друга страна Скрипал със сигурност попада в  Но покушението срещу човек, който е преминал процедурата по официална размяна, подкопава логиката на този протокол, установен във времената на Студената война. Шпионският обмен е сделка: двете страни плащат цена, за да си върнат своите хора.  \"Да започнем да ликвидираме хората, които сме се договорили да разменим, противоречи на смисъла на всичко това, затруднява честните преговори в бъдеще\", смята британски дипломат, пожелал анонимност. Според Марк Галеоти от Института по международни отношения, може би потенциалните убийци на Скрипал не са се тревожили за преките последствия, заключаващи се в това, че в контрола на Путин над спецслужбите ще се появят нови пукнатини. А опитът за убийството на бившия офицер от външното разузнаване може да е елемент от съперничеството между различните служби. \"Федералната служба за сигурност (наследник на КГБ), все по-активно действа извън границите на Русия\", твърди Галеоти.  Според него, ФСС силно се различава от традиционното ГРУ (военното разузнаване). ФСС е политическа полиция, действаща без правила, безнаказано и под благосклонната защита на Кремъл. Те не познават стария \"етикет\" и не се стремят да го спазват. Те са достатъчно влиятелни, за да не се тревожат, ако техните похождения създават проблеми на Министерството на външните работи. Те често действат дилетантски, но агресивно\", обяснява Галеоти. Но защо точно сега? Скрипал е напуснал ГРУ преди 19 години и, както изглежда, е водил спокоен живот на пенсионер.  Според източника ни, нападението може да е работа на офицери от ГРУ, чиято кариера е била разрушена в резултат от \"предателството\" на Скрипал още през 90-те години.  Оценките се разминават, но, според някои данни, той е разкрил близо 300 агенти и офицери. И ако те са били приблизително на възрастта на Скрипал, сега някои от тях са генерали, хора, които са в състояние  Това, разбира се, са предположения, но, несъмнено, подозренията падат върху Русия, а политическият натиск за ответни мерки ще се засилва не само във Великобритания.", "date": "2018.03.16", "title": "Newsweek: Губи ли Путин контрол над руските убийци?"}
{"url": "http://www.faktor.bg/bg/articles/tsvetanov-debatat-za-nasilieto-nad-zhenite-tryabva-da-se-provede-v-parlamenta", "text": "Дебатите за насилието над жените и трафика на хора трябва да се провеждат в парламента и образователната система. Има нужда депутатите да чуят по-добре за проблемите на тези хора. Дискусии трябва да има и в образователната система. Нека покажем лошите примери на учениците, за да може превенцията срещу тези пороци да бъде култивирана у тях още в ранна детска възраст. Това заяви председателят на Комисията по вътрешна сигурност и обществен ред Цветан Цветанов в рамките на международната конференция „Сигурно бъдеще за жените – сигурно бъдеще за всички“ в София. Това съобщиха от пресцентъра на ГЕРБ.  Форумът се организира от фондация „Асоциация Анимус“ и се провежда под патронажа на еврокомисаря по въпросите на цифровата икономика и цифровото общество Мария Габриел. Цветан Цветанов изнесе лекция в рамките на панела „Превенция и борба с насилието на жени – цялостна законодателна рамка и подход към проактивни политики“.  „Преди години, в качеството си на министър на вътрешните работи, оглавявах Националната комисия за борба с трафика на хора. Много мои колеги и съграждани тогава вярваха, че колкото по-малко жертви сме имали, толкова по-близко сме били до решаването на проблема. Това съвсем не беше така“, коментира Цветан Цветанов.  Той посочи, че в борбата с трафика на хора и насилието над жените най-важно е идентифицирането на жертвите. По думите му след като Комисията е започнала да прилага този подход, броят на жертвите рязко се е увеличил.  „Едва тогава осъзнахме какъв е реалният мащаб на проблема. Имаше и друг казус. 95% от присъдите на насилниците бяха условни, от което нямаше никаква полза. Завишихме наказанията, като максималното стигна до 15 години затвор“, обясни председателят на Комисията по вътрешна сигурност и обществен ред.  „За съжаление в местната власт няма достатъчно желание за изграждането на местни комисии за борба с трафика на хора.Това е много лошо, защото на нас местната власт ни е много нужна. Те трябва да правят непрекъснато информационни кампании, за да стигнем до семейната среда. Всички знаем каква е ролята тук на възпитанието“, каза още Цветанов и допълни, че държавата подкрепя всеки един, който има смелостта да излезе и да разкаже своята лична история, пропита с ужаса на домашното насилие.  „По важна обаче е превенцията. Трябва да достигнем до всички потенциални жертви. Да им подадем ръка, за да може на следващата такава конференция съотношението на жертви и представители на институции да не е 80/20, а 50/50“, подчерта той.", "date": "2018.03.16", "title": "Цветанов: Дебатът за насилието над жените трябва да се проведе в парламента"}
{"url": "http://www.faktor.bg/bg/articles/lavrov-tryabva-da-sprem-obsluzhvaneto-na-ruskiya-blaten-kapitalizam-vav-velikobritaniya-i-korumpiranite-miliarderi", "text": "Русия със сигурност ще изгони британски дипломати в отговор на анонсираното от Великобритания изгонване на 23 руски дипломата във връзка с отравянето на бившия полковник от ГРУ Сергей Скрипал.   Това заяви днес министърът на външните работи на Русия, цитиран от ТАСС, предава Фокус. „Разбира се, че ще го направим“, подчерта Лавров в отговор на съответстващ въпрос. Той не уточни точното количество на британските дипломати, които ще бъдат изгонени.  Лидерът на Лейбъристката партия предупреди в петък, че Великобритания се впуска в нова Студена война с Русия, преди да има доказателства и да е доказала участието на Кремъл в отравянето на бившия полковник от ГРУ Сергей Скрипал, предава в същото време Ройтерс, цитирана отново от Фокус. „Да се впускаме напред, преди полицията да събере доказателства ,и то в трескава парламентарна атмосфера, не е от полза нито на правосъдието, нито на националната сигурност“, написа той в своя материал по въпроса за вестник \"Гардиън\". „Ужасното събитие изисква на първо място изключително подробно и усърдно криминално разследване“, пише Корбин, като добавя, че не подкрепя тезата за участие на Путин или Русия в нападението. „Това не означава, че трябва да се впуснем в нова Студена война, когато ще трябва да увеличим разходите си за оръжие, да разширим участието си в прокси войните из целия свят и да приемем политика на Маккартизъм“, предупреди работническият лидер. Корбин предположи, че руската мафия, на която е позволено да се установи във Великобритания, може да стои зад нападението, и бе категоричен, че Обединеното кралство трябва да спре да приеме корумпиращите пари от бившия Съветски съюз. „Трябва да спрем да обслужваме руския блатен капитализъм във Великобритания и корумпираните милиардери, които използват Лондон, за да пазят богатството си“, категоричен е лидерът на Лейбъристите.", "date": "2018.03.16", "title": "Лавров: Русия със сигурност ще изгони британски дипломати"}
{"url": "http://www.faktor.bg/bg/articles/noviyat-vatreshen-ministar-na-germaniya-myusyulmanite-koito-zhiveyat-tuk-prinadlezhat-na-germaniya", "text": "Ислямът не принадлежи на Германия, заяви новият вътрешен министър на страната Хорст Зеехофер, цитиран от \"Ройтерс\". Той представи серия от твърди политики за имиграцията на фона на силната подкрепа за крайнодясната партия \"Алтернатива за Германия\", която след изборите миналата година за пръв път влезе в националния парламент. По оценки на германското правителство между 4.4 и 4.7 милиона мюсюлмани живеят в страната. Зеехофер, който е член на баварската сестринска партия на Ангела Меркел Християнсоциален съюз (ХСС), каза, че ще въведе \"основен план за бързи депортации\". Той освен това обеща да направи повече за отстраняване на причините за бягството на хората и за да се класифицират повече държави като \"сигурни\" страни по произход. Това би улеснило депортирането на хората, които не са получили убежище. \"Разбира се, мюсюлманите, които живеят тук, принадлежат на Германия\", посочи Зеехофер, като все пак подчерта, че Германия не трябва да се отказва от собствените си традиции и обичаи, които съдържат християнството в основата си. \"Моето послание е – мюсюлманите трябва да живеят с нас, не до нас или срещу нас\", каза Зеехофер, който положи клетва като вътрешен министър в сряда. Ведомството, което той ще оглавява, се казва Министерство на вътрешните работи, строителството и родината. Зеехофер опитва да демонстрира, че партията му работи за справяне с проблема с имиграцията преди регионалните избори в Бавария през октомври, на които се очаква \"Алтернатива за Германия\" да влезе в парламента на провинцията. В коалиционното споразумение с консервативния блок на Меркел, включващ ХСС и нейния Християндемократически съюз, Германската социалдемократическа партия се съгласи с мерки за ограничаване на имиграцията към страната.", "date": "2018.03.16", "title": "Новият вътрешен министър на Германия: Мюсюлманите, които живеят тук, принадлежат на Германия, но не и ислямът"}
{"url": "http://www.faktor.bg/bg/articles/novini/balgariya/sdruzhenie-dom-da-se-prekratyat-pravomoshtiyata-na-rumen-radev-narushi-konstitutsiyata-stana-zalozhnik-na-chuzhda-darzhava", "text": "Президентът Румен Радев наруши грубо Конституцията и  съгласно чл. 92, ал.1 от нея не може да „олицетворява единството на нацията“ и да „представлява Република България в международните отношения.“ За това трябва да му бъдат прекратени правомощията на държавен глава. Това се изтъква в Открито писмо на Сдружение „Достойнство, отговорност, морал“ (ДОМ), представлявано от Иван Сотиров. Писмото е изпратено до председателя на парламента Цвета Караянчева и до народните представители от всички парламентарни групи. Като основание за това от Сдружението изтъкват, че Румен Радев е единственият държавен глава в света, допуснал само представителите на чужда държава и медии да водят запис на официална среща в сградата на институцията,  която представлява и да бъде назидаван публично от представител на  Русия.  Ето и пълния текст на Откритото писмо:", "date": "2018.03.16", "title": "Сдружение ДОМ:  Да се прекратят правомощията на Румен Радев - наруши Конституцията, стана заложник на чужда държава"}
{"url": "http://www.faktor.bg/bg/articles/otrovata-za-skripal-e-postavena-v-kufara-na-dashterya-mu-predi-da-napusne-moskva", "text": "Има версия, че нервнопаралитичното бойно отровно вещество, използвано срещу бившия руски шпионин Сергей Скрипал, е било поставено в куфара на дъщеря му, преди тя да напусне Москва, предаде \"Ройтерс\", цитирайки статия на британския в. \"Телеграф\". На 4 март 66-годишният Скрипал и 33-годишната му дъщеря Юлия бяха открити в безсъзнание на пейка пред търговски център в южния британски град Солсбъри. Оттогава те са в критично състояние в болницата. Юлия Скрипал е пристигнала в Лондон от Русия на 3 март, съобщават силите за борба с тероризма. Британски следователи работят по теорията, че отровата е била импрегнирана в дреха или козметика на дъщеря му, или в подарък, отворен в дома на Скрипал в Солсбъри, съобщава вестникът. Според Лондон отровата, която е засегнала и британски полицай, явил се на мястото, е веществото \"Новичок\", разработено от съветската армия. Британските власти обвиниха Москва в първо използване на подобно оръжие на територията на Европа след края на Втората световна война. Двадесет и трима руснаци, които според Лондон са шпиони, работещи под дипломатическо прикритие, са получили една седмица, за да напуснат страната. Вчера Великобритания, Франция, Германия и САЩ отправиха съвместен призив към Русия да обясни как отровата е била използвана на британска територия. Москва отрича да е замесена и обвини Лондон, че раздухва антируска истерия.", "date": "2018.03.16", "title": "Отровата за Скрипал е поставена в куфара на дъщеря му, преди да напусне Москва"}
{"url": "http://www.faktor.bg/bg/articles/novini/svyat/boris-dzhonsan-izklyuchitelno-veroyatno-e-putin-lichno-da-e-naredil-atakata-s-novichok-v-solsbari", "text": "Британският външен министър Борис Джонсън обяви, че е \"изключително вероятно\" руският президент Владимир Путин лично да е взел решението и да е наредил атаката с нервнопаралитично вещество в Солсбъри срещу бившия разузнавач Сергей Скрипал и дъщеря му Юлия Скрипал, при която пострадаха десетки, съобщи \"Ройтерс\". Британският първи дипломат направил коментара по време на посещение в музей в Лондон, където беше с полския си колега Яцек Чапутович, два дни след като Великобритания въведе серия мерки срещу Русия и я обвини, че е извършила покушението срещу Скрипал.  Кремъл отрича страната да имала каквато и да било роля в покушението. Междувременно прессекретарят на Путин, Дмитрий Песков, обяви, че Москва може да въведе ответни мерки \"всеки момент\". Думите му предшестваха коментара на Джонсън, който Песков определи като \"шокиращ\" и \"непростим\". \"Нямаме нищо против самите руснаци. Няма да има русофобия като резултат от случилото се,\" каза Джонсън. \"Пререканието ни е с Кремъл на (руския президент Владимир) Путин и с решението му - а ние мислим, че е изключително вероятно решението да е било негово - да нареди използването на нервнопаралитично вещество по улиците на Великобритания, по улиците на Европа за пръв път след Втората световна война.\"", "date": "2018.03.16", "title": "Борис Джонсън: \"Изключително вероятно\" е Путин лично да е наредил атаката с \"Новичок\" в Солсбъри"}
{"url": "http://www.faktor.bg/bg/articles/novini/balgariya/mestan-dost-e-vrag-za-natsionalistite-zashtoto-nashata-kauza-e-evro-atlanatizma", "text": "Лидерът на партия ДОСТ излезе с официална позиция след вчерашното изявление на ВМРО, което поиска официално ДОСТ да бъде заличена от съда като политическа формация, изтъквайки, че партии на етническа и верска основа нямат място в българския политически живот.  Ето пълният текст на позицията на ДОСТ Вчера – 15.03.2018 г., националистите от ВМРО поискаха партия ДОСТ да бъде заличена от съда. Те от години напомняли, че партии на етническа и верска основа са били забранени от Конституцията, но искат закриването единствено на ДОСТ.  Защо точно на ДОСТ? Въпросът е с абсолютно ясен отговор.  ДОСТ е истинският политически защитник на стотици хиляди български граждани, които заради своите етнически и религиозни различия са подложени на дискриминация и непрекъснато са обект на нападки с езика на омразата на т.нар. обединени патриоти. Наред с това ДОСТ е политически представител и на всички български граждани, за които толерантността в човешките отношения, равноправието и свободата са човешки ценности, преди да са принципи на демокрацията. Изглежда, че други партии които имат претенцията да представляват интересите на малцинствата в България, не са проблем за Красимир Каракачанов, Волен Сидеров и Валери Симеонов. Защо?! С какво те, за разлика от ДОСТ, някак си са приемливи? Убеден съм, че членовете и симпатизантите на ДОСТ, както все повече български граждани, подкрепяли досега други партии, ще намерят верния отговор на този въпрос.  Именно партия ДОСТ „боде“ очите на българските националисти със своята много ясна и категорична политическа платформа, в основата на която стои човекът с неговата идентичност и свещени права. ДОСТ е враг, защото, вместо да имитира защита на права, ги защитава смело и безкомпромисно и не ги жертва задкулисно заради лични и корпоративни интереси. За разлика от други, ДОСТ не просто говори за правото на майчин език, а води дела в Страсбург срещу България за свободното му ползване, без санкции и глоби.  Вярвам, че над 100 000 избиратели на ДОСТ са възмутени, без да бъдат уплашени от щенията на ВМРО. Избирателите ни знаят, че никой не може да ги уплаши, защото са непоколебимо убедени във високата кауза на ДОСТ. ДОСТ вече не е просто юридическо лице, а представлява над 100 000 избиратели.  Никой не може да заличи над 100 000 свободни български граждани, защото политическата им свобода не е подвластна на мракобесието на национализма дори когато управлява страната.  Посегателството на ВМРО и националистите срещу ДОСТ по категоричен начин подчертава политическото място на партията ни в евро-атлантизма на България и се явява парадоксално, но безспорно доказателство за нейния правилен път. Искат или не искат, дори на националистите ще им се наложи да приемат, че нас ни има, че сме неразделна и равноправна част от българския народ.  ЛЮТВИ МЕСТАН ПРЕДСЕДАТЕЛ НА ДОСТ", "date": "2018.03.16", "title": "Местан: ДОСТ е \"враг\" за националистите, защото нашата кауза е евро-атлантизмът"}
{"url": "http://www.faktor.bg/bg/articles/novini/balgariya/politolog-sled-tezi-izbori-putin-shte-navleze-v-mavzoleyniya-si-mandat-i-tova-e-neizbezhno", "text": "Трябва да имаме предвид, че Владимир Путин в руското съзнание вече е една историческа личност поради това, че той възстанови руската държавност, върна Русия на световната сцена на политиката и не на последно място – връщането на Крим. Констатациите са на политолога Тодор Тодоров.  В ефира на БНР Тодоров подчерта, че националната идеология на Русия в момента е такава, че тя прави едно тържество между Путин, Русия и родината. Когато има такава идеология, в която Путин е родината – това прави нелегитимни всякакви опозиции в Русия, защото да бъдеш против Путин, означава да бъдеш против Русия, да бъдеш родоотстъпник, обясни политологът. Според него кандидатите на изборите са маргинални фигури в Русия, с изключение на Владимир Путин. И понеже руският манталитет е различен, затова фигурата на Путин е несъмнена. По думите на Тодоров недоволството в страната е много силно и проблемите от социално и икономическо естество са много изострени. Това, което се вижда отвън, е една маска, а в същото време вътре в страната положението е много тежко. Не е ясно как Путин ще подходи към бъдещите си години на управление. Той няма някаква по-определена визия за това какво трябва да се случва в страната. Трудно е да се направят някакви прогнози, но вече започва да се мисли за постпутинова Русия. Владимир Путин ще навлезе в мавзолейния си мандат, след който ще започне \"епохата след Путин\", коментира Тодоров. Политологът предполага, че самият Путин вече мисли за ерата след себе си и се мисли за произвеждането на нов елит, който обаче ще продължава да мисли в линията Путин, смята  Тодоров.", "date": "2018.03.16", "title": "Политолог: След тези избори Путин ще навлезе в \"мавзолейния\" си мандат и това е неизбежно"}
{"url": "http://www.faktor.bg/bg/articles/tsetska-tsacheva-sestra-mi-postrada-ot-kradtsi-kartinata-v-doma-y-beshe-umopomrachitelna", "text": "Нека да не бързаме кампанийно да преработваме законите. Не е добра практика от конкретен повод да се бърза за промяна на правни институти, каза пред Нова телевизия министърът на правосъдието Цецка Цачева по повод случая с д-р Димитров от Пловдив и искането да се направят законови промени за неизбежната отбрана. Държавата е длъжна да реагира при такива случаи и при вълнение в гражданското общество. В отговор на ангажимента на държавата е създадена работна група към Министерството на правосъдието, която да обсъди дали е необходимо да се прецизират текстовете в Наказателния кодекс за неизбежната отбрана. Поканените да се включат представители на Висшия съдебен съвет, на Главна прокуратура, на неправителствени организации, на адвокатура отказаха участие с аргумента, че институтът на неизбежната отбрана е достатъчно добре уреден. Тази група ще се събере в понеделник – нека да се изследва практиката в последната година и ако решат, ще предложат законови промени, каза още Цачева.  Тя разказа, че и нейни близки са ставали жертва на крадци. Влизаха в дома на сестра ми, която беше с две малки деца. Картината след това беше умопомрачителна, посочи правосъдният министър.  Цачева коментира и протеста на надзирателите. \"Представителите на синдикатите не са удовлетворени от резултатите – те искат увеличаване на заплатите с 20%, увеличаване на персонала и изравняване на плащания за специфични условия на труд с тези в МВР. Направихме среща с финансовия министър и беше предложено малко над 5-процентно увеличение, което заедно с 5% увеличение от 1 януари става близо 11%. Протестиращите отказаха. Онова, което зависи от нас, сме го направили. Ако някой ми предложи алгоритъм как със средствата, с които разполагам, да увеличим заплатите им с 20%, ще го направя\", категорична е Цецка Цачева.", "date": "2018.03.16", "title": "Цецка Цачева: Сестра ми стана жертва на крадци, картината в дома й беше умопомрачителна"}
{"url": "http://www.faktor.bg/bg/articles/ubiha-balgarka-i-dvete-y-detsa-v-doma-im-v-kanada", "text": "Тройно убийство в Канада. Жертвите са българка и двете й деца. Красимира Пейчиновски е била открита мъртва в дома си в провинция Онтарио, на около час път от Торонто. Убити са и 13-годишната й дъщеря Венайлия и 15-годишният й син Рой. Жената е имала и още една дъщеря, която в този момент не е била у дома, защото е посещавала шофьорски курс, съобщава Нова телевизия.  Главен заподозрян е Кори Фен - приятелят на Красимира, който е на 29 години. Тя е била разделена с бащата на децата, който е македонец. С татуиран надпис \"Превърни раните в мъдрост\", посинено око, драскотини и кръв по лицето, 29-годишният Фен застана пред съда, за да чуе обвиненията срещу себе си - три за убийство.  \"Това трябва да се е случило под въздействието на наркотици. Тя се е опитвала да се раздели с този човек, защото връзката им не е вървяла\", сподели Ваня Димова, която е дългогодишна приятелка на жертвата. \"Тя беше един прекрасен човек, който никога никой не чу да повиши тон\", допълни Димова, която познава Красимира още от времето, когато живеели в Пловдив. Ваня още не може да си обясни как се е стигнало до това тройно убийство. Полицията открива телата, след като съседка отишла да търси Красимира, защото тя не се появила на работа. Съседката обаче била отпратена от мъж, който по-късно напуснал къщата в черен пикап.", "date": "2018.03.16", "title": "Убиха българка и двете й деца в дома им в Канада"}
{"url": "http://www.faktor.bg/bg/articles/novini/svyat/dva-dni-predi-izborite-v-rusiya-levada-tsentar-prognozira-rekordno-niska-aktivnost", "text": "Едва 58% от руснаците, имащи право на глас, са заявили намерение да отидат да гласуват на предстоящите президентски избори в Русия, сочат данни от проучване на \"Левада ценътр\". Канегорично намерение да отидат да гласуват  са заявили 28%, а 19% път-че няма да гласуват. Най-висока изборна активност в Русия е имало на президентските избори през 1991 година (76,66%), а най-ниска – през 2004 г. (64,38%), на изборите през 2012 година са гласували 65,34%. Директорът на \"Левада център\" Лев Гудков коментира, че реалната активнок по правило е по-ниска от декларираната. \"Крымският \"синдром\" приключва, нараства усещането за несигурност, намалява материалната сигурност на населението, самата кампания е вяла. Всичко това снижава готовността на избирателите да гласуват. Според нас, няма причина да очакваме активност над 60%\" прогнозира Гудков. Според държавната агенция за социологически проучвания ВЦИОМ активността ще бъде между 60 и 70%. \"Теоретично може да има и по-ниска активност, защото електоратът се подмладява, а младите хора не обичат да ходят на изборите\", прогнозира директорът на ВЦИОМ Валерий Фьодоров. \"Мнозинството от руснаците смятат, че и без тях Путин ще бъде избран и няма да отидат да гласуват\", коментира той. На избирателната активнот ще се отразят и призивите за бойкот на редица руски опозиционери и интелектуалци като Алексей Навални и Гари Каспаров. Руските медии коментират намерението на Кремъл непременно да бъдат постигнати 70% активност.", "date": "2018.03.16", "title": "Два дни преди изборите в Русия: \"Левада център\" прогнозира рекордно ниска активност"}
{"url": "http://www.faktor.bg/bg/articles/novini/balgariya/n-nenchev-7-000-negodni-kasetachni-boepripasi-nyakoi-ot-koito-se-razpadat-se-sahranyavat-u-nas", "text": "\"Аз съм използвал целия потенциал и съм говорил с представители на другите страни-членки на НАТО. Ако сега изтребителите ни летят, то е благодарение на ремонта на двигателите в Полша. Аз съм изключително против това, което се случва и настоявам този договор с Русия да бъде спрян. Да ремонтираш сега  стари МиГ-ове в  Русия е като да си купиш фабрика на 9-ти септември. Вижте какво се случва в последните дни в света. Русия е обвинена в интервенция и убийства, а ние заставаме редом до нея. В момент, когато наши съюзници от НАТО обвиняват Русия, ние да сключваме договор с Русия - това е нелепо. Трябва да се търсят други форми, за да се избегне зависимостта от Русия\", коментира сключения договор за ремонт на 10 двигатели на изтребители МиГ с Русия бившият министър на отбраната Николай Ненчев.  \"Министър Каракачанов се кани да преведе 80 милиона на Русия, а е твърде вероятно след това да не получим нито двигатели, нито пари. Говорим за парите на българските данъкоплатци. Тези пари ще бъдат загубени\", прогнозира Ненчев.  Той коментира и трагедията в \"Арсенал\". Според него тя се дължи на това, че в заводите работят необучени кадри.  По думите му, у нас се съхраняват повече от 5 000 тона негодни боеприпаси на 14 места в страната, както и над 700 касетъчни  боеприпаси, някои от които се разпадат.  \"Трябва да се вземат спешни мерки, за да не се случи нова голяма трягедия\", призова той.  \"Наложителна е спешна утилизация. Аз лично съм ги виждал с очите си\", подчерта Ненчев.  \"С Борисов работихме добре. За всички проекти за модернизация получих подкрепа, имаше такава и за еърполисинга. Въпреки това докато Волен Сидеров е в управлението, ние ще бъдем категорична опозиция\", заяви той.", "date": "2018.03.16", "title": "Ненчев: Да ремонтираш сега  стари МиГ-ове в  Русия е като да си купиш фабрика на 9-ти септември"}
{"url": "http://www.faktor.bg/bg/articles/dimo-gyaurov-sluchayat-skripal-e-darzhaven-terorizam", "text": "Това не е първият подобен случай в историята. Шпионският елемент не може да бъде разделен от политическия. Новото е, че се оформя единно становище на НАТО по въпроса. Това каза пред Нова телевизия председателят на Асоциацията на разузнавачите от запаса Горан Симеонов по повод случая с отровения във Великобритания бивш руски шпионин Сергей Скрипал и дъщеря му. Това е елемент от целенасочени политически действия. На Тереза Мей й трябват действия, които да й осигурят подкрепа, добави Скрипал. Тук става дума за държавен тероризъм и затова реакцията е толкова мощна. Ако информацията е вярна, имаме нападение, заяви бившият шеф на Националната разузнавателна служба Димо Гяуров. Това би могло да бъде направено от Русия в случай, когато Путин иска да докаже, че може да достигне навсякъде с всякакви зловещи средства. Това напълно се връзва с демонстрацията на нови оръжия от предишната седмица. То е и за вътрешна, и за външна употреба, коментира Гяуров.", "date": "2018.03.16", "title": "Димо Гяуров разкри какво иска да ни каже Путин с отравянето на Скрипал и дъщеря му"}
{"url": "http://www.faktor.bg/bg/articles/novini/balgariya/krasimir-karakachanov-mig-ovete-shte-sa-godni-do-2029-2030-g-zashto-da-gi-izhvarlyame", "text": "\"Аз не съм груб човек, но Ненчев спести истината на зрителите. В ефир той изговори един куп неистини\", заяви министърът на отбраната Красимир Каракачанов пред бТВ.  \"Николай Ненчев ме забавляваше. Той много добре знае, че самите поляци отказаха да ремонтират нашите МиГ-ове. Те закупуват резервни части от Русия. След като направиха ремонт на нашите двигатели без лиценз, руснаците ги заплашиха, че ще им спрат доставките на резервни части и те ни отказаха. Има възможност освен Русия и фирма-посредник да извърши ремонт, но така цената ще се увеличи\", уточни Каракачанов.  \"България като страна от бившия съветски блок има руска военна техника. Такива са още 4 страни в НАТО. Няма държава, която да изхвърли цялото си въоръжение и да купи ново\".  По думите му сраната ни не може да извади 12 милиарда, за да подмени военната си техника, няма желаещи и да ни направят подарък. \"Страната ни може да използва МиГ-овете си до 2029-2030 г. Защо да ги изхвърляме\", заяви той.", "date": "2018.03.16", "title": "Красимир Каракачанов: МиГ-овете ще са годни до 2030 г., защо да ги изхвърляме?"}
{"url": "http://www.faktor.bg/bg/articles/novini/svyat/tramp-e-reshil-da-smeni-i-savetnika-si-za-natsionalnata-sigurnost", "text": "Президентът на САЩ Доналд Тръмп е решил да замени съветника си за националната сигурност генерал Хърбърт Макмастър, съобщи в. \"Вашингтон пост\", цитиран от Ройтерс.  Вестникът се позовава на петима осведомени източници.  Тръмп обмисля няколко варианта за замяната на Макмастър, сред които бившият постоянен представител на САЩ в ООН Джон Болтън и началникът на канцеларията на Съвета за национална сигурност Кийт Келог.  Смята се, че Макмастър няма да бъде уволнен незабавно.  Тръмп иска да отдели време за тази смяна, за да не унижи Макмастър и грижливо да избере новия си съветник за националната сигурност, пише вестникът, според който Тръмп смята да направи и други кадрови промени в Белия дом.", "date": "2018.03.16", "title": "Тръмп е решил да смени и съветника си за националната сигурност"}
{"url": "http://www.faktor.bg/bg/articles/novini/svyat/putin-the-game-is-over-igrata-naistina-svarshi", "text": "Само до преди половин година преизбирането на Путин на президентските избори през март в Русия изглеждаше напълно гарантирано. Но... ледът се пропука под натиска на господа американските съдебни заседатели, ако трябва да перифразираме Остап Бендер.Немислимото е на път да се случи! Всички независими проучвания в Русия сочат, че Грудинин, кандидатът на комунистическата партия на Зюганов, изпреварва досегашният властелин на Кремъл с над тридесет процента от гласовете на запитаните! Ако се вярва на тези проучвания на обществените нагласи Грудинин  Естествено, официозните прокремълски социологически агенции показват съвсем други проценти в полза на полковника от КГБ. Каква е реалната картина ще се разбере на самите избори. Дотогава обаче имиджът на Путин и неговата клика ще бъде напълно сринат в международен план. Същото ще стане и в Мрежата чрез социалните сайтове и независимите новинарски агенции. Обикновените граждани помежду си открито говорят, че трябва да се сложи край на жалката пародия с Путинското управление. Официално не го признават и все още не смеят да го заявят. Вероятно това ще стане  на самите избори. На всички спечелени досега избори от кликата на Путин бяха вършени грандиозни фалшификации, някои от които доста нагли и неприкрити. Част от тях бяха заснети със скрити камери и пуснати в Ютуб. След изборите през 2012 г. за парламент, наричан държавна дума, се стигна до сериозни неколкодневни граждански протести в Москва. Властта тогава успя да ги тушира и после се зае да съди част от лидерите на протеста. Уплашен от нарастващата гражданска активност срещу клептократичния му режим, Путин в руската политика. Анексира Крим, разпали гражданска война в Украйна, въоръжи отцепилите се Донецка и Луганска републики. Така успя да пренасочи народния гняв от олигархичния елит към изкуствено създадени външни врагове и проблеми. Пет години Путин разиграваше успешно националистическата карта: ние, управляващите сме добри, но лошите украинци, европейци и американци ни завиждат и ни пречат да живеем добре. В началото на 2018г. тази карта изглежда прекалено слаба, за да му гарантира спокойно преизбиране. Всъщност, вече изобщо не може да му гарантира жадуваният четвърти  президентски мандат. Списъкът на американското правителство с близо 200 души от обкръжението на Путин, уличени в източване на руските национални богатства, не може да бъде скрит от обществеността. Обикновените руснаци са наясно, че са   и че нищо хубаво не ги очаква при следващо негово управление. Те не могат да се идентифицират с крадците на милиарди: Дерипаски, Ротенберги и пр, нито могат да простят сладкия живот на фамилиите им по белия свят. И това ще проличи на изборите. Големият въпрос е ще се реши ли Путин да признае евентуално поражение от Грудинин? Ако резултатите са им близки – ще избухнат големи граждански протести в Москва и големите градове. Тогава всичко ще се реши от поведението на милицията и специалните части. Ако нисшите чинове и офицерският състав останат пасивни срещу протестиращите – сбогуването на Путин с Кремъл е неизбежно. Поддържането на подобен клептократичен режим дълго време, десетилетия, не е възможно без подкрепата на редовите чинове в силовите структури и армията. Обикновено те се отказват да подкрепят „вожда“, когато започне да се пролива кръв на улиците. Или когато останат без заплати. Колкото и стабилен да изглежда един режим като на Путин, той може да се сгромоляса буквално за два дни! Достатъчно е десетина офицери на служба да направят заявление, че те с подчинените си свалят подкрепата си за вожда и да започне  По подобен сценарий навремето беше разкаран от върха на властта Милошевич. Силовите структури се отказаха от него и той бе помолен за доброто на Сърбия да признае изборното си поражение. Този сценарий ли очаква Путин? Или отново ще направи всичко възможно да удържи пак президентството. До какво ще доведе всичко това ще научим съвсем скоро. Но от историята през последните 50 години на планетата ние знаем, че нито един от големите тирани не успя да доживее мирно и кротко старините си. Чаушеску, Милошевич, Кадафи, Мубарак, Саддам Хюсеин свършиха по жалък и безславен начин. Натам се е запътил и Башар Асад. Единственото изключение, поне засега, е фамилията Ир в Северна Корея. Доигрались?", "date": "2018.03.16", "title": "Putin: The game is over! Играта наистина свърши!"}
{"url": "http://www.faktor.bg/bg/articles/novini/svyat/ruski-i-srabski-noshtni-valtsi-organizirat-pohod-ruski-balkani-bosna-ne-gi-pusna", "text": "Босна и Херцеговина отказаха достъп на своя територия на шефа на руския рокерски клуб \"Нощни вълци\"  Александър Залдонстанов (известен като \"Хирургът) и Саша Савич на \"Сръбски нощни вълци\", съобщи Слободан Ужич, ръководител на Службата за външни отношения, цитиран от вестник \"Татковина\" . \"Залдостанов и Савич са обявени за заплаха за националната сигурност\", съобщава и сараевският портал Zurnal. По този начин босненските власти се опитват да попречат похода \"Руски Балкани\", организиран от федерацията по мототуризъм на Русия. В рамките на похода с дължина над 2 000 километра са предвидени посещения на православни манастири, културно-исторически забележителности и места на руската бойна слава. ТАСС пише, че в подготовката са участвали представители на Руската православна църква.", "date": "2018.03.16", "title": "Руски и сръбски \"Нощни вълци\" организират поход \"Руски Балкани\", Босна не ги пусна"}
{"url": "http://www.faktor.bg/bg/articles/frankfurter-algemayne-tsaytung-boykotirayte-svetovnoto-po-futbol-v-rusiya", "text": "Тайните служби никога не си признават. Затова никой не бива да се учудва на упоритите уверения на руското правителство, че няма нищо общо с атентата в Солсбъри. От друга страна британското правителство трябва да е много сигурно в изводите си, след като ангажира с въпроса всички важни международни институции - от ООН до НАТО и ЕС, пише Петер Щурм от „Франкфуртер Алгемайне Цайтунг”, цитиран от Дойче веле. След като НАТО обяви, че от създаването му насам това е първият случай на офанзивно използване на нервнопаралитичен газ, вече е пределно ясно, че нещата няма да си останат просто на равнището на хартиените протести. Потвърждение дава и списъкът с мерки, които Великобритания вече предприема. И никой от съюзниците на Лондон не бива да си прави илюзии, че става дума само за някаква двустранна криза. Деянието беше извършено във Великобритания, но на мушката е целият Запад. Вярно, че по време на предизборната борба във Франция никой не пострада в резултат от руско вмешателство. Кръв не се проля и при кибератаката срещу германския Бундестаг. Някои хора на Запад не виждат никакъв проблем в управлението на Русия, но нека го кажем пак: Имаме си работа с една държава, която вече от години с всички сили работи за изключването си от международната общност. И в добавка да си припомним военните агресии срещу Грузия и Украйна. Можем да очакваме сега отново да се надигнат гласове, които критикуват Запада, задето „дрънка с оръжие\". Но да изгониш предполагаеми или истински дипломати и да прекратиш политическите контакти не е „дрънкане на оръжие\". Друг е въпросът, че британските мерки ще дадат ефект само ако съюзниците твърдо застанат на страната на Лондон. Защото случилото се в Солсбъри може всеки момент да се повтори другаде. За вероятно най-ефикасната мярка засега се говори само под сурдинка. Защо ли всъщност след три месеца футболистите от Англия, Франция, Германия и другите държави непременно трябва да участват в спектакъла, наречен „Световно първенство\"? За Владимир Путин, за когото престижът е толкова важен, един бойкот на турнира ще бъде най-тежкото, но и най-заслуженото наказание.", "date": "2018.03.16", "title": "Петер Щурм, FAZ: Бойкотирайте Световното по футбол в Русия!"}
{"url": "http://www.faktor.bg/bg/articles/novini/svyat/britanskiyat-deputat-semeystvoto-na-putin-e-otkradnalo-ot-ruskite-grazhdani-okolo-3-miliarda-dolara", "text": "Въпросът за произхода на милиардите на руския президент Владимир Путин беше повдигнат в британския парламент в рамките на дебат за произхода на парите на руски граждани, живеещи на територията на Обединеното кралство. Депутатите призоваха премиера Тереза ЗМей да въведе по-строги мерки срещу прането на пари. Мей съобщи, че спрямо имуществото на руски граждани, които не могат да докажат законността на произхода на имужеството и средствата си ще бъдат предприети законови мерки.  Парламентаристите също така поискаха да бъдат разкрити активите на руските граждани във Великобритания. Том Тугендхат, председател на комисията по външните работи, заяви, че \"за близо 20 години семейството на Путин е откраднало от руските граждани около 3 милиарда долара\". Междувременно в разследване на богатството на Путин, CNN сочи значително по-голяма цифра - 300 милиона долара. \"Президентът на Русия Владимир Путин се представя като човек, който живее скромно, само от заплатата си на висш държавен чиновник. В действителност той е един от най-богатите хора в света\", коментира CNN. В данъчната си декларазия той е написал, че за последните 6 години като държавен глава е заработил 38. 5 милиона рубли или 678 хиляди долара.", "date": "2018.03.16", "title": "Британският депутат: Семейството на Путин е откраднало от руските граждани около 3 милиарда долара"}
{"url": "http://www.faktor.bg/bg/articles/novini/svyat/estonskiyat-premier-otmeni-poseshtenie-v-rusiyaa-zaradi-himicheskata-ataka-vav-velikobritaniya", "text": "Министър председателят на Естония Юри Ратас отмени официалното си посещение в Русия заради химическата атака в британския град Солсбъри, при която бяха отровени бившият служител на руското ГРУ Сергей Скрипал и дъщеря му Юлия, съобщи Delfi като се позова на прес-службата на естонското правителство. Ратас заяви, че Естония подкрепя Великобритания, която обвини Русия в причастност към отравянето на Скрипал. На пресконференция в Талин Ратас подчерта, че виновните трябва да бъдат наказани и призова световната общност да сътрудничи на Великобритания.  \"Естония е дълбоко обезпокоена и разтревожена от факта, че във Великобритания беше използвано химическо оръжие. Става дума за много сериозно нарушение на международните норми\", подчерта премиерът.", "date": "2018.03.16", "title": "Естонският премиер отмени посещение в Русия заради \"химическата атака\" във Великобритания"}
{"url": "http://www.faktor.bg/bg/articles/oblachno-temperaturi-mezhdu-14-i-19", "text": "Днес започналото от запад увеличение на облачността постепенно ще обхване цялата страна. На места в Западна България ще превали слаб дъжд. Такава е прогнозата на времето на Националния институт по метеорология и хидрология (НИМХ) към БАН, съобщи за Агенция „Фокус“ дежурният синоптик Анна Дякова. Вятърът ще се ориентира от югозапад и след обяд в Източна България ще бъде умерен до силен. Максималните температури ще бъдат между 14° и 19°, по морския бряг между 11° и 17°, в София около 15°. Атмосферното налягане е по-ниско от средното за март и ще продължи да се понижава. Над Черноморието денят ще започне с предимно слънчево време, но постепенно през деня облачността ще се увеличи. Ще духа югозападен вятър, който през деня ще се усили. Максималните температури ще са между 11° и 17°, вълнението на морето ще бъде 1 - 2 бала. Температурата на морската вода е 6° – 7°. Над планините облачността ще е значителна и на места в масивите от Западна България ще превали слаб дъжд, над 2000 метра сняг. Ще духа слаб до умерен югозападен, по най-високите върхове силен западен вятър. Максималната температура на височина 1200 метра ще е около 9°, на 2000 метра - около 4°.", "date": "2018.03.16", "title": "Облачно,  температури между 14° и 19°"}
{"url": "http://www.faktor.bg/bg/articles/novini/svyat/orban-mladite-hora-v-evropa-shte-stanat-maltsinstvo-v-sobstvenata-si-strani", "text": "Унгарският премиер Виктор Орбан представи апокалиптично виждане за Западна Европа днес, като каза, че тя е подложена на миграционно нашествие, което скоро ще превърне родените на континента в малцинство, предаде Асошиейтед прес, цитирана от БТА.  Според него Европа се е предала \"с вдигнати ръце\" пред масовата миграция на хора от Африка и Близкия изток.  \"Младите хора в Западна Европа ще доживеят да видят как стават малцинство в собствената си страна и как губят единственото място в света, което те наричат своя дом\", добави той.", "date": "2018.03.16", "title": "Орбан: Младите хора в Европа ще станат малцинство в собствената си страни"}
{"url": "http://www.faktor.bg/bg/articles/novini/svyat/raneni-politsai-pri-sblasatsi-s-migranti-v-madrid", "text": "Полицията в Мадрид използва гумени куршуми, за да разпръсне демонстрация на мигранти, които протестираха в центъра на испанската столица срещу смъртта на 35-годишен сенегалски уличен продавач. Според тях той бил преследван от полицията за незаконна продажба, предаде Асошиейтед прес.  Според спасителните служби сенегалецът бил намерен в безсъзнание в квартал с голямо имигрантско население.  Други улични продавачи казват, че станали свидетели как общински полицаи са го преследвали с мотоциклети и той колабирал. Стотици протестиращи изгориха пластмасови контейнери за отпадъци и замерваха полицаите с камъни. Те апалили фасадата на банков клон и са изпотрошили стъклени панели на автобусна спирка.  При сблъсъците са ранени 16 полицаи и четирима цивилни, пише БТА.", "date": "2018.03.16", "title": "Ранени полицаи при сблъсъци с мигранти в Мадрид"}
{"url": "http://www.faktor.bg/bg/articles/novini/svyat/teroristat-karlos-chakala-poluchi-treta-dozhivotna-prisada", "text": "Един от най-известните терористи в света - венецуелецът Илич Рамирес Санчес, известен с прякора Карлос Чакала, получи още една доживотна присъда. Съдът в Париж потвърди решението на по-ниската инстанция от март 2017 година. Делото е за атентат от 1974 г. в Париж, при който загиват двама и са ранени 37 души. Карлос Чакала отказа да се яви в съда, за да чуе присъдата си. И в момента Чакала излежава две доживотни присъди.", "date": "2018.03.16", "title": "Терористът Карлос Чакала получи трета доживотна присъда"}
{"url": "http://www.faktor.bg/bg/articles/novini/svyat/donald-tramp-se-razvezhda", "text": "Доналд Тръмп се развежда. Но не президентът, а най-големият син на президента Доналд Тръмп.  40-годишният Доналд Тръмп-младши и съпругата му Ванеса са подали молба за разтрогване на брака им. Двамата са женени от 2005 г. и имат пет деца. В съвместно изявление съпрузите казват, че винаги ще имат огромно уважение един към друг и към семействата си. Петте им деца остават приоритет. Разводът е по взаимно съгласие.", "date": "2018.03.16", "title": "Доналд Тръмп се развежда"}
{"url": "http://www.faktor.bg/bg/articles/krum-zarkov-omrazata-na-gerb-kam-prezidenta-e-iratsionalna-kakvo-ima-da-delyat-s-nego", "text": "Вместо да си погледнат в паничката, ГЕРБ се опитват да докажат, че всички са в кюпа. Така  членът на ръководството на БСП Крум Зарков коментира в сутрешния блок на Нова телевизия изнесените данни от ГЕРБ за извършени злоупотреби за 500 000 лв. от кмета на Провадия Филчо Филчев, който е от БСП. \"Щом колегите имат съмнение, тяхно право е да сезират прокуратурата.Това обаче малко ми прилича на стратегия \"всички трябва да станем маскари\". Струва ми се доста балонно това изявление\", каза още Зарков.  Помолен да коментира и липсата на стенограма от разговора между президента Румен Радев и руския патриарх Кирил, Зарков заяви, че според него няма основание да се съмняваме в думите на президента. Той смята, че президентът достатъчно силно е защитил националния ни интерес. \"Президентът Румен Радев е избран по доста категоричен начин – с гласовете на над 2 млн. лв. Всички конспиративни теории са не само параноични, но и обидни за хората, които са го избрали. Атаките срещу държавния глава започват да излизат от рационалното. Тази омраза е ирационална, не виждам с какво им пречи. Не виждам какво имат ГЕРБ да делят с президента, с какво толкова ги притеснява, че да го атакуват непрекъснато. Още в предизборната си кампания той даде заявка, че ще бъде коректив на партиите, че ще нарича проблемите с истинските им имена и че ще се изправя срещу управляващите, които и да са те, когато смята, че не са прави. В момента той прави точно това, за което го поздравявам. Президентът Радев е разумен и отговорен човек – той знае какво и как да казва\", каза Зарков.  Според него, управляващата коалиция въпреки многото приказки за стабилност, изглежда тъкмо обратното. \"Скандалите следват един след друг, което създава усещане за нестабилност\", заключи членът на ръководството на БСП.", "date": "2018.03.16", "title": "Крум Зарков: Омразата на ГЕРБ към президента е ирационална, какво има да делят с него?"}
{"url": "http://www.faktor.bg/bg/articles/novini/balgariya/veni-markovski-otrovitelstvoto-se-prevrashta-v-traditsionna-politika-na-rusiya", "text": "\"Това което стана във Великобритания е ужасно. Тези хора нямат шанс да се спасят. Това е трагично\", коментира отравянето на Сергей Скрипал и дъщеля му Вени Марковски, председател на Интернет общество - България, живеещ в САЩ.  \"Това се е случвало и преди. Това е традиционна политика на Русия\", припомни той и припомни случая с Георги Марков.  \"Майк Помпео е много яростно настроен срещу Русия. Отношенията между САЩ и Русия сега са в много ниска точка. Балансът ще е в това, че Тръмп и Помпео имат много тясна връзка помежду си и ще се разбират\", коментира той и назначението на директора на ЦРУ зма държавен секретар на САЩ пред БНТ.  \"Поведението на руския патриарх беше странно. Той се държа като политик, който е у дома си. Българският патриарх не би се държал така в Русия\".  \"Когато на политиците не им изнасят нещо, те го определят като фалшива новина. Затова борбата срещу фалшивите новини ще се нарича борба срещу дезинформацията, за да е по-точно\", обясни той.", "date": "2018.03.16", "title": "Вени Марковски: Отровителството се превръща в традиционна политика на Русия"}
