{"url": "https://www.faktor.bg/bg/articles/novini/balgariya/55-000-domakinstva-v-sofiya-se-otoplyavat-na-tvardo-gorivo", "text": "55 000 са домакинствата, които се отопляват на твърдо гориво в София. Това посочиха от \"Енергийна агенция - Пловдив\", направила проучване, поръчано от Столична община във връзка с мръсния въздух. То беше представено пред Комисията по околна среда на Столичния общински съвет. Изчисленията показват, че средногодишната концентрация на фини прахови частици в София трябва да намалее с 25%, а фините прахови частици трябва да спаднат с 300 тона годишно след промяна на начина на отопление. За да се постигне това трябва от дърва и въглища да се премине към отопление с електричество. В момента голям интерес има към уреди на пелети, но цените им са високи. Най-замърсените райони на София са Красна поляна, Сердика и Връбница.", "date": "2018.10.09", "title": "55 000 домакинства в София се отопляват на твърдо гориво"}
{"url": "https://www.faktor.bg/bg/articles/novini/svyat/poslanikat-na-sasht-v-oon-podade-ostavka", "text": "Президентът на САЩ Доналд Тръмп е приел днес оставката на посланика в ООН Ники Хейли, съобщи CNN. Ники Хейли е бивш губернатор на Южна Каролина и беше пназначена на поста посланик в ООН в първите дни след встъпването на длъжност на Тръмп през 2017 г.  Тя бе острието на президента в организацията и подкрепяше силно решенията на Тръмп, включително изваждането на САЩ от Съвета на ООН по правата на човека, определен от Хейли като \"най-големия провал\" на организацията.  По-рано днес неправителствена организация поиска да се разследват седем частни полета на Ники Хейли, случили се през 2017 г. и платени от бизнесмен от Южна Каролина.", "date": "2018.10.09", "title": "Посланикът на САЩ в ООН подаде оставка"}
{"url": "https://www.faktor.bg/bg/articles/novini/balgariya/d-r-decho-dechev-obshtestvoto-tryabva-da-se-gotvi-che-razhodite-za-zdrave-shte-rastat", "text": "„Когато някой предлага модел, в който ще се влеят повече средства, не трябва да казваме на прима виста „Не”. Обществото трябва да се готви, че разходите за здраве ще растат всяка година”, заяви пред бТВ шефът на НЗОК д-р Дечо Дечев. По думите му, ако мерките, които ще предложи НЗОК след 10 дни, не бъдат одобрени от политиците, трябва да се готвят в следващите две години за удвояване на разходите. „Първо, защото трябва да е известно като факт, че средно всеки трети след 60-годишна възраст ще развие онкологично заболяване. С увеличаване на средната продължителност на живота броят на тези хора ще расте. На входа при нас чакат няколко много скъпи терапии, измислени в света, с ефект под въпрос, чиято стойност е от порядъка на 25 000 лв. на месец, курсът на лечение е 4 години, и ако не се въведат мерки, които да обвържат цената на даден медикамент с неговата ефективност, нещата ще останат потресаващи за нас като хора, които трябва да плащат осигуровки”, коментира той.", "date": "2018.10.09", "title": "Д-р Дечо Дечев: Обществото трябва да се готви, че разходите за здраве ще растат"}
{"url": "https://www.faktor.bg/bg/articles/hristo-ivanov-tsatsarov-e-zagubeno-vreme-za-balgarskata-darzhava", "text": "Тече шестата година от мандата на г-н Цацаров. Нито едно от големите разследвания, нито едно от големите престъпления не е доведено до никакъв завършек. Този човек е абсолютно загубено време за българската държава. Човек, който просто мътеше едни запъртъци, едни дела, които до нищо не доведоха.  Това заяви Христо Иванов, лидер на \"Да, България\" в \"Лице в лице\" на Би Ти Ви.   Днес искам международно разследване за „Джи пи  груп“. Иначе никога няма да разберем какво се е случило с тази прекрасна млада жена, заяви той, визирайки убитата русенска журналистка. При посещението си в Русе в понеделник главният прокурор Сотир Цацаров обяви, че са запорирани 14 млн. евро на фирми и търговци около строителната фирма \"Джи пи груп\" във връзка със сигнала на вицепремиера Томислав Дончев и сайта \"Биволъ\" за злоупотреба при разходване на евросредства. Няма нищо случайно, че тази абревиатура и на двете места се появява, защото в България има управление, което отглежда в пазвите на държавата отровни усойници. Това змийско кълбо прояжда доверието на гражданите в институциите, коментира Иванов. Той припомни, че изявлението на прокуратурата за запорираните пари идва в момент, в който общественото напрежение по случая с убийството е ескалирало. Много акции срещу олигарси сме наблюдавали през годините, но те се разпадат преди да стигнат съдебна фаза, смята той.   Тук става въпрос за разкулачване на едни богаташи, които са обслужвали този режим, герои на криминалното управление на режима, коментира Иванов.", "date": "2018.10.09", "title": "Христо Иванов: Цацаров е загубено време за българската държава"}
{"url": "https://www.faktor.bg/bg/articles/v-goranov-ne-razbiram-za-koy-izlishak-govori-prezidentat", "text": "Министърът на финансите Владислав Горанов съобщи, че на 29-и октомври правителството ще приеме проекта на Държавния бюджет за следващата година и ще го внесе в Народното събрание, предаде БНР. Горанов коментира като неоснователен призива на президента Румен Радев излишъка в тазгодишния бюджет да се разпредели в края на годината от Народното събрание: “Всички разходи, които ще бъдат направени в рамките на бюджета за 2018 г., ще бъдат в рамките на гласуваните разходи от българския парламент. Не разбирам за кой излишък говори президентът, но ние няма да надхвърлим одобрените разходи, гласувани с Годишния закон Държавния бюджет, ако искаме да изхарчим излишъка, то трябва да актуализираме бюджета, а ние нямаме такова намерение“, заяви министърът на финансите.", "date": "2018.10.09", "title": "Владислав Горанов: Не разбирам за кой излишък говори президентът"}
{"url": "https://www.faktor.bg/bg/articles/novini/balgariya/ekspert-v-momenta-imame-nay-visokata-zaetost-prez-poslednite-30-godini", "text": "Социалното неравенство и бедността бяха тема на разговори под патронажа на президента Румен Радев. В продължение на часове представители на властите, синдикати, експерти обсъждаха модели, които да доведат до справедливо заплащане. \"Още от деня\" наБНТ покани на разговор проф. д-р Искра Белева - Институт за икономически изследвания, БАН, и Георги Ангелов - старши икономист в Институт \"Отворено общество\". Данните, представени от синдикатите показват, че 31% от домакинствата са около линията на бедност, 44% са до необходимите средства на живот и едва 24% са над него и могат спокойно да посрещнат своите потребности. Това определено са неблагоприятни и нелицеприятни данни, заяви проф. Белева. \"Българинът оцелява, но различията са драстични, още повече в регионален план.\" Тя допълни, че по време на разговорите са коментирани заетостта и нейното заплащане. Георги Ангелов посочи, че заетостта беше голям проблем по време на редица години от прехода. В момента имаме по-висока заетост - около 73%. Тя е най-висока през последните 30 години.  Той открои, че освен заетостта, много важен е въпросът за образованието и заплащането. Проф. Белева обясни, че в България традиционното производство движи икономиката. \"Новите технологии, високите технологии у нас се развиват изключително бавно. Средното качество на работните места не е високопроизводително. Дори тези работни места, за които казваме, че са нови инвестиции, високи инвестиции, на практика те не са такива, защото правенето на кабели по ноу-хау от чужбина едва ли може да завърти един ефект, който може да навърже научна, развойна дейност, високо производство, продаване на патенти, излизане на външен пазар на собствени технологии\", каза още тя. Проф. Белева припомни, че работодателите тези дни са заявили, че има нужда от 150 000 човека, които смятат да потърсят от бесарабската диаспора. По думите й безработните у нас, хората с по-ниско образование са около 160 000 човека. В България има голям брой, при това млади хора, които не са нито в заетост, нито в образование. Проблемът е, че резервът, който имаме, не съответства качествено на изискванията на работодателите. Георги Ангелов подчерта, че ако условията на работа у нас не са атрактивни за собствените ни работници, тогава няма логика и чужденците да предпочетат да започнат работа тук. Той беше категоричен, че за пръв път пазарът кара работодателите да вдигат заплатите, защото в противен случай няма да има работещи. \"Те не го правят с охота, но пазарът ги принуждава. Пазарната ситуация е добра и трябва да се подкрепи, но все пак ние имаме 600 000 българи в други страни от ЕС\", каза той и допълни, че когато се предложат добри условия, те ще започнат да се връщат.", "date": "2018.10.09", "title": "Експерт: В момента имаме най-високата заетост през последните 30 години"}
{"url": "https://www.faktor.bg/bg/articles/ivanka-tramp-stava-postoyanen-predstavitel-na-sasht-v-oon-vmesto-niki-heyli", "text": "Броени минути след избухването на новината, че постоянният представител на САЩ в ООН Ники Хейли е подала оставка, се появиха множество информации, че дъщерята на американския президент Доналд Тръмп – Иванка, ще поеме поста, пише онлайн изданието на вестник Washington Examiner. Водещата от CNN Попи Харлоу повдигна предложението поне на два пъти във вторник, като отбеляза, че който и да замени Хейли, трябва да има „силни връзки“ с депутатите от двете партии, пише \"Фокус\". „Говори се, че тя и нейния съпруг искат да се върнат в Ню Йорк“, каза пък политическият анализатор на CNN Марк Престън. Консервативният коментатор Ан Коултър, която често критикува присъствието на семейството в администрацията на Тръмп, също подкрепи назначаването на дъщерята на президента на позицията. През ноември 2017 година The New York Times пише, че Иванка Тръмп и Джаред Къшнър обмислят сценарий, „в който Иванка Тръмп може да замени Ники Хейли като посланик в ООН, ако Хейли замени държавния секретар Рекс Тилърсън. В своите коментари пред медиите в Овалния кабинет във вторник, Хейли заяви, че Иванка Тръмп, която присъства в стаята, е „страхотен приятел“. От своя страна, дъщерята на президента похвали Хейли, която, по нейните думи, е служила на САЩ с „чест“ и се е „отличила“. „Тя е смел реформатор“ написа Иванка в „Туитър“.", "date": "2018.10.09", "title": "Иванка Тръмп става постоянен представител на САЩ в ООН ?"}
{"url": "https://www.faktor.bg/bg/articles/novini/balgariya/mvr-predstoi-rumanskiyat-grazhdanin-zadarzhan-vav-vrazka-s-ubiystvoto-na-viktoriya-da-bade-osvoboden", "text": "Предстои румънският гражданин да бъде освободен. Това каза пред журналисти комисар Теодор Атанасов, директор на ОДМВР- Русе във връзка с разследването на убийството на телевизионната водеща Виктория Маринова, предаде репортер на Агенция „Фокус“. „За момента няма факти и обстоятелства, които да бъдат оповестени“, посочи той. „Нямаме факти и обстоятелства, които да съобщим. При получаване на нова информация ще бъдете уведомени официално“, каза още комисар Атанасов. Агенция „Фокус“ припомня: По-рано през деня директорът на ОДМВР – Русе Теодор Атанасов обяви, че румънец е задържан във връзка с убийството на Виктория Маринова. „Има задържан в Дирекцията, чието алиби изясняваме, но не е заподозрян в извършването на престъплението. Лицето е румънски гражданин с украински произход. Задържан е за 24 часа. Проверяваме дали лицето е криминално проявен“, коментира тогава Атанасов. Той уточни, че се проверява съпричастността на множество лица към извършването на престъплението и към момента няма конкретно заподозряно лице.", "date": "2018.10.09", "title": "МВР: Предстои румънският гражданин, задържан във връзка с убийството на Виктория, да бъде освободен"}
{"url": "https://www.faktor.bg/bg/articles/novini/balgariya/nikolay-nankov-podade-ostavka-kato-deputat", "text": "Николай Нанков е подал оставка като народен представител, съобщи Нова телевизия. Бившият министър на регионалното развитие и благоустройството се върна в Народното събрание като депутат от групата на ГЕРБ, след като освободи министерския пост заради тежката катастрофа край Своге, отнела живота на 20 души.  Постът му наследи доскорошният народен представител от партията Петя Аврамова, а заради катастрофата заедно с Нанков си тръгнаха министрите на вътрешните работи и транспорта Валентин Радев и Ивайло Московски. Оставката на Нанков е залегнала като първа точка в програмата за работа на парламента в сряда, мотивите ѝ обаче засега остават неизвестни.  Според непотвърдена официално информация той ще се върне в регионалното министерство като заместник-министър.", "date": "2018.10.09", "title": "Николай Нанков подаде оставка като депутат"}
{"url": "https://www.faktor.bg/bg/articles/novini/balgariya/abv-nastoyava-za-vavezhdane-na-neoblagaem-minimum", "text": "Партия АБВ настоява за въвеждане на необлагаем минимум поне до нивото на минималната работна заплата, както и 5-процентно ДДС за стоки от първа необходимост. От партията стартират серия от дискусии и срещи с работодатели и синдикати за постигане на справедлива данъчна система. Според АБВ България е единствената страна в ЕС без диференцирани ставки на данък добавена стойност за определени категории продукти и единствената, в която в последните 5 години разликата между доходите на най-бедните и на най-богатите е над 8 пъти. Румен Петков - председател на АБВ: Когато планираш бюджета така, че да имаш излишък, се биеш в гърдите, че имаш излишък. Когато искаш да кажеш на 800 000 българи, които живеят под прага на мизерията, не на бедността , че искаш да се грижиш за тях - ти ще сложиш 5 % на лекарствата , на млечните продукти от български произход , на хляба и на тетрадките и учебниците. От АБВ продължават да настояват за оставката на шефа на Българската агенция по безопасност на храните Дамян Илиев заради пълния провал , според тях в работата на ведомството , заради избиването на 4200 глави дребен рогат добитък в Странджа на базата на незаконна негова заповед и катастрофалния резултат за региона от неадекватните действия на агенцията. Във връзка с исканата оставка и предложенията на партията за промяна в работата на агенцията, от АБВ ще имат среща със земеделския министър Румен Порожанов.", "date": "2018.10.09", "title": "АБВ настоява за въвеждане на необлагаем минимум"}
{"url": "https://www.faktor.bg/bg/articles/obshtestvo/zakon-i-red/zapodozryan-za-ubiystvoto-na-viktoriya-marinova-e-izbyagal-v-rumaniya", "text": "Заподозрян за убийството на журналистката Виктория Маринова е избягал в чужбина през \"Дунав мост\".  Властите отказват всякакъв коментар. След 5-часово съвещание директорът на местната полиция нито потвърди, нито отрече информацията.  По непотвърдена информаци днес в полицията се е явил свидетел на престъплението, който е дал показания, като е разказал, че гаврата с младата жена е продължила близо час. През деня беше арестуван друг мъж - румънски гражданин от украински произход. До задържането му се е стигнало, защото се е сторил съмнителен на полицията. Разследващите искаха да проверят неговото алиби, да вземат ДНК проба и да се провери дали по някакъв начин може да има съпричастност към извършеното убийство. Вечерта мъжът беше освободен. „Проверява се съпричастността на множество лица към евентуално извършване на престъплението. Дори в момента в дирекцията има лице, чието алиби изясняваме, но към момента нямаме конкретно заподозряно лице”, заяви по-рано през деня Теодор Атанасов, директор на ОД на МВР- Русе. На място пристигнаха още трима прокурори от Върховната касационна прокуратура, които да подпомагат местните власти в разкриването на случая. В Русе са и вътрешният министър, и говорителят на главния прокурор. Очакванията са в рамките на утрешния ден да стане ясно какви доказателства и срещу кого имат разследващите.", "date": "2018.10.09", "title": "Заподозрян за убийството на Виктория Маринова е избягал в Румъния"}
{"url": "https://www.faktor.bg/bg/articles/shefat-na-kevr-toka-i-toploto-nyama-da-poskapnat-do-kraya-na-godinata", "text": "Няма да има промяна в цената на тока до края на годината. Това каза председателят на Комисията за енергийно и водно регулиране (КЕВР) доц. Иван Иванов по време на обществено обсъждане на проект на решение относно изменение на цените на електрическата енергия във връзка с изменение на цените на природния газ от 1 октомври 2018 година. „Вие знаете, че има изготвен проект на решение на КЕВР, съгласно който цената на електрическата енергия остава непроменена до края на годината. Надявам се и след това да се запази цената на електрическата енергия. Директорът на „Булгаргаз“ заяви, че очаква да има повишение на цената на природния газ в края на 4-тото тримесечие с под 5%. Знаете, че ако повишението е под 5% няма да има промяна в цената на топлинната и електрическата енергия. Надявам се неговата прогноза да се окаже вярна, но има много събития, които могат да се случат в международен план, и които да повлияят на цената на суровия петрол“, допълни той. „Постепенно през годините ще коригираме цената на мрежовите услуги. Както виждате в последното ценово решение на ЕСО ЕАД ние сме много консервативни и не допускаме съществени изменения на мрежовите тарифи“, уточни той.", "date": "2018.10.09", "title": "Шефът на КЕВР: Токът няма да поскъпне до края на годината"}
{"url": "https://www.faktor.bg/bg/articles/bulgargaz-shte-izbira-mezhdu-dva-varianta-na-tsenoobrazuvane-na-sinyoto-gorivo", "text": "\"Булгаргаз\" вече ще може да избира дали цените на синьото гориво, по които ще ни го доставя \"Газпром Експорт\", ще се образуват по сегашната формула, или ще са съобразени с цените на европейските газови борси. Това каза пред БНР изпълнителният директор на \"Булгаргаз\" Николай Павлов.  Освен посочената договореност, ще има възможност двата варианта на ценообразуване да се комбинират в рамките на една доставка. Така цената на част от количествата ще е образувана по формулата и съобразена с петрола и неговите производни, а другите количества ще се плащат спрямо цените на газа в хъбовете. Тези възможности са записани като допълнение към съществуващия договор за доставка на газ и разписани по време на разговорите миналата седмица между \"Булгаргаз\" и \"Газпром Експорт\". Тя идва като резултат от антимонополното дело на Европейската комисия, по което руският газов гигант се съгласи да предоговори условията по договорите за доставка на гориво. Цената на газа може да бъде преразглеждана на всеки две години, посочи още Николай Павлов. \"Дали ще бъде по сега действащата формула или ще бъде по формула, която ще ценообразува по цени на хъбове, вече това е въпрос на анализ. Не е тайна, че през последните години цената за България в никакъв случай не е по-висока в сравнение с тези в Западна Европа, и като потвърждение на това идва и фактът, че до настоящия момент няма постъпила оферта в \"Булгаргаз\" за доставка на природен газ на цена, по-ниска от действащата\", обясни Павлов. Договорени са и две нови точки, през които газът може да стига до страната ни, каза още той. Потребителите в Плевен, Бургас и Враца могат да останат без парно в началото на отоплителния сезон. Трите дружества дължат общо 15 милиона лева на „Булгаргаз“ и не са си плащали горивото от юли. Ако не се издължат, може да се наложи подаването на газ към тях да бъде спряно или договорите им да бъдат прекратени, съобщи още Николай Павлов. „Изпратени са напомнителни писма. Имат срок до 19 октомври да си погасят задълженията за юли, август и септември. Те са наясно с проблема и в момента предполагам, че търсят решение. Не ми се вярва да се стига до спиране на газа, ако е технически възможно… Предприемане на съдебни действия с всички обезпечителни мерки, и като краен вариант е прекратяване на договора“. Павлов допълни, че от Нова година, ако има увеличение на цените на газа, то ще бъде минимално и ще е под 5 процента.", "date": "2018.10.09", "title": "Няма нито една постъпила оферта за по-ниска цена на синьото гориво"}
{"url": "https://www.faktor.bg/bg/articles/narodno-tvorchestvo-vazpyaha-remonta-na-na-grafa-v-pesen", "text": "След серията от колажи и закачливи постове в социалната мрежа \"Фейсбук\" по повод ремонта по столичната ул.\"Граф Игнатиев\", се развихри и музикалния талант на нашите сънародници. Така се роди и песента \"Песничка за плочката, за шарката, за наредителя и за изпълнителя ѝ...\"., чийто автор е Димитър Панев.  Той публикувал видеото под акомпанимента на китара. За музика и текст на парчето, възпяло ремонта на емблематичната улица в София, са използвани песните на \"Щурците\" -  \"Две следи\" и \"Веселина\". \"Беше слънчев ден случайно те редих... И  във знак на обич фугите спестих\", започва песента. \"Казват, че настилката не е първа здравина, но нали гори без фуги любовта дори... Има просто две следи -  мъртво гълъбче и ти\",  се пее още в песента. За гордост на неговия автор парчето набира популярност в интернет и се радва на хиляди гледания и споделяния.", "date": "2018.10.09", "title": "Народно творчество: Възпяха ремонта на \"Графа\" (ВИДЕО)"}
{"url": "https://www.faktor.bg/bg/articles/drama-paulo-autuori-e-pred-razdyala-s-ludogorets", "text": "Главният мениджър на \"Лудогорец\" Пауло Аутуори е пред раздяла с \"орлите\", пише \"Тема спорт\" позовавайки се на някои местни медии в Колумбия. Причината е предложение, което специалистът е получил от Атлетико Насионал. В момента отборът се води от временен треньор, а ръководството на тима иска бразилецът да застане начело за постоянно. Според медиите, раздялата се очаква да се случи до седмица, което е доста изненадващо предвид целите, които бяха поставени пред Аутуори в Разград. \"Аутуори е един от вариантите за нов старши треньор на Атлетико Насионал. Нещо повече - твърди се, че той ще пристигне заедно с Виктор Уго Аристисабал, който ще бъде негов асистент. Те се познават от съвместния им период в Сантос през 1999 година\", пише \"Futbolete.com\". В друга медия - \"Еltiempo.com\" са по-категорични в информацията си: \"Пауло Сезар Аутуори ще бъде новият треньор на Атлетико Насионал\". В събота е дербито в Колумбия между Атлетико и Индепендиенте, а в страната твърдят, че развръзка по казуса \"Аутуори\" ще има още преди него.", "date": "2018.10.09", "title": "Драма:  Пауло Аутуори е пред раздяла с \"Лудогорец\"?"}
{"url": "https://www.faktor.bg/bg/articles/ispanski-virtuoz-edna-ot-mechtite-mi-e-nyakoy-den-da-svirya-balgarska-narodna-muzika", "text": "„Обожавам българската народна музика, тя е изключително сложна. Народната музика е едно от най-сложните и комплексни неща. А вашата е изумителна и вдъхновяваща. Една от мечтите ми е някой ден да свиря българска народна музика.“, казва прочутият испански цигулар в интервю няколко седмици преди концерта си в София.  Поради големия интерес организаторите от BG Sound Stage пускат допълнителни билети за концерта му на 1 ноември в зала 1 на НДК. Второто гостуване у нас е част от световното му турне, наречено „Невероятното пътешествие на една цигулка“. Казва, че той принадлежи на цигулката, а не тя на него. „Сега аз свиря на тази цигулка, но нейният живот е много по-дълъг от нашия, човешкия живот. Всяка цигулка принадлежи на стотици цигулари. Аз съм само малка част от нейния живот.“ Цигулката на Ара не е със скъп произход, но затова пък спасява живота на неговия дядо, който бяга през 1915г. от арменския геноцид и се спасява в Ливан.  Хванал инструмента в ръце още тригодишен, Ара получава първите си музикални уроци от своя баща – любител цигулар. Години след това става концерт - майстор на Кралския симфоничен оркестър на Мадрид и продава 100 000 копия „Годишните времена“ на Вивалди. Днес Ара обяснява защо гласът на неговия инструмент е способен да разплаче публиката: „Цигулката е може би най-близкият до сърцето звук. Звукът от струните е много близък до ритъма на сърцето. А начинът, по който звучи цигулката е много подобен на плача.“ Ливанец по рождение, с арменска кръв и испанско местожителство, космополитът Ара Маликян пътува и се вдъхновява от музиката на различни народи, стилове и епохи. Преплита класиката с рока, фламенкото с народни ритми – арабски, арменски, руски. Непрекъснато открива и експериментира. Стилът му е уникален, впечатляващ, емоционален.  „Разбира се, все още свиря Бах, Моцарт, Паганини. Но намерих музика, за която не бях чувал преди и в която искрено се влюбих. Това разширява кръгозора ми. Щастлив съм, че днес, на 50-годишна възраст, всеки ден уча нови неща, нови начини да свиря, нови начини на разбиране, на мислене. Невероятно е!“, казва Ара.   „Изкуството е единственият начин да се разбираме, да можем да се чуваме и да приемем различията си“, казва цигуларят. А как неговата музика обединява българската публика ще може да чуе на 1 ноември в зала 1 на НДК.", "date": "2018.10.09", "title": "Испански виртуоз: Една от мечтите ми е някой ден да свиря българска народна музика"}
{"url": "https://www.faktor.bg/bg/articles/rumen-radev-otkriva-kragla-masa-na-tema-neravenstva-i-bednost-v-balgariya", "text": "Президентът Румен Радев откри кръгла маса на тема „Неравенства и бедност в България“, на която учени с изследователски интерес в сферата изнесоха доклади за икономическите предпоставки и социалните измерения на този проблем.  \"Стотици хиляди българи живеят в бедност и социално изключване, каза Румен Радев. Според него темата за неравенствата е винаги актуална и има висока обществена значимост. \"Наша е отговорността да пресечем схемите, при които тези неравенства и това разслоение придобиват тези размери“, допълни още той. Според Атанас Пеканов, икономист в Австрийския институт за икономически изследвания, един от участниците в кръглата маса, темата е изключително важна. В Западна Европа тя изключително много се обсъжда. „В България изглежда сме все още в едно по-опростено разбиране за икономиката, минаващо само през икономическия растеж. Това бе главен приоритет на икономическата политика до световната финансова криза, но в последните десетина години се промени. Консенсусът днес е, че освен ефективността на икономиката, т.е. икономическия растеж - колко се произвежда, е важно да се гледа и разпределението на доходите“, смята икономистът. Растежът за всички догонващи икономики, включително и България, е нещо относително. Не е важно да има само определен процент растеж, а и икономиката да успява да расте повече останалите икономики, за да се достигне до техния стандарт. Вече не е достатъчен само икономически ръст, необходими са икономически интервенции, коментира пред националното радио той. „Макроикономическите показатели са изключително важни за успеха на една икономика, но за да усещаме това всички, има важни интервенции, които правят така, че икономическият растеж, например, да се разпределя поравно, т.е. хората да усещат всяка година нарастване на доходите си. Има мерки, които са предприети в целия ЕС. Да кажем, един необлагаем минимум върху първоначалния доход, какъвто има в голяма част от държавите. Да няма облагаем доход от минималната работна заплата, например, или друг доход. Това е една нормална мярка, която ще освободи повече разполагаем доход, най-вече важен за нискодоходните групи и средната класа, който след това ще се върне и в икономиката. Той ще има един стимулативен ефект върху потреблението, потреблението съответно задвижва нови работни места, а това се връща в бюджета – това са съвсем стандартни мерки“, каза той и уточни, че за да се приложи това, е необходим ясен анализ и разчет, направен на базата на данни“. По отношение на дебата за отмяна на плоския данък Пеканов каза: „Това не е отмяна на плоския данък. Има достатъчно страни, които имат плосък данък, но въпреки това имат необлагаем минимум. Всъщност България е една от малкото, мисля, че е и единствената страна, в която съществува такава система, която в крайна сметка действа регресивно.“", "date": "2018.10.09", "title": "Румен Радев откри кръгла маса на тема \"Неравенства и бедност в България\""}
{"url": "https://www.faktor.bg/bg/articles/politsiyata-otnovo-ottsepi-myastoto-kadeto-be-namereno-tyaloto-na-viktoriya", "text": "Мястото край Дунав в Русе, където на 6 октомври беше открито тялото на брутално убитата 30-годишна Виктория Маринова, беше отцепено отново. Така беше осуетено планираното претърсване от близките на убитата, които не са доволни от действията на разследващите. Четвърти ден продължава издирването на убиеца на телевизионната водеща. Досега няма заподозрян, припомня bTV. От 18:15 ч. тази вечер е предвиден крос в памет на Виктория – по пътя, който тя обичайно е изминавала.", "date": "2018.10.09", "title": "Полицията отново отцепи мястото, където бе намерено тялото на Виктория"}
{"url": "https://www.faktor.bg/bg/articles/blizkite-na-ubitata-zhurnalistka-rzprostraniha-apel-do-obshtestvenostta", "text": "Близките и колегите на убитата 30-годишна Виктория Маринова от Русе - административен директор на телевизия TVN и водеща на предаване, призоваха за търпение. Апелът бе разпространен до медиите в крайдунавския град. Близките и колегите на младата жена вярват, че полицията е на финалната права да разкрие извършителя. \"Молим, не прибягвайте до никакви крайни мерки! Във връзка с анонсирания в социалните мрежи протест с блокиране на движението в района на ГКПП \"Дунав мост\" тази вечер заявяваме, че сме категорично против подобни действия. Едва ли и Виктория би желала подобно нещо\", посочват в изявлението близките и колегите й.", "date": "2018.10.09", "title": "Близките на убитата журналистка рзпространиха апел до обществеността"}
{"url": "https://www.faktor.bg/bg/articles/zaloven-e-ubietsat-na-zhurnalistkata-ochakva-se-izyavlenie-na-prokuraturata", "text": "Има задържан по случая с убийството на журналистката Виктория Маринова в Русе, съобщават БНР и Би Ти Ви. По непотвърдена информация на БНР той е румънски гражданин, има и молдовски паспорт. По информация пък на Би Ти Ви става дума за украинец, с румънско гражданство. От МВР отказват официални данни до момента.  На място работят трима прокурори от ВКП. Вътрешният министър Младен Маринов координира разследването.  Тялото на 30-годишната жена беше намерено в Русе на брега на Дунав в събота. Почти всеки ден Маринова е бягала край Дунав. Пред приятели казала, че отива да тича, а след няколко часа близките ѝ започват да я търсят, но телефонът ѝ бил изключен. Малко след 14 ч. случаен минувач подава сигнал за петна от кръв и необичайни предмети. Сигналът за жестокото брутално убийство на 30-годишната журналистка Виктория Маринова, която е и административен директор на телевизия Ти Ви Ен в Русе, беше подаден в събота в 14.18 ч. на телефон 112 от случайно преминаващ гражданин. Тялото ѝ беше открито в храстите по крайбрежната алея в близост до тенис кортовете в Русе. Случаят с убийството предизвика вълна от международни реакции. Вчера граждани се събраха на бдения в Русе, София, Пловдив, Ямбол, Стара Загора, за да почетат паметта на  Виктория Маринова.", "date": "2018.10.09", "title": "Има задържан за убийството на журналистката, към Русе пътува говорителят на главния прокурор"}
{"url": "https://www.faktor.bg/bg/articles/aktsiya-proveryavat-kachestvoto-na-gorivata-po-benzinostantsiite", "text": "Започва мащабна акция за качеството на горивата. Внезапните проверки от Агенцията по метрология ще покажат какво гориво се продава по бензиностанциите. В проверките ще се включат близо 40 служители на агенцията и 2 мобилни лаборатории. Зам.-директорът на Агенцията по метрология Иво Атанасов каза, че освен за качеството на горивата ще се прави и проверка на измервателните уреди и газозарядните станции. Резултатите ще са ясни в късния следобед. Ако има сериозни нарушения, може да се стигне до затваряне на бензиностанции.", "date": "2018.10.09", "title": "Акция: Проверяват качеството на горивата по бензиностанциите"}
{"url": "https://www.faktor.bg/bg/articles/obshtestvo/ulitsata/idvat-gasti-magli", "text": "Синоптикът Анастасия Стойчева прогнозира пред БНР, че през следващата седмица има условия за гъсти мъгли. Тя уточни, че  шофьорите трябва да бъдат с повишено внимание не само по магистрала \"Тракия\", където днес мъгла и пушек от сметището до Ихтиман доведоха до верижна катастрофа. Почти цялата седмица ние оставаме в периферията на един мощен антициклон, чийто център е на североизток от нас. Обикновено това са обстановките, благоприятстващи мъгла не само в този район, в който сега е проблем, а на много места покрай река Дунав, в котловините, в равнинната част от страната. В повечето случаи това ще е в Източна България и през следващите дни, но специално за този район той е характерен с това, че е с антициклонално време предиобяд до обяд да има мъгла, заяви Стойчева.", "date": "2018.10.09", "title": "Идват гъсти мъгли"}
{"url": "https://www.faktor.bg/bg/articles/obshtestvo/zakon-i-red/rumanets-s-ukrainski-pasport-e-zadarzhan-za-ubiystvoto-na-viktoriya-marinova", "text": "Румънец с украински паспорт е задържан в ОДМВР-Русе и се изяснява неговата евентуална причастност към убийството на журналистката Виктория Маринова и алибито му, съобщи директорът на областната дирекция на МВР старши комисар Теодор Атанасов.  Той обясни, че продължават оперативно-издирвателните и процесуално-следствените действия за откриването на убиеца. Проверяват се хора, склонни към извършването на такива престъпления. Очаква се в близките часове изявление на прокуратурата и МВР. На място на престъплението работят трима прокурори от ВКП. Вътрешният министър Младен Маринов координира разследването. Сигналът за жестокото брутално убийство на 30-годишната журналистка Виктория Маринова, която е и административен директор на телевизия TVN в Русе, беше подаден в събота в 14.18 ч. на телефон 112 от случайно преминаващ гражданин. Тялото ѝ беше открито в храстите по крайбрежната алея в близост до тенис кортовете в Русе. Според източници от МВР задържаният все още не е заподозрян.", "date": "2018.10.09", "title": "Румънец с украински паспорт е задържан за убийството на Виктория Маринова"}
{"url": "https://www.faktor.bg/bg/articles/novini/balgariya/100-hilyadi-leva-globa-za-stroitelniya-nadzor-na-remonta-ul-graf-ignatiev", "text": "Строителният надзор на ремонта на столичния бул. „Граф Игнатиев” е глобен със 100 хиляди лева, съобщи кметът на столицата Йорданка Фандъкова, цитирана от агенция „Фокус”.   По думите й в последните дни темата е станала обект на много спекулации, както от граждани, така и от политически сили и техни привърженици.  „Затова по отношение на изпълнението, материалите и качеството на изпълнението вече възложих контрол на контрола. Понеже много се говори за ремонт на ремонта, когато всъщност ремонтът не е приключил, аз възложих контрол на контрола. Поканила съм компетентни представители на Университета по архитектура и геодезия. Те вече бяха на обекта, направиха първите огледи. Ще разчитам на тях както по отношение на допълнителни анализи на материалите в лабораторията на УАСГ, така също и по отношение на начина на изпълнение“, обясни столичният кмет. По думите на Фандъкова строителният надзор има много важни функции, които обаче са останали встрани от дебата.  „Но аз имам сериозни бележки по отношение изпълнението на задачите на строителния надзор. Вече ги санкционирах със 100 хиляди лева. Това е първата и последна санкция, защото следващата стъпка е прекратяване на договора. Казала съм им какво очаквам от тях - специалисти, експерти, инженери, които да са непрекъснато на обектите. И в момента там има хора. Но аз искам предварително те, гледайки изпълнението, да връщат своевременно фирмата, ако не се справя добре“, посочи още Фандъкова.", "date": "2018.10.09", "title": "100 хиляди лева глоба за строителния надзор на ремонта ул. \"Граф Игнатиев\""}
{"url": "https://www.faktor.bg/bg/articles/ninova-s-apokaliptitichna-prognoza-vizhda-totalna-lipsa-na-lekarite-do-1-g", "text": "До една година общинските болници ще изпитат тотална липса на лекари, предупреди лидерът на социалистите Корнелия Нинова след среща с представителите на Сдружението на общинските болници у нас. БСП започна извънпарламентарни консултации със здравни и пациентски организации преди внасянето на вота на недоверие в сферата на здравеопазването идния понеделник. \"Най-остро те поставиха пред нас въпроса за кадрите. Особено в малките отдалечени места и общински болници. Нашето предложение е държавата да плаща стипендии и след това завършилите медицина да са задължени да работят 5 години в България. Но пък от тяхна страна дойде друго интересно предложение, което д-р Фотев сигурно ще сподели. Аз няма да го казвам  - една от темите, които обсъждахме беше острата нужда от кадри, защото, каквото и да се направи в здравеопазването, като няма лекари и медицински сестри, въпросът остава\", коментира Нинова. От Сдружението на общинските болници са подкрепили някои от предложенията на БСП във \"Визия за България\", касаещи здравната система. Те предлагат държавата да оказва финансова помощ за тези общински болници, които изпитват затруднения при финансирането.", "date": "2018.10.09", "title": "Нинова с апокалиптитична прогноза, вижда тотална липса на лекари до 1 г."}
{"url": "https://www.faktor.bg/bg/articles/novini/svyat/uragan-zaplashva-florida-i-alabama", "text": "Обявиха извънредно положение във Флорида и Алабама. Към югоизточните американски щати се отправя ураганът „Майкъл”. Властите обявиха, че в Северна Флорида това ще е най-мощната буря от десетилетия. Очаква се нивото на морето да се покачи с 3 метра и половина и да паднат валежи от 300 литра на квадратен метър. „Майкъл” в момента е ураган от първа степен с постоянни ветрове със скорост 130 км/ч. Докато достигне американския бряг в сряда, той ще набере сила и вероятно ще достигне втора или трета степен. Ураганът вече взе повече от 10 жертви при преминаването си през няколко карибски страни.", "date": "2018.10.09", "title": "Ураган заплашва Флорида и Алабама"}
{"url": "https://www.faktor.bg/bg/articles/priyatel-na-ubitata-viktoriya-znayat-koy-e-no-go-prikrivat-shte-ima-vinoven-za-pred-obshtestvoto", "text": "Приятел на убитата в Русе журналистка  Виктория Маринова направи  предположение за това какво се е случило.  Мирослав Маринов сподели това под една от последнит снимки , които Виктория е публикувала във Фейсбук профила си, дни преди да бъде зверски убита.  Ето какво е написал Мирослав (публикуваме думите му без редакторска намеса):  „Хората крият много психически заболявания, за които самите те не подозират, че ги имат, но се отключват от адреналина. Това е човек, който е силен, защото не е оставил здрава костичка в областта на главата и. И определено е човек, който е познавала и на когото е имала доверие. Погледнала си е телефона, имала е среща, не е очаквала, че този човек има скрити психически отклонения. Най-вероятно тайна любовна връзка, за която никой не е трябвало да разбира, стои зад всичко, щом има и скорошен развод. А може и да е мъж, който и е помагал в живота, но е бил отхвърлен, а мъжкото его не знае граници, когато е накърнено. От любов се превръща в силна омраза със склонност към убийство на всяка цена. Знаят кой е, но го прикриват, защото го познават. А в днешно време срещу пари се фалшифицират и ДНК експертизи. Ще има виновен за пред обществото, и ще има скрит, който ще продължава да си мисли, че всичко му е позволено. И този виновен ще бъде взет отнякъде и ще е луд. А лудите не могат да ги осъдят. Случаят приключва. Нека почива в мир, макар, че душата и няма да намери покой, знаейки, че убиецът и е на свобода, и че детенцето и ще расте без нея. Полицията отново е заградила мястото. Интересно! Кой ли не си е свършил работата, и дали не се опитват да заменят някой доказателства за да отърват кожата на техен човек с влияние в обществото. Определено убиецът е умен мъж, който знае какво го чака, няма съвест, и е способен на всичко за да постига целите си\".", "date": "2018.10.09", "title": "Приятел на убитата Виктория: Знаят кой е, но го прикриват.  Ще има виновен за пред обществото"}
{"url": "https://www.faktor.bg/bg/articles/novini/svyat/nad-2000-sa-veche-zhertvite-na-trusa-i-tsunamito-v-indoneziya-5000-sa-v-neizvestnost", "text": "Броят на жертвите на земетресението и цунамито на индонезийския остров Сулавеси надхвърли 2000, предаде Асошиейтед прес. Службата за справяне с бедствия заяви, че загиналите при земетресението и последвалите вълни цуна на 28 септември са станали 2010. Властите се подготвят да спрат издирването на хиляди жертви, които вероятно са затрупани в най-тежко пострадалите райони. Те обаче няма да забранят на жителите да продължат да търсят своите близки под руините. Според службата за справяне с бедствия усилията за изваждане на тела, много от които погребани под кал и развалини, няма да продължат заради трудния терен и напредналото състояние на разлагане, което прави тленните останки неразпознаваеми и може да предизвика разпространение на зарази. В четвъртък ще има молитви, с които ще се отбележи краят на издирването в кварталите Петобо, Балароа и Джоно Оге в град Палу, където земетресението причини свлачища, погълнали къщи и погребали обитателите им. Службата за справяне с бедствия каза, че не може да потвърди неофициалните оценки, според които 5000 души са в неизвестност в Балароа и Петобо, съобщава БТА.", "date": "2018.10.09", "title": "Над 2000 са вече жертвите на труса и цунамито в Индонезия, 5000 са в неизвестност"}
{"url": "https://www.faktor.bg/bg/articles/novini/balgariya/ministerstvoto-na-energetikata-shte-izgotvi-natsionalnata-pozitsiya-za-chasovoto-vreme", "text": "Министерството на енергетиката ще изготви националната позиция за това лятно или зимно часово време да избере страната ни в бъдеще. Всички граждани, които биха желали да дадат своя глас, могат да го направят до 11 октомври 2018 г.  Допитването е от съществено значение, за да бъдат взети под внимание мнението и аргументите на възможно най-широк кръг от обществото, съобщиха от Министерството на енергетиката. Както е известно, на европейско равнище се обсъжда промяна в регламента за определяне на лятно и зимно часово време. Всяка държава-членка трябва сама да избере към кой от сегашните часови варианти ще се придържа в бъдеще.", "date": "2018.10.09", "title": "Министерството на енергетиката ще изготви националната позиция за часовото време"}
{"url": "https://www.faktor.bg/bg/articles/vmro-dpmne-shefat-na-makedonskata-akademiya-na-naukite-promeni-pozitsiyata-za-imeto-zashtoto-dashterya-mu-e-naznachena-v-svetovnata-banka", "text": "ВМРО-ДПМНЕ твърди, че дъщерята на председателя на Македонската академия на науките и изкуствата (МАНУ) Таки Фити е назначена в Световната банка във Вашингтон като представител на Македония, предава македонският портал „А1 Он“. „Дъщерята на Таки Фити, Нина Фити, е изпратена от правителството в Световната банка като представител на Република Македония, но правителството още не е съобщило дали и кой е изпратен на тази функция във Вашингтон“, заяви Дарко Костовски от ВМРО-ДПМНЕ. Таки Фити, отбеляза Коствоски, казваше, че правителството трябва да се бори за решение за името, което да не бъде за цялостна употреба. На 11 септември, добави той, Таки Фити каза, че постигнатото решение е приемливо за МАНУ.", "date": "2018.10.09", "title": "ВМРО-ДПМНЕ: Шефът на Македонската академия на науките промени позицията за името, защото  дъщеря му е назначена в Световната банка"}
{"url": "https://www.faktor.bg/bg/articles/novini/balgariya/posolstvoto-na-sasht-gotovi-sme-da-sadeystvame-za-da-bade-razkrit-ubietsat-na-viktoriya", "text": "Дипломатическата мисия на САЩ у нас разпространи позиция за зверското убийство на Виктория Маринова в Русе. Ето и пълния й текст: „Посолството на САЩ в София изразява шок и негодувание от убийството на журналистката Виктория Маринова. Призоваваме за старателно разследване, което да привлече извършителя/-ите под отговорност. Готови сме да предложим съдействие на властите, ако е необходимо, за да може извършителя/-ите да бъдат изправени пред правосъдието”.", "date": "2018.10.09", "title": "Посолството на САЩ: Готови сме да съдействаме, за да бъде разкрит убиецът на Виктория"}
{"url": "https://www.faktor.bg/bg/articles/novini/balgariya/maykite-na-detsa-s-uvrezhdaniya-i-pravitelstvoto-se-dogovoriha-no-protestat-ostava", "text": "След няколкомесечни преговори и размяна на остри реплики, включително и ескалация на напрежението на срещата в парламента преди седмица, днес управляващите и майките на деца с увреждания се договориха за конкретен план на действие и график за изпълнението му. Това стана и с посредничеството на омбудсмана. Жените обаче заявиха, че протестите им остават до изпълнението на поетите ангажименти от правителството. Под него са подписите на всички заинтересовани страни, показа доволен споразумението финансовият министър Владислав Горанов. Планът включва приемането в пакет на законите за хората с увреждания и за личната помощ. Проектозаконът за хората с увреждания ще бъде обсъден на 11 октомври от Националния съвет на хората с увреждания, на 16 октомври влиза в тристранката, а на 17-и - в Министерския съвет за приемане. На 19 октомври по график законопроектът ще бъде внесен в Народното събрание, обяви социалният министър Бисер Петков. Той гарантира, че двата закона ще бъдат приети до средата на декември, за да може да финансирането да стане факт с новия бюджет. Конкретно в екшън плана са разписани направленията по разходване на предвидените 150 млн. по закона за хората с увреждания, като е разписано в какви размери ще се изплаща. За целта ще има пет степени на размера на помощта, определени спрямо линията на бедност. За 2019 г. са предвидени ограничения - лицата с над 90 на сто увреждане ще имат право на чужда помощ, а по отношение на децата над 50 на сто, като се лимитират часовете за лична помощ, не повече 168 часа месечно или 8 часа на денонощие, заяви социалният министър. отпускането на месечната финаносав помощ в началото на 2019 г. След 1 април 2019 г. започва подаването на заявления по новата методика, а от 1 септември догодина - и изплащането на личната помощ. Министерският съвет ще предприеме действия за изменение на наредбата за медицинската експертиза, ангажира се още властта. \"Имаше натрупано недоверие между отделните страни в процеса\", отбелязаха финансовият министър Владислав Горанов, който участва във финалния кръг преговори от последните два дни. Той мотивира нуждата от разписания план за действие, за да не останат с впечатление майките на децата с увреждания, че изпълнителната власт иска да шиканира процеса, каквито обвинения се чуваха през последните месеци от страна на омбудсмана Мая Манолова.", "date": "2018.10.09", "title": "Майките на деца с увреждания и правителството се договориха, но протестът остава"}
{"url": "https://www.faktor.bg/bg/articles/v-bsp-izbuhna-bunt-na-50-te-sreshtu-predsedatelya-korneliya-ninova-zaradi-v-duma", "text": "В БСП избухна бунт на 50-те срещу председателя на партията Корнелия Нинова заради в. „Дума“. Точно толкова са някои от  най-известните сред социалистите лица, които  яростно възроптаха срещу решението на Изпълнителното бюро на БСП, прокарано от нея, да смени главния редактор на вестник \"Дума\", в разрез с устава на партията.   Бунтарите са подписали   позиция срещу  назначаването на обявения за  журналист лондонски другар Йордан Мичев за и.д. главен редактор на \"Дума\", който смени Таня Джаджева, отстранена след скандал заради публикувана снимка. Мичев бе назначен от Изпълнителното бюро за изпълняващ длъжността, защото по устав главният редактор се избира от Националния съвет.  Обвиняват  новия главен редактор в \"политическа и професионална неграмотност\".  Документът, подготвен от евродепутата Георги Пирински и журналистката Велислава Дърева, е подписан от 50 души - все членове на Националния съвет на партията. Той е бил разпратен вчера до всички над 180 членове на пленума, пише „24“ часа“. След Пирински и Дърева, подписи под документа са сложили Красимир Янков, Костадин Паскалев, Румен Овчаров, Емил Райнов, Михаил Миков, Румен Гечев, Георги Гергов, Дора Янкова, Атанас Мерджанов, Георги Божинов, Ангел Найденов, Петър Мутафчиев и още известни партийни имена. Подкрепен е и от леви интелектуалци като Анжел Вагенщайн, проф. Андрей Пантев, проф. Чавдар Добрев и др., твърди изданието.  Въпросът е бил поставена от Георги Пирински на последния червен пленум, като той е попитал защо се заобикаля устава. Тогава соцлидерката Корнелия Нинова обяснила, че Мичев е на 6-месечен изпитателен срок, след което кандидатурата му ще бъде подложена на гласуване от Националния съвет. Тонът й бил изключително злъчен и Пирински е напуснал, твърди изданието.   ИБ да отмени решението си за Мичев, настояват 50-те опозиционери.  На пленума той бе атакуван заради пусната на първа страница снимка на Ахмед Доган. Младият Мичев бе сложен изненадващо на поста след дълго емигрантство в Лондон, а преди това е работил в списание \"Тема\". Смяната на главния редактор на \"Дума\" е красноречив пример за все по-безпардонно провежданата практика за пълно пренебрегване на ролята и правомощията на Националния съвет като ръководен орган на партията, се казва още в позицията. Това е тревожен пример за подмяна на колективния принцип на ръководство на партията в лицето на нейния Национален съвет с еднолични решения на неговия председател в разрез с устава, пише още в документа, с копие от който \"24 часа\" твърди, че разполага. БСП не може да си позволи да става проводник на порочни практики за нарушаване на медийната свобода, които рушат устоите на демокрацията, се казва още в позицията. Напомня се също, че и Съюзът на българските журналисти е имал позиция срещу отстраняването на Таня Джаджева от поста и го е определил като поредния пример за \"недопустима политическа намеса и ограничаване свободата на словото\".", "date": "2018.10.09", "title": "В БСП избухна бунт на 50-те срещу Корнелия Нинова заради в. „Дума“"}
{"url": "https://www.faktor.bg/bg/articles/obshtestvo/zakon-i-red/zastrelyaha-17-godishen-mladezh-v-gora-kray-montana", "text": "Главният секретар на МВР пътува спешно за Монтана заради смъртта на 17-годишно момче, застреляно докато събира дърва, съобщиха за местното издание „Зов нюз“ от полицията в Монтана. Младежът набавял дърва с дядо си в местност край старото летище, когато се чул изстрел и той се свлякъл бездиханен на земята. Една от версиите е, че двамата са събирали дърва от частна гора. В момента на мястото на събитието над 30 души разгневени роми, три патрулки и пътува подкрепление. Очевидци разказаха за \"Зов нюз\", че два буса жандармеристи с бясна скорост изпреварвали целия трафик, за да стигнат до мястото, на което видимо напрежението ескалира.  Полицията издирва извършителя.", "date": "2018.10.09", "title": "Застреляха 17-годишен младеж в гора край Монтана"}
{"url": "https://www.faktor.bg/bg/articles/obshtestvo/zakon-i-red/ima-zadarzhan-za-razstrela-na-17-godishnniya-mladezh-v-montana", "text": "Напрежение в Монтана заради убийството на 17-годишно момче. То беше застреляно днес по обяд в гората, докато събира дърва с дядо си в частен имот. Двамата излезли с две каруци и били един зад друг, когато дядото чул изстрел и видял как внукът му пада. Районът е отцепен, извършен е оглед. Изискано е подкрепление от жандармерия от Плевен, пристигнали са и полицаи от Берковица със следови кучета. Има задържан предполагаем извършител на престъплението. В автомобила на задържания е открит газов пистолет без предпазна муфа, боеприпаси, предстоят множество експертизи. Лицето има криминална регистрация за притежание на наркотици, има условна присъда от 2009 г.  На мястото има много близки на убитото момче, хора от кв. „Огоста”, където е живяло със семейството си. Заради възникналото напрежение в района има струпана много полиция.", "date": "2018.10.09", "title": "Има задържан за разстрела на 17-годишнния младеж в Монтана"}
{"url": "https://www.faktor.bg/bg/articles/rumen-petkov-se-uvleche-nezabavno-da-zapochvame-aets-belene", "text": "Ако сега не започне изграждането на ядрената централа АЕЦ \"Белене\", ние приключваме. Хората, които допуснат България да си купува руска газ от Турция, са политически престъпници. Това обяви лидерът на АБВ Румен Петков на брифинг в централата на партията.  Престъпни са опитите на България да се навлече този  смъртоносен руски хомот и те се засилват, ако питате нас. Само от гражданското общество зависи дали над главите на децата ни ще виси Дамоклеев атомен меч от съветско-чернобилски тип, подобен на този в Чернобил . Петков призова за незабавно започване на проекта за АЕЦ \"Белене\" и за всички мерки за пряко купуване на руска газ от Русия. Според него, това трябва да бъде въпрос на европейска политика. \"България трябва да впрегне всичките си институции и да защити интереса си да гарантира Европа през България да си купува газ пряко от Русия, а не да плащаме на нашите братя и сестри в Турция таксата за пренос и оскъпяването, което те ще сложат така или иначе\", апелира Петков. Трябва да престанем да търсим виновните вън от България, категоричен бе Румен Петков.", "date": "2018.10.09", "title": "Румен Петков се увлече, иска незабавно да започваме  Дамоклеевия атомен меч АЕЦ \"Белене\""}
{"url": "https://www.faktor.bg/bg/articles/kim-chen-un-kani-papata-na-vizita-v-phenyan", "text": "Севернокорейският лидер Ким Чен-ун кани папа Франциск в Пхенян, съобщи днес президентството на Южна Корея, цитирано от Ройтерс. Южнокорейският президент Мун Дже-ин ще предаде поканата, когато се срещне с Франциск по време на визита си в Европа следващата седмица, каза негов говорител. Той уточни, че на срещата им миналия месец Ким е казал на Мун, че иска да покани папата в Пхенян.  \"Президентът Мун ще посети Ватикана на 17 и 18 октомври, за да потвърди благословията си и подкрепата за мир и стабилност на Корейския полуостров\", каза говорителят на пресконференция. Северна Корея и Ватикана нямат официални дипломатически отношения, припомня Ройтерс. Севернокорейската конституция гарантира свободата на религията, стига да не подкопава държавата, но освен шепа контролирани от държавата места за молитви, не се позволява открита религиозна дейност. Това е първата покана на севернокорейски лидер към папа от 2000 г. Тогава Ким Чен-ир покани Йоан Павел Втори, но той така и не посети Северна Корея.", "date": "2018.10.09", "title": "Ким Чен-ун с изненада към папата - кани го на визита в Пхенян"}
{"url": "https://www.faktor.bg/bg/articles/karayancheva-v-turtsiya-nuzhni-sa-efektivni-politiki-fokusirani-varhu-svarzanostta-vav-vsichkite-y-izmereniya", "text": "Нужни са ефективни и резултатни политики, фокусирани върху свързаността във всичките й измерения - транспортна и енергийна инфраструктура, дигитална икономика, по-тесни връзки между бизнеса и хората, засилване на културния и образователен обмен. Това заяви председателят на Народното събрание Цвета Караянчева в изказването си на Третата среща на председателите на парламенти от Европа и Азия в Анталия, Турция. На конференцията се разискват теми, свързани с икономическото сътрудничество, околната среда и устойчивото развитие, съобщи пресцентърът на Народното събрание. Свързаността беше ключов приоритет на първото българско председателство на Съвета на ЕС, отбеляза Цвета Караянчева и потвърди ангажимента на България към тези политики. България придава особено значение на сътрудничеството на ЕС с всички азиатски страни, които са развили свои стратегии за свързаност, заяви председателят на Народното събрание и добави, че концепцията за свързаността трябва да включва всички страни и региони. България се стреми към укрепване на транспортната свързаност между Европа и Азия през Югоизточна Европа чрез развитието и подкрепата на различни инфраструктурни проекти в региона и в по-широк план, подчерта Цвета Караянчева. Теми като \"икономическо сътрудничество\", \"устойчиво развитие\" и \"околна среда\" трябва да бъдат неизменна точка в дневния ред на всеки отговорен политик и законодател, защото са свързани с дълга ни към бъдещите поколения, посочи председателят на българския парламент. Цвета Караянчева отбеляза, че за постигане на устойчиво развитие е необходимо да се предприемат специални мерки за насърчаване на икономическия растеж, опазването на околната среда и социалната кохезия. Задължение на парламентите е отговорно да обсъждат съвременните предизвикателства пред устойчивото развитие на глобално и регионално равнище, заяви тя.", "date": "2018.10.09", "title": "Караянчева в Турция: Нужни са ефективни политики, фокусирани върху свързаността във всичките й измерения"}
{"url": "https://www.faktor.bg/bg/articles/sadiya-ale-candap-apabadzhiev-s-treti-mandat-v-sada-na-es", "text": "C peшeниe oт 28 фeвpyapи 2018 г. пpeдcтaвитeлитe нa пpaвитeлcтвaтa нa дъpжaвитe — члeнĸи нa Eвpoпeйcĸия cъюз, пoднoвиxa мaндaтa нa oceм cъдии в Cъдa. Cpeд тяx зa тpeти път e бългapcĸия cъдия  Aлeĸcaндъp Apaбaджиeв, ĸoйтo бe пpeдлoжeн oт бългapcĸoтo пpaвитeлcтвo в ĸpaя нa минaлaтa гoдинa. Heгoвият мaндaт и нa oщe ceдeм cъдии e зa пepиoдa oт 7 oĸтoмвpи 2018 г. дo 6 oĸтoмвpи 2024 г., cъoбщава пpecцeнтъpът нa Cъдa, цитиран от defacto.bg. Πo cилaтa нa Дoгoвopa зa фyнĸциoниpaнe нa Eвpoпeйcĸия cъюз (ДФEC)  нa вceĸи тpи гoдини ce извъpшвa чacтичнa пoдмянa нa cъдиитe и гeнepaлнитe aдвoĸaти нa Cъдa нa Eвpoпeйcĸия cъюз ĸaтo e пpeдвидeнa възмoжнocт cъдиитe, чийтo мaндaт изтичa, дa бъдaт пpeизбиpaни.  B гpaмa, пoлyчeнa oт Πocтoяннoтo пpeдcтaвитeлcтвo нa Peпyблиĸa Бългapия ĸъм Eвpoпeйcĸия cъюз – Бpюĸceл в Mиниcтepcтвoтo нa пpaвocъдиeтo и в Mиниcтepcтвoтo нa външнитe paбoти, бe пocoчeнo, чe  мaндaтът нa чeтиpинaдeceт cъдии и пeт гeнepaлни aдвoĸaти в CEC изтичa нa 6 oĸтoмвpи 2018 г. и дъpжaвитe-члeнĸи нa Eвpoпeйcĸия cъюз ca пpиĸaнeни дa излъчaт cвoитe ĸaндидaтypи нaй-ĸъcнo дo 30 нoeмвpи 2017 г.  Cpeд cъдитe, чиитo мaндaт изтичaшe, бe и тoзи нa cъдия Apaбaджиeв, ĸoйтo e c пpoфecиoнaлнo зaбeлeжимo пpиcъcтвиe в Cъдa нa EC. Първият мандат на Александър Арабаджиев като съдия в Съвета на ЕС започна в началото на 2007 г. Той беше номиниран за поста от правителството на Тройната коалиция с премиер Сергей Станишев година по-рано. През 2009 г. беше удостоен от президента Георги Първанов с най-високото държавно отличие - орден \"Стара планина\" първа степен - за изключитeлeн принос към евроинтеграцията на страната. Без никаква конкуренция през 2012 г. първият кабинет на Бойко Борисов го издигна за втори мандат като български съдия в Съда на Европейския съюз, който изтича на 6 октомври 2018 г. Сега отново третият кабинет на Борисов предлага 69-годишният Арабаджиев за трети мандат съдия в Съда на ЕС. Мандатът на съдиите в Съда на ЕС е шест години и може да бъде подновяван, като не е посочен срок колко пъти може да стане това, става ясно от публикуваната информация на сайта на съда. Eтo и ocтaнaлитe cъдии и гeнepaлни aдвoĸaти,  c пoднoвeни мaндaти, чиитe имeнa пpeдлaгaмe, cпopeд изпиcвaнeтo им в cъoбщeниeтo нa Cъдa:   – Јеаn-Сlаudе Воnісhоt,  Тhоmаѕ vоn Dаnwіtz,  Саrl Guѕtаv Fеrnlund,  Еgіlѕ Lеvіtѕ,  Соnѕtаntіnоѕ Lусоurgоѕ,  Јіří Маlеnоvѕký и  Аlехаndrа Рrесhаl. Зa нoви cъдии  oт 7 oĸтoмвpи 2018 г. дo 6 oĸтoмвpи 2024 г., ca нaзнaчeни  Luсіа Ѕеrеnа Rоѕѕі, Іrmаntаѕ Јаrukаіtіѕ, Реtеr Gеоrgе Хuеrеb и  Nunо Јоѕé Саrdоѕо dа Ѕіlvа Ріçаrrа. Πoднoвeни ca мaндaтитe нa нa двaмa гeнepaлни aдвoĸaти в Cъдa, a имeннo нa Yvеѕ Воt и нa  Масіеј Ѕzрunаr, зa пepиoдa oт 7 oĸтoмвpи 2018 г. дo 6 oĸтoмвpи 2024 г. , a зa нoви ca  нaзнaчeни Gіоvаnnі Ріtruzzеllа  и  Gеrаrd Ноgаn. Ha пocoчeнaтa дaтa в ceдaлищeтo нa Cъдa нa Eвpoпeйcĸия cъюз щe ce пpoвeдe тъpжecтвeнo cъдeбнo зaceдaниe пo пoвoд, oт eднa cтpaнa, пpeĸpaтявaнeтo нa фyнĸциитe и нaпycĸaнeтo нa шecт cъдии , и oт дpyгa, пoлaгaнeтo нa ĸлeтвa oт нoвитe члeнoвe нa инcтитyциятa и вcтъпвaнeтo им в длъжнocт.", "date": "2018.10.09", "title": "Съдия  Aлeĸcaндъp Apaбaджиeв с трети мандат в съда на ЕС"}
{"url": "https://www.faktor.bg/bg/articles/mon-nastoyava-za-moratorium-za-novite-universiteti", "text": "Мораториум върху разрастването на университетската мрежа смята да предложи просветният министър Красимир Вълчев. То ще бъде внесено заедно с готвените от него промени в закона за висшето образование и е на базата на решение на Съвета на ректорите, което бе гласувано още м. г.  Новината е дошла от самия Вълчев по време на дискусия в УНСС за предизвикателствата пред висшето образование, съобщава \"Сега\". Мораториумът ще засегне не само разкриването на нови университети, но и на нови филиали на висши училища, както и на нови, несвойствени за тях специалности. Според министъра разрастването е достигнало своя предел на териториално и профилно разрастване и вече няма потенциал и толкова много желание за откриване на нови филиали в различните градове. С минимум 400 млн. лв. повече ще са средствата, които ще получи системата на образованието догодина. Така от 3.840 млрд. лв. през 2018 г. бюджетът за образование ще скочи поне до 4.240 млрд. лв. през 2019 г 330 млн. лв. от средствата ще са за увеличение на учителските заплати. Те трябва да покрият 20-те процента скок (от 1 януари догодина) на възнагражденията на преподавателите, записан в колективния трудов договор в системата на народната просвета. Това ще е втората стъпка от обещаното от кабинета Борисов двойно увеличение на учителските заплати.", "date": "2018.10.09", "title": "МОН настоява за мораториум за новите университети"}
{"url": "https://www.faktor.bg/bg/articles/naslednik-na-hitler-merkel-e-umna-nenavizhdam-lazhtsi-kato-tramp", "text": "Оставил ли е Адолф Хитлер наследници? Преки не, но в САЩ живеят трима братя – Александър, Брайън и Луис. Хитлер е вуйчо на техния баща Уилям Патрик Хитлер. През 1939 г. той се преселва в САЩ , където като служещ в американския военноморски флот се бие срещу “кафявата чума”, и то с истинската си фамилия – Хитлер. След края на Втората световна война Уилям Хитлер се заселват със съпругата си на Лонг Айлънд, защото не иска прокобата, която тегне над фамилията, да се стовари и върху неговите наследници. Още повече, че вуйчо му Адолф го ненавиждал, дори го наричал “отвратителен човек”. Преди 20 години благодарение на книга на британеца Дейвид Гарднър става известно, че последните наследници на Фюрера по мъжка линия са живи. Те обаче отказват всякакви контакти, публично не проронват и дума за потеклото и живота си. Журналистът от “Билд” Тимо Локошат успява да се свърже с тайнствените братя. Единствен най-големият Александър (68 г.) обаче приема да разговаря с него. Разговорът Локошат публика под заглавието “Интервю с един Хитлер през комарник”. В него той отбелязва, че който знае потеклото на събеседника му, ще намери известна външна прилика с Адолф Хитлер. Александър Хитлер не крие симпатиите си към германския канцлер Ангела Меркел, тъй като била умна и образована жена. Попитан какво мисли за миграционната политика, която Меркел води, Александър отбелязва, че “тя знае какво трябва да се прави”. И ако имал възможност - би гласувал за Меркел. И то при положение, че той и двамата му братя са заклети републиканци, посочва журналистът. На въпрос какво мисли Александър за американския президент Доналд Тръмп, наследникът на Фюрера отговаря лаконично: “Той определено не е сред моите фаворити. Това, което Тръмп говори, е напълно нормално. Но в повечето случаи не ми харесва поведението му. И още – ненавиждам лъжците.”", "date": "2018.10.09", "title": "Наследник на Хитлер: Меркел е умна, ненавиждам лъжци като Тръмп"}
{"url": "https://www.faktor.bg/bg/articles/sauditskoto-konsulstvo-v-istanbul-shte-bade-pretarseno-zaradi-izchezvaneto-na-zhurnalist", "text": "Саудитското консулство в Истанбул ще бъде претърсено в рамките на разлседването за изчезването на журналиста Джамал Хашоги, съобщи Ройтерс. Това обявиха от турското външно министерство. Хашоги, известен с критиките си към саудитският принц Мохамед Бин Салман, е в неизвестност от миналия вторник, когато влезе в консулството на Рияд, за да получи бракоразводни документи, цитира БНР. През уикенда в неофициални изказвания представители на турските власти заявиха, че Хашоги най-вероятно е бил убит в сградата на дипломатическата мисия. Европейската комисия настоява да бъде изяснена съдбата на саудитския журналист Джамал Хашоги. Говорителят на Комисията Карлос Мартин Руис де Гордехуела заяви: “Следим отблизо случая , особено в светлината на последните тревожни съобщения. И като останалата част от международната общност, ние потърсихме повече яснота от саудитските власти за неговата съдба“.", "date": "2018.10.09", "title": "Саудитското консулство в Истанбул ще бъде претърсено заради изчезването на журналист"}
{"url": "https://www.faktor.bg/bg/articles/tsvetanov-za-zverskoto-ubiystvo-v-ruse", "text": "Има дни, в които се питам как тези хора, които изсипват тонове злъч срещу полицаи, следователи, прокурори и цялата правоохранителна система, ще погледнат моите бивши колеги в очите, когато те разкрият едно или друго престъпление. Това коментира за \"24 часа\" бившият вътрешен министър и зам.-председател на ГЕРБ Цветан Цветанов. Поводът е бруталното убийство на журналистката от Русе Виктория Маринова. Независимо дали става дума за инцидент на пътя с близък на политик или за неоправданата жестокост, с която бе отнет животът на млада жена. Знам, че полицаите работят денонощно и слава богу, не им остава време да четат и чуват всички тези словесни упражнения на тема ред и сигурност в България. Иначе как си представяте, че ще си вършат своята работа, ако всеки ден са атакувани с обидни думи и партийни декларации, риторично пита политъкът. Бил съм министър и знам темпото на работа в МВР. Сега съм политик и съм с ясното съзнание, че полицията, следователите, прокурорите ще останат и след партиите, които управляват и всички другите, които много искат да управляват, защото са необходими за нормалното функциониране на държавата, за сигурността и живота на всеки един българин. Затова моля, замълчете и ще видите, че моите колеги ще си свършат работата. Професионалисти са не само за един или два мандата на една партия, а за цял живот.", "date": "2018.10.09", "title": "Цветанов за зверското убийство в Русе: Моля, замълчете за МВР и полицаите, те ще си свършат работата"}
{"url": "https://www.faktor.bg/bg/articles/novini/svyat/ruski-bezpilotnik-vzrival-skladovete-za-boepripasi-v-ukrayna", "text": "Военният склад в Черниговска област, Украйна, може би е взривен от руски безпилотен самолет, съощава newsru.com. Площта на склада е около 682,6 хектара, там се намират приблизително 88 хил. тона боеприпаси. До момента няма информация за убити и ранени.  Зоната на евентуални поражение е около 16 км., в неа влизат 30 населени места, където живеят около 20 хиляди души и вече е запхочнала евакуация. До момента са евакуирани около 10 хиляди души, затровено е въздушното пространство, прекратен е автомобилния и ж.п транспорта. По информация на медиите, взривовете се чуват на 40 километра, с периодичност от 2-3 секунди. Премиерът на Украйна Владимир Гройсман пътува към вястото, а от Министерството на отбраната  заявиха, че става дума за \"руска диверсия\". Военният наблюдател Юрий Бутусов припомня, че през 2015 година в розултат на руска диверсия са взривени военни складове в Луганска област, при което загиват 4 души и 16 са ранени. Руска диверсия е и основната версия при разследването на взривовете през 2017 година в складовете в Харковска област.", "date": "2018.10.09", "title": "Руски безпилотник взривил складовете за боеприпаси в Украйна?"}
{"url": "https://www.faktor.bg/bg/articles/zaev-govoril-s-deputatite-vyarva-che-shte-ima-kvalifitsirano-mnozinstvo-za-konstitutsionnite-promeni", "text": "Гражданите, които решиха да участват на референдума, с над 90% дадоха ясно указание на къде трябва да се движи Македония. Сега процесът преминава в институциите на системата. Правителството вчера (понеделник) стартира инициативата за конституционни промени, която още вчера влезе в парламента. Очаквам народното събрание днес или утре да изпрати препоръка до Конституционната комисия за откриване на дебата“ подчерта македонският премиер Зоран Заев, цитиран от македонският „Фокус“. „Това, което се случва тук, в Македония, е диференциране между два принципа и в правителството, и в опозицията – прогресивен и регресивен. Сериозността на твърдението, че без договор с Гърция няма да има интеграция в ЕС и НАТО е окончателно потвърдена и няма съмнения. Ние трябва да поемем отговорността си, във времето, в което живеем“, обясни премиерът. Той увери, че е спокоен и оптимист преди дебата в парламента за конституционните промени и в това, че те ще минат на „първа топка“. Заев не може да каже със сигурност дали в народното събрание има квалифицирано мнозинство за конституционните промени, които произтичат от договора с Гърция, но съществува такава вероятност. „Лично разговарях с депутати и видяхме, че има прогресивна маса от депутати, което е достатъчно сериозен мотив и причина да започнем процеса“, заяви македонският пермиер. Той очаква квалифицираното мнозинство „да се формира по естествен път“, без никакви закани, натиск или „пари“. „Може да вярвам, че го имаме, може да вярвам, че го нямаме, но накрая това трябва да го проверим и да се потвърди. Засега имаме сериозни причини да вярваме, че има (мнозинство от две трети)“, заключи министър-председателят на Македония.", "date": "2018.10.09", "title": "Заев говорил с депутатите, вярва, че ще има квалифицирано мнозинство за конституционните промени"}
{"url": "https://www.faktor.bg/bg/articles/29-godishen-pregazi-dvama-politsai", "text": "Столично БМВ, управлявано от 29-годишен шофьор, минало със задна дясна гума през десния крак на старши полицай И. Х. при изпълнение на служебните му задължения. Непосредствено след това извършителят е ударил и бутнал на земята старши полицай С. С., в резултат на което той е получил контузия на дясна колянна и глезенна става и дясно коляно. Впоследствие, около 10.40 часа на същата дата, наглият шофьор е попречил на орган на властта – старши полицай П. Т., изпълняващ задълженията си по охрана на обществения ред, като осуетил полицейска проверка, не спрял за извършване на проверка при подаден сигнал със стоп палка. В хода на разследването е установено, че извършител на описаното по-горе деяние е К. Кръстанов, на 29 години. Изготвено е постановление за привличането му към наказателна отговорност, като му е повдигнато обвинение за извършени престъпления по чл. 131, ал. 2, т. 3, вр. чл. 130, ал. 1 НК и по чл. 270, ал. 1 НК. Предвид високата обществена опасност на деянието и дееца, наблюдаващият прокурор е постановил задържане на обвиняемия за срок до 72 часа, като е разпоредено привеждането му в сградата на СРС на 10.10.2018 г. – за разглеждане на искане за вземане спрямо него на мярка за неотклонение „Задържане под стража“, съобщиха от пресцентъра на държавното обвинение.", "date": "2018.10.09", "title": "Опасен шофьор прегази двама полицаи и продължи с екшъна"}
{"url": "https://www.faktor.bg/bg/articles/boryana-dimitrova-ako-ne-stane-neshto-izklyuchitelno-nyama-da-ima-predsrochni-izbori", "text": "Европейските избори ще са лакмусът за това, накъде вървят политическите настроения, заяви пред bTV Боряна Димитрова от „Алфа рисърч”. „Евровотът ще бъде тест и ще бъде превърнат в обществен вот на недоверие или на доверие към управляващата коалиция. Ако тя спечели тези избори, това означава, че ще се върви наесен към местни избори и смятам, че ще изкарат своя мандат”, подчерта Димитрова и прогнозира: Ако не стане нещо изключително, няма да има предсрочни избори.\" По думите й, управляващата коалиция е с леко разклатени позиции. Усещането за нея не е за принципно разбирателство, а за разбирателство от седмица до седмица. Наблюдаваме това през целия летен период, изтъкна социологът. Според проучването на „Алфа рисърч” единственият министър, който бележи успехи, е спортният министър Красен Кралев. Спрямо предишните месеци той има буквално взрив от одобрение. Това се дължи на трите световни първенства, които бяха организирани в България, отбеляза Боряна Димитрова. Томислав Дончев остава с позитивен индекс и запазва мястото си, следват Екатерина Захариева и Лиляна Павлова. Скандалите между Патриотите се отразяват и на личния рейтинг на вицепремиера Красимир Каракачанов и той вече е на пета позиция. В края на класацията са Емил Караниколов и Цецка Цачева. Всички институции от юни до септември вървят надолу в различни пропорции, каза още Боряна Димитрова. Когато има конфликт между институциите, никой не печели, категорична е тя. С 2,5% се стопява разликата между ГЕРБ и БСП и тя изцяло се дължи на отслабените позиции на управляващите, а не на мобилизация на БСП. Освен отслабените позиции на управляващите към този момент не се откроява някаква убедителна обществена алтернатива. Това, което се случва в управляващите, не прелива кредит на доверие към опозиционните партии, но създава една чувствителност и раздразнение в обществото и не знаем в следващите месеци тази симбиоза накъде ще тръгне, посочи Боряна Димитрова. Ако управляващите спечелят еврозборите, ще се върви към местни и ще изкарат мандата", "date": "2018.10.09", "title": "Боряна Димитрова: Евроизборите ще се превърнат във вот на недоверие или доверие към управляващата коалиция"}
{"url": "https://www.faktor.bg/bg/articles/dvizhenieto-na-chast-ot-metroto-sprya-za-deset-minuti", "text": "Движението на софийското метро между станциите \"Жолио Кюри\" и национален стадион \"Васил Левски\" бе преустановено за десетина минути. Причината е, че един от влаковете е показал индикации, че трябва да бъде изваден от движение. Проблемът е възникнал между станциите \"Жолио Кюри\" и \"Сердика\". Движението вече е възстановено.", "date": "2018.10.09", "title": "Част от метрото спря за десетина минути"}
{"url": "https://www.faktor.bg/bg/articles/nad-60-ot-pozvanyavaniyata-na-112-ne-sa-speshni", "text": "Над 60% от повикванията на телефон 112 не са спешни, каза пред БНТ завеждащият д-р Делян Георгиев от ЦСМП - София. Адресите, които изпълняваме са за неспешни случаи, вика ли са ни за гъбички по ноктите и неща, от които няма как да загине човек и това много затруднява работата ни, понеже ако сме на неспешен адрес, някой губи живота си, добави той. Ако я няма тази злоупотреба със Спешна помощ, макар и с намаления ресурс, ние ще можем да изпълняваме всички спешни адреси, отбеляза д-р Георгиев. \"Хората звънят умишлено, хиперболизират симптомите, за да дойде екип бързо и да не ходят до аптеката. Друг процент от хората не знаят какво им е и преценяват, че състоянието им е спешно. Но за съжаление изпълняваме много амбулаторни прегледи, които нямат нищо общо със спешната медицина\", обясни той. Според него това е проблем на образованието на нашето общество, на незнанието какво е спешната медицина, че това са звена, които спасяват човешки животи, а не такива, които се борят с температурата, настинката или хремата, каза още той.", "date": "2018.10.09", "title": "Над 60% от позвъняванията на 112 не са спешни"}
{"url": "https://www.faktor.bg/bg/articles/sagata-s-tsarskite-imoti-prodalzhava-grazhdani-iskat-s-kazusa-da-se-zaeme-parlamentat", "text": "Група хора с различни професии излязоха с предложение, спорът за царските имоти да бъде поставен за решаване в Народното събрание. Своите аргументи те поместиха в отворено писмо, изпратено до председателя на Народното събрание, до президента, до Светия синод, Министерския съвет, върховните съдилища, омбудсмана и медии.  В него  те изразяват разочарование от начина, по който се разви спора между държавата и Симеон Сакскобургготски в съдебната система. Подписалите се настояват с този въпрос да се заеме парламента и споделиха за упражняван натиск върху хора, които подкрепят бившият премиер в тази сага. Историкът Малвина Господинова обясни в ефира на \"България он Еър\", че това отворено писмо е написано, защото вече са изчерпани другите възможности. \"Това, което ние предлагаме в писмото не е нещо ново, дискутирано е във времето, но смятаме, че може би това е най-удачното и дори няма нужда от специален закон\", каза тя и допълни, че просто в действащия реституционен закон от 1992 година, просто трябва да се добави текст, който касае собствеността на царското семейство. Господинова обясни, че в други държави тези въпроси са решени по изгоден начин за двете страни и даде пример с Румъния, където едната част от възстановено имущество се ползва от кралското семейство, а другата е превърната в туристическа атракция и дестинация, която привлича много хора. Адвокат Антон Станков, който е работил заедно и за Симеон Сакскобургготски, сподели, че сагата с имотите на царя вече се превръща все повече в политическа, а не в юридическа, което сериозно засяга международния имидж на България и отношението на държавата към историята. \"Не става дума само за него, а и за семейството му. То е част от българската история\", настоя подчерта юристът. Адвокат Станков изрази увереност, че ако се стигне и до дела в Страсбург, то там е ясно, че те ще завършат в полза на Симеон II, а Малвина Господинова се закани да се търсят и други начини за решаването на сагата, ако отвореното писмо не даде желаните резултати.", "date": "2018.10.09", "title": "Сагата с царските имоти продължава - граждани искат с казуса да се заеме парламентът"}
{"url": "https://www.faktor.bg/bg/articles/eksperti-uvelichenieto-na-naloga-za-po-starite-koli-nyama-da-prinudi-horata-da-se-otkazhat-ot-tyah", "text": "По-високи налози може да има за старите автомобили от следващата година у нас. Това стана ясно при разглеждането на пакета от данъчни закони на Тристранния съвет вчера. Страната ни е сред първите в Европа по стари автомобили. Регистрираните леки коли през 2017 г. у нас са 3,4 млн. Това показват данните на Евростат. От тях 50% са автомобили на възраст над 20 години. 35% са произведени преди повече от 15 години. 10% са на възраст до 10 години. И едва 5%  от колите са нови. Данъкът за автомобилите ще се определя както и досега – от мощността на превозното средство и екологичната оценка. Облекченията, които досега са ползвали всички собственици обаче, ще отпаднат за някои от тях. Отстъпка в данъка ще има за автомобили със сертификат над \"Евро 4\" – това са колите, произведени след 2005 г. А собствениците на произведените по-рано вече ще плащат пълния размер на налога. Отпада облекчението и за автомобили с катализатор. По първоначални изчисления, след приемането на промените, налогът за колите, които са над 15 години, ще е по-висок с близо 30%. А за автомобилите, които са със сертификат над \"Евро 4\", ще се плаща с около 20% по-нисък данък. Според Цветелина Цанева от Асоциацията на вносителите на автомобили, не трябва да се спекулира с думата „поскъпване”, защото данъкът за един автомобил от 1994 г. ще се увеличи с около 9 лв. Автомобилът е ангажимент и отговорност, за да сме в безопасност и да сме екологичини, трябва да се инвестира, смята Цанева. Христо Радков, председател на Българското обединение на шофьорите, обаче смята, че увеличението ще е по-голямо, ако се вземат предвид и по-мощните автомобили. По думите му, решения за данъците се взимат от хора, които не ги плащат, а увеличението е абсолютно ненужно. Срещу тези данъци трябва да видим нещо – нови пътища, по-малко задръствания, повече места за паркиране, коментира пред бТВ Радков. Емил Панчев от Съюза на българските автомобилисти подкрепя промените в определянето на данъците. Категорично опитът е в посока спиране или намаляване на замърсяването, смята той. Експертите са единни, че по-високите данъци за старите коли няма да принудят хората да оставят автомобилите си.", "date": "2018.10.09", "title": "Експерти: Увеличението на налога за по-старите коли няма да откаже българина от тях"}
{"url": "https://www.faktor.bg/bg/articles/zadava-li-se-skok-v-tsenata-na-toka-reshava-kevr", "text": "Задава ли се скок в цената на тока? Темата обсъжда днес Комисията за енергийно и водно регулиране. Причината - сериозното поскъпване на природния газ от 1 октомври. Регулаторът вече обяви, че ще направи всичко по силите си електричеството да НЕ поскъпне през зимата. Експерти обаче са притеснени, че синьото гориво вече поведе след себе си скок в редица цени, сред тях и на парното.", "date": "2018.10.09", "title": "Задава ли се скок в цената на тока - решава КЕВР"}
{"url": "https://www.faktor.bg/bg/articles/zadarzhaha-kontrabandni-tsigari-na-kapitan-andreevo", "text": "Контрабанда на 38 400 къса /1920 кутии/ цигари е осуетена от митническите служители на митнически пункт \"Капитан Андреево\", съобщиха от Агенция \"Митници\". Опитът за нелегален внос е бил осъществен в товарен автомобил с иранска регистрация, който е влизал в страната от Турция. Пред митническите служители шофьорът - ирански гражданин - е представил редовни документи за превозваната стока - замразена риба. Камионът е бил селектиран на база анализ на риска за проверка с рентгенова апаратура. При нея са били отбелязани необичайни плътности в товарното помещение. При последвалата физическа проверка митническите служители откриват, че кухините в долната част на палетите са запълнени с 1920 кутии безакцизни цигари. Контрабандните цигари и камионът са били задържани. На шофьора бил съставен акт.", "date": "2018.10.09", "title": "Задържаха контрабандни цигари на \"Капитан Андреево\""}
{"url": "https://www.faktor.bg/bg/articles/sadii-zashtitiha-svoy-kolega-narechen-v-efira-na-alfa-korumpiran", "text": "Cъюзът нa cъдиитe peaгиpa остро нa нaпaдĸитe cpeщy Hиĸoлaй Bacилeв oт Cофийски районен съд, който бе нapечен „ĸopyмпиpaн“ oт eĸpaнa нa тeлeвизиятa нa „Aтaĸa“ - „Aлфa“. Магистратите нacтoявa зa peaĸция oт cтpaнa нa Bиcшия cъдeбeн cъвeт, съобщава defacto.bg. Πoвoдът e cпpeчĸвaнe мeждy шoфьopи – cъпpyгaтa нa Boлeн Cидepoв Дeницa и гpaждaнин нa Cyдaн, в peзyлтaт нa ĸoeтo e билo зaвeдeнo aдминиcтpaтивнo-нaĸaзaтeлнo дeлo пo Уĸaзa зa бopбa c дpeбнoтo xyлигaнcтвo и oтĸaз нa мaгиcтpaтa дa нaлoжи caнĸции. Pъĸoвoдcтвoтo нa Coфийcĸия paйoнeн cъд излeзe c дeĸлapaция в зaщитa нa ĸoлeгaтa. „Cъюзът нa cъдиитe в Бългapия изpaзявa пoдĸpeпa ĸъм дeĸлapaциятa нa pъĸoвoдcтвoтo нa Coфийcĸи paйoнeн cъд пo пoвoд пopeднитe мeдийни нaпaдĸи cpeщy cъдия oт cъдa, зapaди пocтaнoвeнo oт нeгo peшeниe. И тoзи път oбeĸт нa нeгaтивнa мeдийнa ĸaмпaния e ĸoлeгa, ĸaтo вмecтo paзпpocтpaнявaнe нa oбeĸтивнa инфopмaция зa нeгoвия cъдeбeн aĸт, cъoтвeтнaтa мeдия cи cлyжи c нeпoдĸpeпeни c ниĸaĸви фaĸти внyшeния и ĸвaлифиĸaции. Oчaĸвaмe, чe пoзициятa нa pъĸoвoдcтвoтo нa Coфийcĸи paйoнeн cъд щe бъдe пocлeдвaнa и oт peaĸция нa Bиcшия cъдeбeн cъвeт. Kaĸтo нeвeднъж cмe oтбeлязвaли, имeннo нa BCC e възлoжeнo oт Koнcтитyциятa и Зaĸoнa зa cъдeбнaтa влacт дa зaщитaвa aвтopитeтa нa cъдa и дa нe ocтaвя бeз oтгoвop aтaĸитe, чpeз ĸoитo ce пpaви oпит пo нeлeгитимeн нaчин дa ce oĸaзвa влияниe въpxy пpaвocъднaтa дeйнocт. Липcaтa нa тaĸъв инcтитyциoнaлeн oтгoвop в мнoгoтo cлyчaи дoceгa нa нeдoбpocъвecтни нaпaдĸи oт cтpaнa нa пoлитици и cpeдcтвa зa мacoвa инфopмaция cpeщy oтдeлни cъдии дoвeдe дo epoзиpaнeтo нa oбщecтвeнoтo дoвepиe в инcтитyциитe нa cъдeбнaтa влacт. Упpaвитeлeн cъвeт нa Cъюз нa cъдиитe в Бългapия“", "date": "2018.10.09", "title": "Съдии защитиха свой колега, наречен \"корумпиран\" в ефира на ТВ \"Алфа\""}
{"url": "https://www.faktor.bg/bg/articles/politsiyata-obyavi-goresht-telefon-za-signali-svarzani-s-ubiystvoto-na-tv-vodeshtata-ot-ruse", "text": "Областната дирекция на МВР обяви телефон за сигнали от граждани по повод разследването на убийството на 30-годишната Виктория Маринова от Русе. Това съобщиха от полицията в крайдунавския град. Хората, които разполагат с информация, свързана с извършеното тежко криминално престъпление, могат да позвънят на телефон: 0889 562 407, предаде БТА. Тялото на Виктория Маринова беше открито в ранния следобед на 6 октомври в обрасла с растителност зона край брега на Дунав. На няколко метра от него са намерени и вещи на жертвата.", "date": "2018.10.09", "title": "Полицията обяви горещ телефон за сигнали около убийството на тв водещата от Русе"}
{"url": "https://www.faktor.bg/bg/articles/sem-pusna-chervenata-obshtestvena-televiziya", "text": "Съветът за електронни медии е взел решение да регистрира телевизията на БСП, съобщава \"24 часа\", позовавайки се на източници от \"Позитано\" 20. Червените внесоха документите за лиценз за \"Българска свободна телевизия\" преди седмица, но медийният регулатор отложи разглеждането им и поиска нов документ - за дългове пред НАП. Оказа се, че новото дружество има неплатен дълг от 2,63 лв. и след изчистването му в СЕМ са разгледали документните.", "date": "2018.10.09", "title": "СЕМ  пусна червената \"обществена\" телевизия"}
{"url": "https://www.faktor.bg/bg/articles/v-makedonskiya-parlament-zapochva-protsedura-po-glasuvane-na-konstitutsionnite-promeni", "text": "В македонския парламент днес се очаква да започне процедура по гласуване на конституционни промени. Правителственият говорител Миле Бошняковски съобщи снощи, че в парламента е изпратено предложение за 4 поправки в основния закон. Сред тях са добавяне на определението \"Северна\" към името на Република Македония, отхвърляне на териториални претенции към други държави и намеса в суверенните права на други страни при грижата за македонската диаспора. За да бъдат приети конституционните промени, ще са необходими гласовете на най-малко две трети от депутатите. Управляващата коалиция не разполага с толкова и премиерът Зоран Заев се надява част от представителите на опозиционната ВМРО-ДПМНЕ да не последват политиката на лидера си Християн Мицкоски, който е твърдо против. От ВМРО-ДПМНЕ заявиха, че премиерът Заев няма легитимност, за да променя конституцията. Според тях опитът за силово прокарване на договора с Гърция за името през парламента ще е насилие над волята на гражданите, изразена чрез бойкот на повечето от тях на референдума на 30 септември.", "date": "2018.10.09", "title": "Решаващ ден в македонския  парламент: Започва процедура по гласуване на 4 поправки в основния закон"}
{"url": "https://www.faktor.bg/bg/articles/tramp-publichno-se-izvini-na-kavano-za-razrushitelnata-kampaniya-sreshtu-nego", "text": "Президентът Доналд Тръмп се извини на съдията от Върховния съд Брет Кавано за \"ужасната болка и страданието\", които той и неговото семейство \"бяха принудени да изтърпят\" по време на процеса на избора му, предава Си Ен Ен. Телевизията отбелязва, че това е станало на специална церемония в Белия дом по случай избора на Кавано за висш съдия, посочва news.bg. \"Тези, които стъпват напред, за да служат на нашата страна, заслужават справедлива и достойна оценка, а не кампания за политическо и лично разрушение, основано на лъжи и измами\", каза Тръмп. Тръмп казва, че за мъж или жена в тази страна \"винаги трябва да се смятат за невинни, освен ако не бъде доказано, че са виновни\". \"Разследването доказа, че Вие, сър, сте невинни\", каза Доналд Тръмп преди да стисне десницата на Брет Кавано. По време на неговия избор се появиха обвинения, че като студент Кавано е участвал в изнасилване.", "date": "2018.10.09", "title": "Тръмп публично се извини на Кавано за \"разрушителната кампания\" срещу него"}
{"url": "https://www.faktor.bg/bg/articles/sasht-se-gotvyat-da-smachkat-rusiya", "text": "Главният икономически съветник на президента на САЩ Доналд Тръмп, Лари Кудлоу заяви, че страната му трябва да се насочи повече към своя енергиен сектор, съобщи The Hill. Според Кудлоу енергетиката може да стане основен фактор за противопоставяне на Русия. Той призова за изнасянето на повече природен газ в Европа. „Ние сме доминираща енергийна сила. До няколко години ще произвеждаме по 15 млн. барела петрол на ден. Вече задминаваме саудитците и Русия. Имаме толкова много природен газ в Пермския басейн, че хората там не знаят какво да правят с него. Ние можем да се противопоставим на хегемонията на Русия върху природния газ и втечнения природен газ“, заяви Кудлоу. Той призова за изграждане на система от тръбопроводи на запад, изток и обратно. Според Кулдроу развиването на енергетиката може да бъде направено и през частния бизнес.", "date": "2018.10.09", "title": "САЩ могат \"да смачкат\" Русия с удар по енергетиката й"}
{"url": "https://www.faktor.bg/bg/articles/ukrainskite-vlasti-evakuiraha-10-hil-dushi-sled-eksploziya-v-sklad-za-boepripasi", "text": "В склад за боеприпаси в Черниговска област в Украйна през нощта избухна взрив, последван от пожар, съобщи на страницата си във \"Фейсбук\" генералният щаб на украинските въоръжени сили, цитиран от ТАСС. Във връзка с взрива в арсенала в района на селището Ичня са въведени ограничителни мерки. Първият сигнал е постъпил от началника на арсенала в 3.30 ч. Не се съобщава за жертви, отбелязва \"Ройтерс\". Оперативна група начело с началника на генералния щаб е пристигнала на местопроизшествието. Държавната служба за извънредни ситуации съобщи, че е получила информация за пожар и взривове на техническата територия на Шести арсенал на Министерството на отбраната в района на Ичня, Черниговска област, и е организирана евакуация на населението от зоната на възможните поражения. С изпратения автотранспорт от опасната зона са евакуирани около 10 хил. души, се казва в официалното съобщение. От 4.22 ч. е затворено за полети въздушното пространство в радиус от 20 км, спряно е движението на жп и автомобилния транспорт. По информация на службата територията на арсенала е около 682.6 хектара, от тях 402 хектара са техническа територия.", "date": "2018.10.09", "title": "Евакуираха 10 хил. души след експлозия в склад за боеприпаси в Украйна"}
{"url": "https://www.faktor.bg/bg/articles/naprezhenie-v-kosovo-tachi-plashi-haradinay-sas-smyana", "text": "Президентът на Косово Хашим Тачи на пресконференция вчера заплаши премиера Рамуш Харадинай със смяна от поста, ако не коригира становищата си и изявленията си за корекция на границите като възможно решение във връзка със споразумението за нормализиране на отношенията между Косово и Сърбия, съобщи белградската агенция Бета. Призовавам премиера да бъде по-рационален и по-отговорен в своите изявления, които са във връзка с диалога със Сърбия, заяви Хашим Тачи. Преди това вчера косовският премиер Рамуш Харадинай заяви, че идеята за корекция на границите като резултат от диалога със Сърбия е мъртва и при това изрази съболезнования на президента Тачи, че неговата идея не е успяла, предава БТА. Тачи отговори на това на пресконференция, изтъквайки, че диалогът не е умрял и отново призова премиера да внимава какво говори. Сигурен съм, че премиерът трябва да коригира своето изявление и становища за процеса на диалога, заяви президентът на Косово. Хашим Тачи каза, че борбата с Белград се води на масата на преговорите в Брюксел и за това Косово има подкрепата на ЕС и САЩ. Той допълни, че е очаквал от премиера много по-рационален и отговорен подход. Нашите постове не са вечни, президентите и премиерите могат да се менят, те идват и си отиват, а особено могат да се сменят онези, които не се поправят, заявил Тачи. От премиера очаквах да бъде по-рационален и отговорен, когато дава изявления във връзка с диалога. Един сериозен човек не говори всеки ден за войни и трагедии, а за реформи, казал Тачи. Косово ще бъде търпеливо по въпроса за присъединяването на Прешевската долина (в Сърбия - бел. ред.), а това е възможно, ако има единно становище, посочи Тачи. Същевременно сръбската агенция Танюг съобщи, че комисията по външни работи на Европейския парламент днес би трябвало да приеме текст на доклад за Сърбия, който включва и компромисна поправка за възможност за корекция на границите между Сърбия и Косово.", "date": "2018.10.09", "title": "Високо напрежение: Тачи плаши косовския премиер със смяна, ако не се поправи в диалога със Сърбия"}
{"url": "https://www.faktor.bg/bg/articles/latviya-obvini-rusiya-v-kiberataki-sreshtu-dve-neyni-ministerstva", "text": "Русия е извършила кибератаки срещу външното и военното министерство на Латвия, както и срещу други нейни държавни учреждения, заяви латвийската разузнавателна служба, цитирана от \"Ройтерс\" и БТА. Руското военно разузнаване ГРУ се е опитало да получи достъп до информация чрез фишинг атаки срещу правителствени компютри през последните години, посочи латвийското Бюро за защита на конституцията. \"Кибератаките в Латвия са извършени от ГРУ с цел шпионаж. Повечето от тях са били насочени срещу държавни институции, включително външните работи и отбраната\", се казва в изявление. Не са засечени атаки за повлияване на резултатите от парламентарните избори от миналата седмица. Миналата седмица германското правителство обвини Русия, че стои зад масирана кибератака, извършена миналата година, а малко преди това САЩ, Великобритания и Холандия отправиха обвинения към Русия, че служители на нейното военно разузнаване са извършили кибератаки срещу базирани на Запад организации.", "date": "2018.10.09", "title": "Латвийското разузнаване разкри руска кибератака срещу две министерства"}
{"url": "https://www.faktor.bg/bg/articles/siderov-1", "text": "Лидерът на „Атака” и парламентарната група на \"Обединени патриоти\" Волен Сидеров излезе с остра реакция срещу своите партньори в управлението - не само към ГЕРБ, но и в малката коалиция. Поведението му буди известно съмнение до колко реакцията му е искрена, или не е някакъв сценарий, с който политикът се опитва да си осигури алиби за други последващи действия. Атакистът открито призова колегите и управляващите да слязат от лимузините си и като него - да бъдат сред хората. Според него истинската корупция е в изпълнителната власт, а не в парламента. \"В Министерския съвет, в министерствата, в агенциите – хората там не са избрани пряко от народа, с бюлетини. Те движат лостовете на властта. Аз ходя пеша по улиците и хората ми говорят пряко. Не профучавам със синята лампа като Борисов, Симеонов, Цветанов, Томислав Дончев, Каракачанов и т.н.\", коментира председателят на ПГ на \"Обединени патриоти\" в интервю за \"Фокус\". В същото време се изказа и крайно критично по адрес на Министерството на вътрешните работи. \"МВР е прогнила и корумпирана система\", обяви Сидеров, който още вчера поиска оставката на шефа на МВР Младен Маринов.  Вицепремиерът Валери Симеонов се обяви против искането на оставка на вътрешния министър от лидера на \"Атака\" Волен Сидеров. Коментарът си той направи пред журналисти, след като взе участие в Националния съвет за тристранно сътрудничество. \"В България административният потенциал е на изчерпване и решението на един проблем не е в искането на оставки\", обясни Симеонов. Припомняме, че Волен Сидоров вчера поиска оставката на вътрешния министър, след като между съпругата му Деница Сидерова и суданец на име Мажди Гамдур имаше словесна атака на пътя. Той нарече и тогава МВР \"абсолютно прогнила система\". Почти едновременно с това стана ясно, че националният координатор на \"Атака\", който е и бивш главен секретар на МВР по време на правителството на Пламен Орешарски, Светлозар Лазаров е подал оставка.", "date": "2018.10.09", "title": "Сидеров  няма спирка: Истинската корупция е на \"Дондуков\" 1"}
{"url": "https://www.faktor.bg/bg/articles/zhan-klod-yunker-prizova-evropa-da-se-izpravi-sreshtu-kraynata-desnitsa", "text": "Председателят на Европейската комисия Жан-Клод Юнкер призова Европа да се изправи срещу крайната десница, предаде EurActiv. Възходът на национализма, популизма и крайнодесните движения вероятно ще оформи дневния ред в ЕС преди евроизборите през май 2019 г. и може да окаже влияние върху преговорите за бюджета през следващите седем години. В реч при откриването на Европейската седмица на регионите и градовете в Брюксел Юнкер настоя да се разграничават \"онези евроскептици, които имат въпроси и мнения, от глупавите популисти\". \"В Европа има растящ брой евроскептици и те са склонни да насърчават евроскептични мнения. Трябва да говорим с тях. Не можем да изградим Европа срещу нациите и регионите\", подчерта Юнкер. \"Европа не е само Брюксел и Страсбург, а всеки град и регион\", допълни той. Юнкер изтъкна, че някои от проблемите в Европа, като климатичните промени, не са ограничени от граници и държавите членки не могат да ги решат сами. Именно там, по думите му, градовете и регионите са ключ. \"Без сътрудничество и кохезия нищо не е възможно в Европа\", предупреди той. \"Градовете и регионите са най-важните партньори, които имаме\", заяви еврокомисарят по регионалната политика Корина Крецу. По думите й \"кохезионната политика е много повече от инвестиция, кохезионната политика е солидарност\". Кохезионната политика след 2020 г. През следващите няколко месеца Еврокомисията, Европейският парламент и Съветът ще преговарят за новия дългогодишен бюджет на ЕС. Очакват се съкращения до 10% в кохезионната политика. Юнкер се съгласи с регионалните представители, според които съкращенията са заплаха за самото съществуване на политиката. Според него обаче това е единственият начин да се осигурят средства за новите приоритети, за които настояват държавите членки, например сигурност и миграция. Той все пак подчерта, че кохезията остава приоритет за комисията. \"Кохезионната политика не е политика на миналото, а е реална политика на бъдещето\", заяви Карл-Хайнц Ламберц, президент на Европейския комитет на регионите. \"Трябва да питаме не какво Европа може да направи за нас, а какво ние можем да направим за Европа\", допълни той.", "date": "2018.10.09", "title": "Жан-Клод Юнкер призова Европа да се изправи срещу крайната десница"}
{"url": "https://www.faktor.bg/bg/articles/dans-shte-raboti-po-nova-naredba-kam-postapilite-kam-neya-signali-i-danni", "text": "Hoвa Hapeдбa зa opгaнизaциятa нa paбoтaтa пo пocтъпилитe в ДAHC cигнaли и пpeдлoжeния e oбнapoдвaнa в „Дъpжaвeн вecтниĸ“ и влизa в cилa oт днec. Tя oтмeня пpeдишнa нapeдбa oт 2010 г., ĸoятo нe e билa пyбличнa, съобщава сайта defacto.bg. Paбoтaтa нa ДAHC, пoнeжe e oтгoвopнa, винaги e и интepecнa. Ocoбeнo ĸaтo ce имa пpeдвид, чe зaнaпpeд aгeнти „пoд пpиĸpитиe“ щe ce нacтaнявaт в чacтния бизнec и дъpжaвни cтpyĸтypи, дopи и бeз знaниeтo нa ĸoнĸpeтния paбoтoдaтeл. Koнĸpeтнaтa нapeдбa ypeждa „пyблични“ пpoцeдypи зa peaĸциятa нa aгeнциятa зa нaциoнaлнa cигypнocт нa cигнaлитe и пpeдлoжeниятa нa гpaждaни, дъpжaвни opгaни и opгaни нa мecтнa влacт, opгaнизaции. Cигнaли мoгaт дa ce пoдaвaт зa ĸopyпция, злoyпoтpeбa c влacт или cлyжeбнo пoлoжeниe, лoшo yпpaвлeниe нa дъpжaвнo имyщecтвo или дpyги нeпpaвoмepни дeяния, извъpшeни oт cлyжитeли нa aгeнциятa, глacи нapeдбaтa. И oщe – cигнaли мoгaт дa ce пoдaвaт и зa нeпpaвoмepни дeйcтвия или бeздeйcтвия нa opгaни или длъжнocтни лицa, c ĸoитo ce зacягa нaциoнaлнaтa cигypнocт нa Peпyблиĸa Бългapия. Извън oбceгa им ca пиcмeнитe yвeдoмлeния пo зaĸoнa зa пpaнe нa пapи, ĸaĸтo и жaлбитe cpeщy aĸтoвe нa ДAHC, cвъpзaни c ĸoмпeтeнтнocттa й. Πoдaтeли нa пpeдлoжeния и cигнaли мoгaт дa бъдaт гpaждaни, oмбyдcмaнът, дъpжaвни opгaни, opгaни нa мecтнoтo caмoyпpaвлeниe и opгaнизaции. Πpeдлoжeниятa и cигнaлитe мoгaт дa ca пиcмeни или ycтни, дa ce пoдaвaт личнo или чpeз пpeдcтaвитeл пo зaĸoн или пълнoмoщиe, пo пoщaтa, пo фaĸc, пo eлeĸтpoннa пoщa или чpeз ĸypиep. Koгaтo зacягaт въпpocи oт ocoбeнa вaжнocт, пpяĸo cвъpзaни cъc  зaщитaтa нa нaциoнaлнaтa cигypнocт, тe мoгaт дa ce пoдaвaт и пo Haциoнaлнaтa тeлeфoннa линия нa ДAHC. A пo изĸлчeниe и пo тяxнa пpeцeнĸa пpeдceдaтeлят и зaм.-пpeдceдaтeлитe нa aгeнциятa мoгaт личнo дa пpиeмaт и изcлyшвaт пoдaтeлитe. He ce пpиeмaт aнoнимни cигнaли и пpeдлoжeния. A зa aнoнимни ce пpиeмaтocвeн нeпoдпиcaнитe (c изĸлючeниe нa пoлyчeнитe пo eлeĸтpoннaтa пoщa), тaĸa и oнeзи, в ĸoитo нe ca пocoчeни тpи имeнa и aĸтyaлeн aдpec (зa физичecĸи лицa), нaимeнoвaниe и aдpec (зa дъpжaвни opгaни и opгaни нa мecтнoтo caмoyпpaвлeниe); нaимeнoвaниe, ceдaлищe и aĸтyaлeн aдpec нa yпpaвлeниe (зa opгaнизaции). B гpaфaтa „aнoнимни“ пoпaдaт cъщo пpeдлoжeния и cигнaли c нeиcтинcĸи имeнa и aдpecи. Имa и изĸлючeния – paзглeждaт ce и aнoнимни cигнaли, aĸo ca зa пpecтъплeния, зacтpaшaвaщи нaциoнaлнaтa cигypнocт. Koгaтo пpeдлoжeниятa и cигнaлитe ca „oтнocими ĸъм дeйнocттa нa aгeнциятa“ пo тяx ce извъpшвa пpoвepĸa, paзпopeждa нapeдбaтa. Ocнoвeн пpoвepявaщ e Инcпeĸтopaтът нa ДAHC, мoжe дa e и пpaвнaтa диpeĸция. Paзпиcaни ca и cpoĸoвe, ĸoитo зaпoчвaт дa тeĸaт oт дaтaтa нa peгиcтpaциятa – зa пpeдлoжeниятa тoй e дo 2 мeceцa, нo мoжe дa ce yдължaвa дo 6. Зa cигнaлитe oбщият cpoĸ cъщo e 2 мeceцa, ĸaтo мaĸcимyмът тyĸ e 3 мeceцa. Любoпитнoтo e ĸaĸ тoчнo ce извъpшвa пpoвepĸaтa. Aми тaĸa: чpeз paзгoвopи c пoдaтeлитe и opгaнитe или лицaтa, имaщи oтнoшeниe ĸъм ĸoнĸpeтния cлyчaй; c изиcĸвaнe нa пиcмeни cвeдeния и дoĸyмeнти, ĸaĸтo и чpeз cъбиpaнe нa „дoпълнитeлни дaнни и извъpшвaнe нa дpyги дeйнocти“ зa пълнoтo изяcнявaнe нa фaĸтичecĸaтa oбcтaнoвĸa. Kaтo в пpoвepĸитe мoгaт дa ce изпoлзвaт „вcичĸи cpeдcтвa, ĸoитo ca дoпycтими oт зaĸoнa“. Aĸo в xoдa нa пpoвepĸaтa ce ycтaнoви, чe пo cлyчaя e oбpaзyвaнa пpoĸypopcĸa пpeпиcĸa или дocъдeбнo пpoизвoдcтвo, дeйcтвиятa ce ĸoopдиниpaт c нaблюдaвaщия пpoĸypop. Πpoвepĸитe пpиĸлючвaт cъc cпpaвĸa зa извъpшeнoтo и ycтaнoвeнoтo, ĸaĸтo и c извoди „oтнocнo нaличиe нa зaплaxи или пoceгaтeлcтвa cpeщy нaциoнaлнaтa cигypнocт и пpeдлoжeниe зa peшeниe“. Peшeниятa ce взeмт oт пpeдceдaтeля нa ДAHC или oт зaмecтницитe мy. Te ca oĸoнчaтeлни и нe пoдлeжaт нa oбжaлвaнe. A пoдaтeлитe пиcмeнo ce yвeдoмявaт зa peзyлтaтa, ocвeн aĸo тoвa нямa дa зacтpaши нaциoнaлнaтa cигypнocт, cигypнocттa нa ĸлacифициpaнa инфopмaция или дeйнocттa нa ДAHC изoбщo.", "date": "2018.10.09", "title": "ДАНС ще работи по нова Наредба за постъпилите към нея сигнали и предложения"}
{"url": "https://www.faktor.bg/bg/articles/zadimyavane-kray-ihtiman-silno-zatrudnyava-dvizhenieto-po-am-trakiya", "text": "Задимяване и мъгла край Ихтиман силно затрудняват движението по АМ „Тракия\". Причината е тлеещото от снощи сметище край Ихтиман. В района е станала и верижна катастрофа. Ударили са се пет автомобила, а четирима души са пострадали, един е с черепно-мозъчна травма. Най-малко три линейки са отпътували за София. Пътният инцидент е станал при разклона за Мухово. Движението в посока Пловдив временно е преустановено. Пътни полицаи са на място и регулират движението.", "date": "2018.10.09", "title": "​Задимяване край Ихтиман причини тежка верижна катастрофа на АМ \"Тракия\""}
{"url": "https://www.faktor.bg/bg/articles/uraganat-maykal-vrahlita-florida-evakuirat-zhitelite-na-zaliva", "text": "Ураганът \"Майкъл\" заплашва Флорида в САЩ, мобилизирана е националната гвардия и хиляди жители на залива се евакуират, съобщава \"Ройтерс\" \"Майкъл\" е с пориви на вятъра от 140 км/ч и се засили, докато преминава покрай западната част на Куба, като в сряда се очаква това да е най-мощната буря удряла Флорида от десетилетие. Понастоящем ураганът е от категория 1, но може да достигне категория 3, превръщайки се във втори мощен ураган в Атлантика този месец след \"Флорънс\" миналия месец. Очаква се бурята да удари крайбрежието с вълни до 3,7 метра и дъжд до 30 см във Флорида, Джорджия и Южна Каролина, съобщи Националният център за урагани (NHC) , Центърът предупреждава, могат да се очакват опасни наводнения, а жителите в зоната трябва също така \"да се подготвят за животозастрашаващи ветрове\". Губернаторът на Флорида Рик Скот обяви извънредно положение в 35 окръга и задължителна евакуация в крайбрежните райони, като 1250 войници от националната гвардия помагат и над 4000 са в готовност.  Задължителната евакуация обхваща около 3 800 жилища, като много от тях се намират в крайбрежния град Порт Сейнт Джо, най-голямата община в окръг, разположен директно на пътя на урагана. В съседна Алабама управителят Кей Айви обяви извънредна ситуация за целият щат, в очакване на вятър, тежки валежи и прекъсвания на електрозахранването.", "date": "2018.10.09", "title": "Ураганът \"Майкъл\" връхлита Флорида, евакуират жителите на залива"}
{"url": "https://www.faktor.bg/bg/articles/oon-osadi-zhestokoto-ubiystvo-na-zhurnalistkata-viktoriya-marinova", "text": "Председателят на 73-та сесия на Общото събрание на ООН Мария Фернанда Еспиноса Гарсес осъди убийството на българската журналистка Виктория Маринова. Това бе обявено на брифинг от официалния представител на председателя на сесията на Общото събрание на ООН Моника Грейли. \"Мария Фернанда Еспиноса Гарсес осъжда убийството на журналиста Виктория Маринова и подчертава значението на свободата на печата и необходимостта журналистите да могат да изпълняват професионалните си задължения свободно и безопасно\", заяви председателят на Общото събрание на ООН. \"Тя осъди сексуалното насилие и подчерта необходимостта от безкомпромисно противодействие на актовете на сексуална агресия и насилие\", каза още Грейли. Освен това, по думите на Грейли, \"председателят на сесията на Общото събрание на ООН е много обезпокоен и от изчезването на саудитския журналист Джамал Кашоги. Разбираме, че е в ход разследване\", добави тя, цитирана от ТАСС. Припомняме, че в края на миналата седмица бе извършено жестоко убийство на 30-годишна бизнесдама в Русе. Жертвата е била изнасилена, душена и обезобразена. Убийство е извършено на кея в Русе. Жертвата е 30-годишната Виктория Маринова - административен директор и водещ на русенската телевизия TVN.", "date": "2018.10.09", "title": "ООН осъди жестокото убийство на журналистката Виктория Маринова"}
{"url": "https://www.faktor.bg/bg/articles/bsp-zapochva-izvanparlamentarni-konsultatsii-za-vota-na-nedoverie", "text": "БСП започва извънпарламентарни консултации за вота на недоверие към правителството в сектор \"Здравеопазване\". Днес представители на Левицата ще се срещнат с Националното сдружение на общинските болници. До края на седмицата социалистите планират срещи и с пациентски организации, представители на Лекарския съюз, общопрактикуващи лекари. В дискусиите ще се обсъди сегашното състояние на здравната система, предложенията на ГЕРБ за здравна реформа и тези на БСП като алтернатива и едва тогава ще се внесе вотът, обясниха социалистите. Това най-вероятно ще стане в понеделник.", "date": "2018.10.09", "title": "БСП започва извънпарламентарни консултации за вота на недоверие"}
{"url": "https://www.faktor.bg/bg/articles/prashtat-google-v-istoriyata", "text": "Google обяви спирането на своята социална мрежа Google+, след като бе открит бъг, който може да е разкрил лични данни на повече от 500 000 потребители. Става дума за бъг, появил се при мащабно обновяване на социалната мрежа през 2015 г. Незащитени са се оказали имената, имейлите и данните за работните места, пола и възрастта на стотици хиляди души. Според компанията проблемът е открит през март и по всичко личи, че няма данни за злоупотреби.  Говорител на компанията заяви, че официално причините да се прибегне до закриването са \"сериозните предизвикателства в създаването и успешното управление на Google +, така че да посреща очакванията на потребителите\", както и \"ниският интерес\".", "date": "2018.10.09", "title": "Пращат Google+ в историята?"}
{"url": "https://www.faktor.bg/bg/articles/100-g-sled-ispanskiya-grip-svetat-vse-oshte-ne-e-izklyuchil-vazmozhnostta-ot-pandemiya", "text": "Светът днес е по-добре въоръжен срещу евентуална пандемия, подобна на тази от испански грип, която причини смъртта на 50 милиона души през 1918 г., но е изправен пред други предизвикателства, като климатичните промени и стареенето на населението, предава Франс прес.   Ново изследване се опитва да извлече поуки от ужасната пандемия, засегнала на времето една трета от населението на света. \"Пандемия с подобни мащаби днес би отнела живота на 147 милиона души\", уверяват авторите на изследването. За един век учените постигнаха голям напредък, що се отнася до познанията за вирусите, като от 1918 г. бяха регистрирани три значими пандемии - през 1957 г., 1968 г. и 2009 г. Щом бъде открит щам, веднага е анализиран, за да се пристъпи към стратегия за ваксиниране. \"Но тази борба е свързана с непрестанни наблюдения в целия свят, като се има предвид, че климатичните промени ще засегнат резервоарите на вируси и схемите за миграция на птици, разпространявайки болестта до нови райони и сред други видове птици\", отбеляза Каролийн ван де Санд от университета в Мелбърн.   През 1918 г. пандемията от испански грип засегнала преди всичко млади хора. Учените смятат, че на времето възрастните хора имали контакт с други вируси и това засилило имунитета им. Днес стареенето на глобалното население е свързано с ново предизвикателство - известно е, че сезонните грипни епидемии предизвикват повече смъртни случаи сред възрастните хора. Затлъстяването и диабетът също биха могли да изиграят роля за смъртността при грипна пандемия. Резултатите от изследването са публикувани във Frontiers in Cellular and Infection Microbiology.", "date": "2018.10.09", "title": "100 г. след испанския грип: Светът все още не е изключил възможността от пандемия"}
{"url": "https://www.faktor.bg/bg/articles/vtoriyat-rusnak-ot-solsbari-voenen-lekar-ot-glavnoto-razuznavatelno-upravlenie", "text": "Вторият руснак, заподозрян за нападението в Солсбъри, е военен лекар от Главното разузнавателно управление на Русия. Разкритието направи сайтът за разследваща журналистика Белингкет. Според сайта мъжът, известен под името Александър Петров, се казва Александър Евгениевич Мишкин. При идентифицирането му са използвани множество открити източници - като копия на личните му документи и свидетелства на негови познати. Преди това същият сайт разкри, че другият обвинен за нападението срещу Сергей Скрипал и дъщеря му - Руслан Боширов - всъщност е Анатолий Чепига, полковник от Главното разузнавателно управление и Герой на Русия. Британската полиция не е коментирала информациите на сайта Белингкет.", "date": "2018.10.09", "title": "Вторият заподозрян руснак от Солсбъри - военен лекар от ГРУ"}
{"url": "https://www.faktor.bg/bg/articles/novini/balgariya/kriminalist-za-ubiystvoto-na-viktoriya-naduvat-se-mediyni-baloni-koito-prechat-na-razledvaneto", "text": "Доста нездрав шум се изсипа около убийството на Виктория Марисова. Има медиен балон, който пречи на разследващите. Това каза в студиото на Нова ТВ криминалистът Иван Савов, който коментира жестокото убийство на журналистката от Русе. Всички версии са допустими към този момент – политическо, поръчково, сексуално, посочи той. На база на обстоятелствата се изчистват версиите. Лично на мен убийството ми прилича на престъпление, свързано с човек, с психични отклонение. Видяхте мястото, обектът на агресията е млада и привлекателна дама. В изблик на емоция, която е деструктивна за такива хора, те са в състояние да извършат такова деяние. За мен това престъпление не е планирано – много жестоко е извършено, защо го няма телефонът, който не е засечен обаче досега. Затова моето мнение е, че става дума за криминално деяние, което е извършено от човек, с психически отклонения. Това може да бъде видимо нормален човек, който в определени моменти отключва някакви нагони в себе си. Професионалист няма да подходи по този начин към престъплението, аргументира версията си криминалистът. Савов обясни още, че друга причина да мисли така е очевидните следи, които е оставил убиецът, а именно своето ДНК. По думите му у нас национална ДНК база данни е създадена през 2001 година и от тогава се запълва, но тя е много малка. И тук идва недомислицата – вместо на всички регистрирани престъпници против личността да се снемат ДНК-то им, както се снемат отпечатъци от пръстите на извършилите престъпление, се предоставят само по няколко кита, с обяснението, че това струва скъпо. Затова има само няколко хиляди профила. Това сега е проблемът – защото има профил на извършителя но убийството, но няма съвпадение с наличната база ДНК-данни. А ДНК-профилът е непогрешим, 100% се доказва престъплението, ако има съвпадения, посочи Савов. Проблем има в тази държава – хората нямат доверие в институциите. Те не вярват на това, което виждат с очите си. И този проблем е ужасяващ. Те ще спрат да вярват и на медиите заради тези балони, които се надуват, заключи Иван Савов.", "date": "2018.10.09", "title": "Криминалист за убийството на Виктория: Надуват се медийни балони, които пречат на разледването"}
{"url": "https://www.faktor.bg/bg/articles/zloveshto-meksikansko-semeystvo-prizna-za-ubiystvata-na-20-zheni", "text": "Двама мексиканци, арестувани в предградие на столицата Мексико, докато пренасяли човешки останки, признаха за убийствата на най-малко 20 жени, предаде Франс прес. \"Това е нечувано, никога не сме се сблъсквали с подобен случай\", коментира прокурорът на щата Мексико Алехандро Гомес по радио Формула. Двамата серийни убийци, Хуан Карлос Н. и съпругата му Патрисия Н., били арестувани четвъртък в североизточното предградие Екатепек, известно с високото равнище на насилие, съобщава БНТ, позовавайки се на агенцията. Те били заподозрени за шест убийства, но мъжът е признал за над 20 и е съобщил подробности за десет от тях. Двойката привличала жени с предложения за продажба на бебешки дрехи. Повечето жертви са били самотни майки, търсещи изгодна сделка, обясни прокурорът. Убиецът признал, че е насилвал много от жертвите, преди да ги убие и да продаде останките и вещите им. Освен това той е продал двумесечното бебе на една от жените на друга двойка, която също е арестувана. Убиецът съобщил за убийствата спокойно и с доволен вид, подчерта Гомес, според когото мъжът иска да се прочуе. Двойката убийци има три деца. След обявяването на случая стотици мексиканци организираха шествие със свещи и бели дрехи по улиците на Екатепек, за да искат да се сложи край на убийствата на жени. По данни на ООН всеки ден в Мексико биват убити средно по седем жени.", "date": "2018.10.09", "title": "Зловещо: Мексиканско семейство призна за убийствата на 20 жени"}
{"url": "https://www.faktor.bg/bg/articles/novini/balgariya/kolegi-praveneto-na-vnusheniya-e-sramna-rabota-vnasyame-isterizam-a-sa-vazhni-faktite", "text": "Удивително е, че дори убийството на Виктория Маринова е в състояние да раздели мненията на крайно полярни, още повече при положение, че фактологията не е особено ясна, а детайли или се премълчават или се преувеличават. (Тук е моментът да се каже, че е безобразие фактите да бъдат преиначавани или да не бъдат съобщавани, още повече, когато става дума за подобен ужасяващ случай). А сега... Какво знаем до този момент: Тялото на Виктория Маринова е намерено в събота в труднодостъпна местност край Дунав. Извършителят все още не е ясен, както и мотивите му. Според експертизата до момента смъртта е настъпила вследствие от удари по главата и задушаване. По първоначална информация жертвата е била изнасилена. (В неделя последното не бе категорично потвърдено на пресконференцията, дадена от прокуратурата и полицията в Русе. Но не е и отречено). Разследващите твърдят, че от местопрестъплението липсват лични вещи - телефон, ключ за кола. Т.е. работи се и по версия за кражба. Според данни от полицията в Русе се работи по няколко версии. Една от тях е убийството да е свързано с работата на Маринова. Пак според твърденията на полицията това е по-малко вероятно. На 30 години, с дете на 7. До февруари тази година е била съпруга на Свилен Максимов. Максимов е собственик за доставка на интернет и телевизия \"Нетуъркс – България\", която е сред големите в региона. Т.е. Максимов е собственик на медията, в която Маринова е директор. След развода Максимов и Маринова, по данни на различни издания остават в добри отношения. Викторя Маринова е била в съвета на директорите на фирмата \"Май Фай\", която е собственик на русенската телевизия ТВН. И сега, моментът, с който се спекулира във всякакви посоки. Маринова е в ръководството на телевизията, в чийто ефир се излъчва предаването \"Детектор\". В последното му издание е излъчено интервю с журналиста от \"Биволъ\" Димитър Стоянов и румънския му колега Атила Биро, които бяха арестувани от полицията, докато работеха по разследване за източване на евросредства, свързано със строителната компания \"Джи Пи Груп\". Маринова АНОНСИРА интервюто, но не го взема тя. В този смисъл – тя е ВОДЕЩА, но не и разследващ журналист. Което не означава, че тя не е имала качества, смелост и тн – тя просто не е разследващ журналист. Но пък е в управата на медия, една от малкото медии – даващи гласност на подобни разработки като тази на \"Биволъ\". (Допълнение: Преди да води \"Детектор\" Маринова е водила магазинно предаване) Накрая... Колеги, премълчаването на факти, или преувеличаването им, е еднакво вредно. Правенето на внушения, в каквато и да е посока, на този етап е срамна работа. И за паметта на колегата, и за нас – защото подсказва неспособност за боравене с информация. Колкото до националите медии, които не се занимаха изобщо със съдържанието на русенската медия... Това е подвеждане на зрителя, защото не му позволявате да се информира качествено. Колкото до тези, които побързаха да обявят, че Маринова е убита заради работата си. Това е подвеждане на потребителя на медийната ви услуга. И внасяне на истеризъм, който не е полезен за никого. А истерията не е полезна, защото и без друго неориентираната публика, очевидно е принудена от нас самите да избере страна: \"заради работата си ли е убита Викторя Маринова\" или не. А публиката не може да съди, защото като стигнем до това... произвеждане Народен съд. Народният съд пък винаги е свързан с невежество. Имаме обаче всички условия да си го създадем, защото институциите в България са толкова компрометирани, че никой няма да им повярва. Ето защо не бива да подвеждаме или премълчаваме. А само да излагаме фактите к-о-р-е-к-т-н-о.", "date": "2018.10.09", "title": "Колеги, правенето на внушения е срамна работа, внасяме истеризъм, а са важни фактите"}
{"url": "https://www.faktor.bg/bg/articles/rusiya-podari-na-siriya-tri-divizii-zenetni-raketni-sistemi-s-300", "text": "Русия предаде безплатно на властите на Сирия три дивизии зенитни ракетни системи С-300 ПМ, съобщава \"Фокус\", цитирайки в. „Известия\". Във всяка дивизия има по осем пускови установки, както и боеприпаси, в чийто състав има повече от 100 зенитни управляеми ракети. Поставянето завърши на първи октомври. Както пише ТАСС, позовавайки се на военно-дипломатически източник, техниката преди това се е намирала на въоръжение с един от зенитните ракетни полкове на Въздушно-космическите сили на Русия, които вече са екипирани със системите С-400 „Триумф\". Всички установки, преди транспортирането, са били ремонтирани изцяло в отбранителните заводи на Русия и вече са напълно изправни и готови за изпълнение на бойни задачи. Решението за доставяне на ракетните установки С-300 в Сирия беше прието, след като на 17 септември руският военен самолет Ил-20 беше свален край бреговете на Сирия от руски ракетни комплекси, използвани от сирийските власти.", "date": "2018.10.09", "title": "Кремъл \"подарил\" на Асад три дивизии зенитни ракетни системи С-300"}
{"url": "https://www.faktor.bg/bg/articles/slanchevo-s-temperaturi-do-24", "text": "Времето ще бъде слънчево. Преди обяд на места в низините и котловините ще има ниска слоеста облачност или мъгла. Ще духа слаб до умерен североизточен вятър. Максималните температури ще са между 19° и 24°, съобщи \"Фокус\". По Черноморието ще е предимно слънчево, преди обяд на места с ниска слоеста облачност или мъгла. Ще духа до умерен североизточен вятър. Максимални температури на въздуха: 19°-21°. Температурата на морската вода е 20°-21°. Вълнението на морето ще бъде 2-3 бала.  В планините ще е слънчево. Ще духа умерен вятър от изток-североизток. Максималната температура на височина 1200 метра около 15°, на 2000 метра около 9°.", "date": "2018.10.09", "title": "Слънчево, с температури до 24°"}
