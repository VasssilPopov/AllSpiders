{"url": "https://www.faktor.bg/bg/articles/novini/balgariya/radev-kato-pr-na-bsp-premierat-ochevidno-gubi-samoobladanie", "text": "Президентът Румен Радев пак се впрегна в предизборна каруца и влезе във вече обичайната роля на PR на БСП. Прессекретариатът му сякаш е като поделение на на този на \"Позитано\", което е леко обидно за нацията, по наше мнение. „Генерал Дяков е изключително стойностен професионалист и човек. Получи много добро предложение за работа след толкова много години в системата за сигурност. Нямам право да го задържа“. Това коментира днес пред журналисти в Гълъбово държавният глава Румен Радев, попитан каква е истината за напускането на началника на НСО ген. Данчо Дяков и за възникналото напрежение между институциите, съобщиха от прессекретариата на държавния глава. Президентът е в Гълъбово по случай тържественото отбелязване на 50-годишнината на града. „Необяснимо и недопустимо обаче е нахвърлянето на премиера на президентската институция без повод и с измислени доводи. Притеснително за всички ни е, че премиерът очевидно губи самообладание“, посочи още Румен Радев. Държавният глава добави, че решаването на тежките проблеми, пред които е изправена най-бедната държава в ЕС, изисква силно лидерство и реални действия, а не самохвалство и скалъпени интриги с цел бягство от отговорност. В отговор на въпрос за изнесената информация за силното замърсяване на въздуха в град Гълъбово президентът заяви, че това системно обгазяване означава или че държавата е слаба и не може да изпълни контролните си функции, или зависимост от частни корпоративни интереси.", "date": "2019.08.27", "title": "Радев като PR на БСП: Премиерът очевидно губи самообладание"}
{"url": "https://www.faktor.bg/bg/articles/borsonaro-iska-izvinenie-ot-makron-za-da-prieme-pomosht-za-pozharite-v-amazoniya", "text": "Бразилският президент Жаир Болсонаро обяви днес, че е готов да обсъжда международна помощ от Г-7 за справяне с пожарите в Амазония, ако френският му колега Еманюел Макрон \"оттегли обидите си\", предаде Франс прес, цитирана от БТА. \"Най-напред г-н Макрон трябва да оттегли обидите си, които отправи срещу мен\", каза пред журналисти Болсонаро, който имаше предвид обвиненията на френския президент, според които той е \"излъгал\" за ангажиментите си в областта на околната среда. Болсонаро обвини Макрон, че поставя под въпрос суверенитета на Бразилия на фона на напрежението, предизвикано от бушуващите в Амазония пожари, предаде Асошиейтед прес. Бразилският президент каза, че след като френският му колега оттегли думите си, ще \"можем да разговаряме\". По-рано Макрон постави под въпрос искреността и решимостта на Болсонаро да защитава биоразнообразието. Г-7 обеща 20 милиона долара помощ в борбата с огъня и за защита на тропическите гори в Амазония, освен 12-те милиона долара от Великобритания и 11 милиона долара от Канада.", "date": "2019.08.27", "title": "Борсонаро иска извинение от Макрон, за да приеме помощ за пожарите в Амазония"}
{"url": "https://www.faktor.bg/bg/articles/ruski-ekspert-zashto-deystviyata-na-kremal-sled-vzriva-na-raketata-napodobyavat-stsenariya-na-tezi-pri-avariyata-v-chernobil", "text": "На 8 август бойна ракета се взриви на военния полигон близо до Северодвинск, руската Архангелска област. Експерти твърдят, че експлозията край Архангелск е станала при изпитание на нова крилата ракета с ядрен реактор. Изглежда са прави. Особено, ако се съди по по официалните съобщения.  Дълго време след инцидента властите криеха информация за случилото се и се ограничаваха до кратки съобщения, че всичко е съвсем в ред. И дори в тях изкривяваха грубо фактите...  в  Северодвинск  в деня на неуспешния ракетен опит се дължи на разпад на радиоактивни изотопи на стронций, барий и лантан, съобщи едва вчера Федералната служба по хидрометеорология и мониторинг на околната среда на Русия. Информацията дойде на 19-ия ден след взривяването на ракетата. В Туитър американският президент Доналд Тръмп писа за Заради експлозията на руската \"Skyfall\" (под това кодово име в НАТО обозначават руските крилати ракети) хората в непосредствена близост и по-надалеч били много загрижени. Американски експерти от калифорнийския Център за изследвания в областта на разоръжаването \"Джеймс Мартин\" предполагат, че става дума за неуспешно изпитание на крилата ракета от типа \"Буревестник\". Те са сред първите извън Русия, констатирали повишена радиоактивност след експлозията в началото на август.  \"Буревестник\" беше представен за първи път през март 2018 от руския президент Владимир Путин със странни диаграми. Съпредседателят на  ситуацията и обяснява защо действията на властите наподобяват сценария на аварията в Чернобил.", "date": "2019.08.27", "title": "Руски експерт: Защо действията на Кремъл след взрива на ракетата наподобяват сценария след \"Чернобил\" (ВИДЕО)"}
{"url": "https://www.faktor.bg/bg/articles/borisov-uveri-generalniya-sekretar-na-oisr-che-usileno-se-gotvim-za-chlenstvo-v-organizatsiyata", "text": "Министър-председателят Бойко Борисов проведе телефонен разговор с генералния секретар на Организацията за икономическо сътрудничество и развитие (ОИСР) Анхел Гурия, съобщиха от правителствената информационна служба. В рамките на разговора, който се проведе по искане на Гурия, двамата обсъдиха напредъка по предприсъединителния процес и стъпките, които България реализира, за да задълбочи и структурира сътрудничеството си с ОИСР. Премиерът Борисов и генералния секретар Гурия се обединиха около разбирането, че е налице нова динамика в отношенията, което и двамата одобряват.  Телефонният разговор на министър-председателят Бойко Борисов с генералния секретар на ОИСР Анхел Гурия е продължение на срещата им през юли тази година в Познан, Полша. В рамките на Срещата на върха на Берлинския процес за Западните Балкани премиерът Борисов връчи на Анхел Гурия Плана за действие на Република България за периода 2019-2020г. Планът отразява решимостта и готовността на българското правителство да ускори действията си по покриване на стандартите и изпълняване на критериите за членство в ОИСР. Генералния секретар на ОИСР Анхел Гурия отбеляза, че страната ни има добри шансове и с положителна нагласа очаква представянето на плана от министъра на икономиката Емил Караниколов на заседанието на Съвета на ОИСР в Париж през септември месец.  Премиерът Борисов потвърди, че България продължава активната работа по изпълнение на включените в Плана конкретни дейности. Българският министър-председател подчерта, че след като страната ни получи покана за започване на преговори за членство в ОИСР, сме готови да ускорим още повече работата по покриването на конкретните стандарти и критерии на Организацията. Премиерът Борисов също така обърна внимание, че като член на ЕС, България е изпълнила огромна част от тези критерии.", "date": "2019.08.27", "title": "Нова динамика в отношенията между България и Организацията за икономическо сътрудничество и развитие"}
{"url": "https://www.faktor.bg/bg/articles/nankov-otgovori-na-bsp-spekulirat-s-fakti-i-danni-api-nikoga-ne-im-e-otkazval-informatsiya", "text": "Длъжни сме да отговорим на поредната доза, спекулации, манипулации, внушения и лъжи на политическата партия, която преди няколко часа даде пресконференция по една тема, по която нейните експерти нищо не разбират. Георги Свиленски пита къде се возя - возя се там, защото съм поканен и имам какво да отчета. Той не е поканен, защото няма какво да каже и какво да отчете. Какъвто е председател на предизборния щаб, такъв е и експерт по пътища и строително инженерство. Това каза на извънреден брифинг зам.-министърът на регионалното развитие Николай Нанков, информира novini.bg. Така той отговори на нападките от страна на БСП по-рано през деня и по специално на Георги Свиленски, който подметна между другото: \"Асфалт не се яде, но се краде\". \"БСП спекулират с факти и данни. АПИ никога не е отказвала достъп до информация, а напротив - в рамките на цял месец на БСП се предоставя възможност да се запознаят с купищата и тоновете строителна документация за пътищата, за които те искат да се извърши проверка. При колегите явно липсва експертиза. Ние ги попитахме кои експерти ще проверяват документите и в коя лаборатория ще се извърши проверката - отговори не получихме. Нека Свиленски да дойде да чете и да се запознае с информацията. Тук ще перефразирам една известна поговорка - Георги бре чети, Георги не чете и говори нелепици и глупости. За Своге има обвиняеми и вероятно делото ще стартира. По повод твърденията му, че асфалт не се яде, но се краде ще кажа, че всички помнят какво се случи през периода на тяхното управление - след 2007 година по време на тройната коалиция, когато започнаха да идват първите европейски средства. Бойко Борисов спря договорите, които оскъпяваха адски много строежа на пътищата. Ще ви предоставя и нужните документи за това. Нека Свиленски чете, че много информация му дойде и говори неверни неща. Пак ще повторя АПИ никога не е отказвала информация\", категоричен бе Николай Нанков. \"Не трябва да се използва името на АПИ за неверни внушения. Ние сме предоставили информацията на депутатите на БСП. Осигурен е пълен достъп до всички документи. Никой не дойде да се запознае с информацията и ние почувствахме една подигравка с нас, защото се изискваше адски много труд, за да подготвим документацията. Беше използван абсолютно ненужно един огромен ресурс на АПИ. Ако те искат отново да се запознаят с информацията, да го направят по надлежния ред и тя ще им бъде предоставена\", добави от своя страна инж. Иван Досев, член на Управителния съвет на АПИ.", "date": "2019.08.27", "title": "Нанков отговори на нападките на БСП: Спекулира се с факти и данни, АПИ никога не им е отказвала информация"}
{"url": "https://www.faktor.bg/bg/articles/borisov-se-chu-s-boris-dzhonsan-po-telefona", "text": "Изключително доброто сътрудничество в сферата на сигурността - това бе основна тема на телефонния разговор, който проведоха министър-председателя Бойко Борисов и премиера на Обединеното Кралство Великобритания и Северна Ирландия Борис Джонсън. В рамките на разговора, който се проведе по искане на британския премиер, беше поставен акцент върху големия брой успешни съвместни операции в борбата срещу престъпността и наркотрафика. Трябва да продължим да работим в тези области, заяви премиерът Борисов. По думите му друга важна сфера на сътрудничество, която трябва да се развива усилено, е образованието. Двамата премиери се обединиха и около значението на опазването на външните граници на Европа. По темата Брекзит министър-председателят Борисов изтъкна, че страната ни ще направи всичко възможно да се стигне до сделка, което според българския премиер ще бъде добре за всички. Премиерът Борисов отбеляза, че има много български граждани, които живеят в Обединеното Кралство и същевременно много британци живеят в нашата страна. Това по думите му обогатява двете общества. В рамките на разговора министър-председателят Борисов акцентира върху значението на Балканите и Югоизточна Европа. Българският премиер изтъкна, че догодина предстои страната ни и Република Северна Македония да председателстват съвместно Берлинския процес, за което събитие британският премиер ще получи покана. Британският премиер Борис Джонсън от своя страна поздрави министър-председателя Бойко Борисов за управлението на държавата и за резултатите от европейските избори. Джонсън отправи покана към премиера Борисов да посети Обединеното кралство. Българският министър-председател също покани британския си колега да посети страната ни.", "date": "2019.08.27", "title": "Борисов се чу с Борис Джонсън по телефона по искане на британския премиер"}
{"url": "https://www.faktor.bg/bg/articles/novini/svyat/turtsiya-i-rusiya-vse-po-blizki-v-satrudnichestvoto-v-oblastta-na-otbranata", "text": "Турция иска да продължи сътрудничеството с Русия в областта на отбраната, включително по бойни самолети, предаде Ройтерс, като цитира турския президент Реджеп Тайип Ердоган. Лидерът на Турция е на еднодневно посещение в Русия, където днес посети Международния авиокосмически салон МАКС 2019 край Москва и разговаря с руския си колега Владимир Путин. Руският президент посочи, че евентуално съвместно производство на руска авиотехника е било сред темите, които е обсъдил с турския си колега, съобщи ТАСС. \"Говорихме за сътрудничеството за Су-35 и за възможна работа дори по новия Су-57\", отбеляза Путин. \"Имаме много възможности, показахме новите оръжейни системи за радиоелектронна борба. Много от представеното според мен заинтересува нашите турски партньори, не само от гледна точка на купуване, но и на съвместно производство\", добави той. \"Всъщност ние сме готови за това и активно ще обсъждаме отделни направления\", каза още Путин. Създаването на зона за сигурност в района на турско-сирийската граница ще допринесе за запазването на целостта на Сирия. Това заяви руският президент Владимир Путин. Разбираме безпокойството на Турция, свързано с осигуряването на безопасността на южните й граници, смятаме, че това са законни интереси на Република Турция, посочи Путин. По думите му по време на днешните разговори турският лидер \"достатъчно подробно и заинтересовано\" е разяснил позицията си по този въпрос.", "date": "2019.08.27", "title": "Турция и Русия все по-близки в сътрудничеството в областта на отбраната"}
{"url": "https://www.faktor.bg/bg/articles/tramp-hvali-konti-udari-ramo-na-bolsonaro", "text": "Президентът на САЩ Доналд Тръмп похвали досегашния италиански премиер Джузепе Конте и изрази надежда, че той ще остане на поста, предадоха световните агенции. Конте подаде оставка след разпадането на управляващата коалиция в Италия между крайнодясната партия \"Лига\" и Движение \"Пет звезди\". Американският президент и италианският премиер участваха в срещата на върха на Г-7 в Биариц. В Туитър Тръмп нарече Конте \"високоуважаван премиер\" и \"много талантлив човек\" и изрази увереност, че той ще остане на поста. Американският президент каза, че в Биариц Конте е представил много добре Италия. \"Той обожава страната си и работи добре със САЩ\", допълни Тръмп. Президентът на САЩ също така изрази подкрепа за усилията на бразилския си колега Жаир Болсонаро в борбата с пожарите в Амазония, предадоха световните агенции. Тръмп каза, че е опознал добре Болсонаро, който, по думите му, полага много усилия във всяко отношение във връзка с пожарите. Болсонаро върши добра работа за бразилския народ и не му е леко, отбеляза той. Тръмп увери, че Болсонаро и Бразилия имат пълната и безрезервна подкрепа на САЩ.", "date": "2019.08.27", "title": "Висш пилотаж в дипломацията: Тръмп хвали Конти, удари рамо на Болсонаро"}
{"url": "https://www.faktor.bg/bg/articles/maya-manolova-v-kragova-otbrana-zaplatih-advokatskata-kantora-s-kredit-100-000-evro-zapisana-na-dashterya-mi-zashtoto-mi-predstoeshe-razvod", "text": "Абсолютно всички мои имоти са декларирани и нямам притеснение да предоставя информация. Това написа в профила си във „Фейсбук“ омбудсманът Мая Манолова във връзка с появила се информация за имот, собственост на дъщеря й. Ето какво пише: „Приятели, ще дам отговор във връзка с появили се информации и некоректни внушения за имот, собственост на дъщеря ми, тъй като държа на истината и пълната прозрачност, която, убедена съм, публичните лица дължим на Вас, гражданите.  През 2007 г. закупих адвокатска кантора от 100 кв.м в идеални части на петия етаж в сградата на ул. „Алабин“ 56 в София. Покупката е записана на дъщеря ми - Ралица Миленова, защото ми предстоеше развод. Заплатих имота с кредит, в размер на 100 000 евро. Този кредит е деклариран през 2008 г., както изисква законът, пред Сметната палата. Изплащах този кредит в продължение на 10 години, какъвто беше и договорът ми с банката, т.е. приключих изплащането през 2018 г. Как намалява кредитът през годините може да бъде проследено по години в декларациите ми пред Сметната палата.  Обръщам внимание, че в тази от 2008 г., не пише 100 000 евро, а 93 000 евро, защото в декларацията се изписва дължимата сума към 31 декември, а междувременно вече бях платила вноски. Имотът не е апартамент, а адвокатска кантора, повтарям, 100 кв.м идеални части от етаж с кантори и офиси и на други лица.  От 1997 г. до 2015 г. аз съм адвокат и доходи, освен като народен представител от 2005 г., имам и като адвокат, които са надлежно декларирани пред НАП, платени са данъци и са отразени в декларациите ми пред Сметната палата. От 2013 г. до настоящия момент в тази кантора има наематели, които ползват една част от помещенията за офис и плащат наем. Този наем също е деклариран надлежно пред данъчната служба и са платени данъците върху него от дъщеря ми, защото тя е собственик. А аз, след избора ми на омбудсман, замразих адвокатската си практика. В момента част от кантората се ползва от неправителствената организация на съпруга ми – Ангел Найденов – Център за изследване на отбраната и сигурността. И мисля, че е естествено да не плаща наем на доведената си дъщеря. В другата част наематели, които плащат наем и този наем е деклариран в данъчното и са платени дължимите данъци. Лично аз одобрявам интереса към имотното състояние на публичните лица, каквато съм и аз от 14 години. Винаги надлежно съм декларирала имотното си състояние, доходите си и всяка една промяна в тях. Нямам никакъв проблем с това и съм готова да предоставя всякаква информация свързана с моето и на семейството ми имотно състояние. Но не разбирам желанието на медии, близки до властта, да градят кампанията си на тази основа. Не прави чест на властта. Не прави чест на властта да използва подобен подход само от страх, че ще се кандидатирам за кмет на София. Защото ако наистина се интересуваха от имотното ми състояние, можеха да ме попитам миналата или по-миналата година. Абсолютно всичко е декларирано и нямам никакво притеснение да предоставя информация“, написа омбудсманът Мая Манолова.", "date": "2019.08.27", "title": "Мая Манолова в кръгова отбрана: Заплатих адвокатската кантора с кредит 100 000 евро. Записана е на дъщеря ми, защото ми предстоеше развод"}
{"url": "https://www.faktor.bg/bg/articles/rogozin-predlozhil-dnes-na-erdogan-da-izpraten-turski-astronavt-v-mks", "text": "", "date": "2019.08.27", "title": "Рогозин предложил днес на Ердоган да изпрати турски астронавт в МКС"}
{"url": "https://www.faktor.bg/bg/articles/mvr-publikuva-3-novi-snimki-ot-namereni-chasti-ot-drehi-i-veshti-na-ubitite-kray-negovan", "text": "Във връзка с разследването на тежко криминално престъпление, извършено на територията на Негован, МВР продължава да търси съдействие за установяването на самоличността на жена, на предполагаема възраст 45-55 години и мъж на възраст между  65 - 75 години. Това съобщиха от пресцентъра на МВР. Те са притежавали автомобил – марка „Пежо“ или „Рено“, произведен между 1996 и 2004 г., и бяло куче. От МВР отново публикуваха снимки на намерени на мястото части от дрехи, като добавиха и три нови.", "date": "2019.08.27", "title": "3 нови снимки на открити части от дрехи и вещи на убитите край Негован публикува МВР"}
{"url": "https://www.faktor.bg/bg/articles/galap-56-ot-stolichani-iskat-sofiya-da-ima-nov-kmet", "text": "Лошата инфраструктура, презастрояването и мръсният въздух са сред основните проблеми, сочени от жителите на София. Столицата продължава обаче да дава повече възможности за лична реализация. Софиянци се радват на метрото, на наличието на големи зелени площи и на икономическото развитие на града. В същото време, общата критичност към политиците не подминава и столичния град. Това води и до немалки желания за политическа промяна – които проличават и в хипотетичен сблъсък Фандъкова-Манолова. Това показват данните на „Галъп интернешънъл“ от сондаж сред пълнолетното население на Столичната община по актуални общество-политически теми. Сондажът е проведен сред 802 души по телефона между 5 и 9 август. Той е част от независимата изследователска програма на агенцията. Абсолютното максимално отклонение е ± 3.5 при 50% дялове. 1% от извадката е равен на около 10 хиляди души. Сондажът е част от независимата изследователска програма на агенцията и осигурява максимална представителност на данните. Този сондаж е етап от поредица независими проучвания в основните градове на страната в контекста на предстоящите местни избори. Разбира се, такъв тип телефонни сондажи на този етап служат най-вече за формиране на хипотези. 46% от интервюираните смятат, че София се развива по-скоро лошо или много лошо в последните години, 18% са на мнение, че София се развива по-скоро добре или много добре. Малко над една трета смятат, че Столицата се движи със средни темпове на развитие. Като най-големи преимущества на София, респондентите в най-сериозен процент намират големите зелени площи (22%), транспорта (15%), възможностите за реализация (13%) и благоустрояването като цяло (10%). Сред останалите отговори, респондентите са посочили достъпа до културни събития, инфраструктура и т.н. Като най-големи проблеми в София, столичани виждат нерешените въпроси в инфраструктурата на града (13%), презастрояването (12%) и замърсяването на въздуха (10%). Останалите процентни дялове се разпределят сред отговори като проблеми с транспорт, липса на паркинги, чистота и т.н. Оказва се, че повечето проблеми в града са в области, свързани с непосредствената среда на живот – не толкова в икономическите перспективи, колкото в качеството на въздух, улици, зелени площи и т.н. По това София се различава от останалите градове, които „Галъп интернешънъл“ редовно проверява. Навсякъде другаде в страната се изтъкват обикновено икономически и социални проблеми, докато в София, заради по-доброто икономическо развитие, хората явно започват да търсят и по-добра среда за живот. Половината от интервюираните твърдят, че са удовлетворени от работата на Йорданка Фандъкова като кмет на столицата, 37% не са, 13% не могат да преценят. В същото време от работата на властта в общинския съвет са удовлетворени само 21%, а 60% не са удовлетворени. Останалите се затрудняват да отговорят. Данните показват, че Йорданка Фандъкова все още като че ли не се свързва докрай с управленския модел на ГЕРБ, т.е. продължава да намира и извънпартийна подкрепа. Вероятно точно заради управленския модел обаче, общото желание за промяна в София е високо. Затова и 56% казват „София да има нов кмет“, а 29% – да остане същият кмет. Останалите се колебаят. Данните свидетелстват ясно, че на принципно ниво общият за общественото мнение в страната критицизъм към властта е достатъчно видим и в София. Привържениците на ГЕРБ са почти изцяло удовлетворени от Йорданка Фандъкова. Половината от привържениците на партиите от пространството на „Обединени патриоти“ също са удовлетворени. Сред привържениците на БСП неудовлетворените са две трети, но има и известен дял удовлетворени. Най-голямо недоволство от Фандъкова като че ли личи сред привържениците на „Демократична България“. Когато става дума за промяна на кмета, привържениците на ГЕРБ като цяло не искат такава, но общо една трета са онези от тях, които казват „да има нов кмет“ или се колебаят, т.е. една трета от привържениците на ГЕРБ не могат категорично да номинират Фандъкова за пореден мандат. Привържениците на БСП и „Демократична България“ пък имат най-голямо желание за промяна на кмета. Това желание надделява дори сред привържениците на партиите от „Обединените патриоти“. Желанието за нов кмет надделява категорично и сред симпатизантите на други партии, както и сред дистанцираните от политическия процес. Резултатите ясно свидетелстват, че има натрупано напрежение срещу познатия в София политически стил. Както обикновено, като отдушник на такова напрежение масовото съзнание търси кандидат, който в по-голяма степен да изглежда надпартиен, непартиен, или дори антипартиен. Тази хипотеза може да се открои и в отговорите на въпрос за това кое е по-важно за един кандидат за кмет в София – партията или личността. Както може да се очаква, мнозинство от 86% смятат, че по-важен е самият кандидат. Обратното, партията, която издига кандидата е по-важна за 11%. 3% не могат да преценят. Вероятно и заради това при евентуален балотаж, деклариращите подкрепа за Манолова, сред онези, които твърдят, че със сигурност ще гласуват, са повече от деклариращите подкрепа за Фандъкова – 48% за Манолова срещу 40% за Фандъкова. Останалите не могат да преценят. Разбира се, данните са етапни и няма как да бъдат прогноза за изборен резултат, а и подобна разлика всъщност са само десетки хиляди гласове – това означава, че на този етап е трудно да се прогнозира кой би победил при евентуален балогаж и евентуално явяване на Йорданка Фандъкова и Мая Манолова на него. Разбира се, вероятно ще действат и много фактори, които социологическите методи няма как да отчетат. Демографските показатели сочат, че на евентуален втори тур, мнозинството от симпатизантите на ГЕРБ биха подкрепили Йорданка Фандъкова, а мнозинството от привържениците на БСП биха подкрепили Мая Манолова. Привържениците на „Демократична България“ на този етап са на практика разделени в две половини, а привържениците на партиите от „Обединените патриоти“ – също, с лек превес за Манолова. На страната на Манолова са и дистанцираните от политическия процес. Наред с поведението на привържениците на десните и на патриотите, именно поведението на обичайно дистанцираните от политиката, а и на младите хора (които също обикновено странят от политическия процес) може да реши евентуален балотаж. Важно е също какво ще се случи на първия тур – където обикновено по-важна роля играе партийната подкрепа. На този етап, без ясни кандидати, е трудно да се обобщят нагласите за първия тур от кметските избори. По-надеждно, макар и пак хипотетично, могат да се тестват нагласите за избора за общински съвет. Към месец август, сред изразилите намерение твърдо да гласуват, 24 на сто от потенциалните гласове за общински съвет са за ГЕРБ, а 18% са за БСП. 10% за ДБ, 6% за ВМРО (с коалиционни партньори като НФСБ, например). Марките на формации, които и миналия път вкараха общински съветници, очевидно работят и ДБГ има 3%, СДС има 2%, „Движение 21“ – също 2%, „Глас народен“ и „Атака“ дават резултат от 1%. Същата е величината и при „Воля“, АБВ и „Възраждане“. Под 1% е декларативната подкрепа за ДПС и др. 3% казват, че ще гласуват с „Не подкрепям никого“. Една пета от онези, които твърдят, че ще гласуват със сигурност, още не са решили за кого. Данните, разбира се няма как да са прогноза за изборен резултат. Макар да не е ясно дали и как ще могат да участват и в надпревара за общински съвет, личат също имената на кандидата за кмет Борис Бонев, на Десислава Иванчева – хората ги споменават. Личат и отговори от типа „независим кандидат“ и т.н.", "date": "2019.08.27", "title": "\"Галъп\": 56% от столичани искат София да има нов кмет"}
{"url": "https://www.faktor.bg/bg/articles/ekstremno-lyato-na-krazhbi-v-barselona", "text": "Кражбите и нападенията в Барселона се увеличиха дотолкова, че срещу джебчиите се организират \"граждански патрули\". Жертви на престъпниците са най-вече многобройните туристи. Миналата сряда консулството на САЩ във втория по големина испански град предупреди американските граждани, че това лято \"има увеличаване на престъпленията, съпътствани с насилие\", и ги посъветва да не носят ценни часовници или бижута. През последните дни посланикът на Афганистан в Испания беше нападнат и часовникът му беше откраднат, а 91-годишна французойка беше приета в болница след падане, предизвикано от крадци, които дръпнали верижката от врата й. От юни насам бяха регистрирани осем убийства - по-скоро рядък факт за този град. Южнокорейска чиновничка почина, след като беше ранена по време на кражба. Влиятелната хотелиерска асоциация на града през юли открито изрази безпокойство от \"големите пропуски\" в сферата на сигурността, които биха могли \"сериозно да накърнят репутацията на Барселона\". Изправен пред тези активно отразени в медиите инциденти, Алберт Батле, който отговаря в общината за сигурността, призна, че има \"криза в сигурността\" и призова да се \"направи сериозен и отговорен анализ\" на ситуацията. Според полицията кражбите са се увеличили с 28 процента между 2016 г. и 2018 г. Тенденцията за повишаване продължи със скок от 31 процента за една година на кражбите, съпътствани с насилие, през първото шестмесечие на 2019 г. Но за сметка на това престъпленията (убийства и наранявания) са намалели през първата половина на годината и ръстът на убийствата на глава от населението остава много по-малък в сравнение с този в Лондон, Берлин или Брюксел. \"Барселона остава един много сигурен град. Има увеличаване на несигурността, но то не ми се струва достатъчно, за да има безпокойство като настоящото\", казва Соня Андолз, експертка по политиките за сигурност. Според нея увеличаването на несигурността е свързано с туристическия бум, който винаги привлича джебчиите. От 1990 г. до 2017 г. броят на туристите, отседнали в хотел в Барселона, скочи от 1.7 милиона на 8.8 милиона, посочва Общинският център за наблюдение на тенденциите в туризма. Към тази цифра трябва да се добавят 2.7-те милиона пътници на круизни кораби и 2.4-те милиона туристи, наемали апартаменти. 60 процента от кражбите стават в най-посещаваните зони - стария град и квартала \"Ешампле\", в който се намира базиликата \"Саграда фамилия\". Старият град е \"оставен на произвола на съдбата\", казва Густаво Екуия, чийто магазин за аржентински специалитети неотдавна беше обран три пъти за една нощ. \"Има все повече проблеми, страшно много кражби и намушкани хора\", допълва той. Проблемът придоби политическо измерение, когато кметът Ада Колау, която е на власт от 2015 г., беше обвинена в прекалено мек подход към проблема. Общината се защитава, като изтъква, че има увеличаването на бюджета за сигурност и че областта използва повече полицаи, включително части за борба с размириците. Но според полицията само един от десет престъпници, задържани за грабеж с насилие в периода 2018-2019 г., е бил пратен в затвора. Обезпокоени, жителите на Барселона организират \"граждански патрули\", които обикалят града и метрото, скандирайки: \"Джебчии, джебчии, Барселона е пълна с джебчии\" и носят плакати на няколко езика. Когато в метрото заподозрят някого, че е джебчия, \"гражданските патрули\" започват да свирят и извеждат човек от влака или от метростанцията. \"Свидетели сме на толкова несигурност, на такова безпокойство, че си казваме: или правим нещо, за да възстановим реда в Барселона, или тя ще се превърне в един южноамерикански град\", казва Елияна Гереро, колумбийка, която отпреди 12 години е започнала да патрулира сама в метрото. \"Преди подобно нещо не се случваше. Имаше кражби, но не и такова насилие като сега\", казва Елияна, брокер на недвижими имоти, неуспяла да постъпи на работа в полицията. Но властите и експерти възразяват срещу тази инициатива. \"Разбирам, че хората искат решения. Но да започнат сами да раздават правосъдие не е решение. Един гражданин без образование, без униформа и без контрол не може да играе такава роля\", казва Соня Андолз. /БТА", "date": "2019.08.27", "title": "Екстремно лято в Барселона: Каталунците започнаха да раздават сами правосъдие"}
{"url": "https://www.faktor.bg/bg/articles/ruskite-turisti-u-nas-namaleli-s-15-7-prez-yuli", "text": "Πoceщeниятa нa чyждeнци y нac нaмaлявaт в eдин oт нaй-пpeдпoчитaнитe тypиcтичecĸи мeceци зa cтpaнaтa. Toвa пoĸaзвaт дaнни нa Haциoнaлния cтaтиcтичecĸи инcтитyт (HCИ) зa пътyвaниятa нa чyждeнци y нac и нa бългapи в чyжбинa зa мeceц юли 2019 гoдинa. Πpeз мeceц юли тaзи гoдинa пoceщeниятa нa чyждeнци в Бългapия ca били 2 083 100 дyши, или c 3,2% пo-мaлĸo в cpaвнeниe c юли 2018 гoдинa.  Cпopeд cтaтиcтиĸaтa нaй-гoлям e cпaдът нa пътyвaниятa нa чyждeнци y нac c цeл пoчивĸa и eĸcĸypзия. Πpeз шecтия мeceц oт нacтoящaтa гoдинa ca oтчeтeни цeли 6,2% пo-мaлĸo пoceщeния oт гpaждaни нa дpyги cтpaни, идвaщи y нac c цeл пoчивĸa. И вce пaĸ дeлът нa тeзи пoceщeния ocтaвa лoгичнo нaй-гoлям (55%). 26% oт вcичĸи пoceщeния, или 542 500 пoceщeния, вcъщнocт ce oĸaзвaт тpaнзитни пpeминaвaния пpeз cтpaнaтa ни, вepoятнo ĸъм няĸoи дpyги тypиcтичecĸи дecтинaции ĸaтo Typция и Гъpция. Cлeдoвaтeлнo пpeз мeceц юли peaлнитe тypиcтичecĸи пoceщeния - нa xopa, ĸoитo ca избpaли Бългapия зa cвoятa вaĸaнция - нaбpoявaт пo-мaлĸo oт 1,5 милиoнa. Cлyжeбнитe пoceщeниятa нa чyждeнци ce yвeличaвaт c 1,7% (дocтигaйĸи дo 7,8% oт вcичĸи пoceщeния), a тeзи, идвaщи в Бългapия пopaди \"дpyгa\" пpичинa, нapacтвaт c 0,4% (дo 36,7% oт вcичĸи пoceщeния). Paзбивĸa пo нaциoнaлнocттa нa тypиcтитe пoĸaзвa, чe пpeз юли 2019 гoдинa oт вcичĸи, пoceтили cтpaнaтa ни, 60% ca били oт EC. Πpи тяx ce нaблюдaвa cпaд oт 5,2% cпpямo cъщия мeceц нa 2018 гoдинa. Увeличaвaт пoceщeниятa oт cтpaни ĸaтo Beлиĸoбpитaния (c 21%), Иpлaндия (c 19%), Унгapия (c 6,5%), Pyмъния (c 6%) и дpyги, дoĸaтo нaмaлявaт пoceщeниятa нa гpaждaни oт Чexия (c 14%), Гepмaния (c 13%), Πoлшa (c 11,6%), oт Гъpция (cъc 7,6%) и дpyги. Πoceщeниятa нa pycнaци нaмaлявaт c цeли 15,7% нa гoдишнa бaзa. Kaĸви пo нaциoнaлнocт ca нaй-peдoвнитe пoceтили y нac пpeз юли 2019 гoдинa? (cтaтиcтиĸaтa вĸлючвa и тpaнзитнo пpeминaвaщитe): oceщeния;", "date": "2019.08.27", "title": "Руските туристи у нас през юли са намалели с 15,7% спрямо 2018 г."}
{"url": "https://www.faktor.bg/bg/articles/grigor-dimitrov-shte-igrae-sreshtu-12-iya-v-sveta-vav-vtoriya-krag-na-us-open", "text": "Стана ясен и вторият съперник на Григор Димитров на Откритото първенство на САЩ. Това е хърватинът Борна Чорич. Той надигра Евгени Донски убедително - 7:6, 6:3, 6:0. До момента Димитров и Чорич нямат мачове помежду си. Иначе Чорич не се намира в особено добра форма. Той пропусна Уимбълдън, а от юли насам е спечелил само два от петте си мача. Миналата година 22-годишният Чорич записа рекордното си представяне в Ню Йорк като достигна осминафиналите. Там бе спрян от бившия шампион Хуан Мартин дел Потро. Вчера Григор Димитров най-после донесе усмивки за себе си и за феновете си, успешно преодолявайки първия кръг на последния за годината турнир от “Големия шлем” US Open. Гришо срази италианския ветеран Андреас Сепи с 6:1, 6:7(2), 6:4, 6:3 за 2 часа и 45 минути игра.", "date": "2019.08.27", "title": "Григор Димитров ще играе срещу 12-ия в света във втория кръг на US-Open"}
{"url": "https://www.faktor.bg/bg/articles/sport/svetat/shte-opravdae-li-ochakvaniyata-romelu-lukaku-sled-gramkiya-transfer-v-inter", "text": "Определено може да се каже, че трансферният прозорец на лято 2019 ни донесе не малка порция изненади. От една страна станахме свидетели на реализирането на донякъде дългоочаквани трансфери, като този на Антоан Гризман в Барселона. От друга обаче видяхме и някои привидно нелогични сделки - например изненадващото напускане на Мойс Кийн от Ювентус в посока Евертън. Но по традиция, най-голям интерес разбира се имаше към пазара за нападатели, като гореспоменатите футболисти са именно офанзивни играчи. Говорейки за нападатели, един от най-гръмките трансфери на тарани през отминалия трансферен прозорец бе този на Ромелу Лукаку.    от тима на Манчестър Юнайтед срещу първоначалната сума от 65 милиона евро и още 13 милиона, които евентуално от Юнайтед биха получили под формата на различни бонуси. За мнозина преминаването на 26-годишния белгиец от английската Висша Лига към Серия А изглеждаше странно, но новия наставник на нерадзурите Антонио Конте има сериозна заслуга за осъществяването на този трансфер. Малко, след като италианският наставник пое тима от Милано след приключването на миналия сезон се разбра, че основния голаджия на отбора до тогава Мауро Икарди е изпаднал в немилост. Факт, е че аржентинския нападател е доста противоречива личност извън терена, макар и той да е един от най-добрите стрелци на апенините. И за да бъдат показани предпочитанията към Лукаку още повече, то бившия нападател на Ман Юнайтед получи номер 9, който до онзи момент носеше точно Мауро Икарди. Именно с въпросното идване на Лукаку в миланския гранд феновете на отбора ще се надяват да видят повече голове през този сезон. Не е тайна, че през изминалата кампания тима на Интер бе далеч от най-резултатните отбори в калчото със своите сравнително скромни 57 отбелязани гола. Но пристигането на белгийския голаджия със сигурност би имало положителен ефект върху головата разлика на нерадзурите, като точно повечето отбелязани голове биха били в основата на борбата им за титлата. Според конкретните  , коефициента на Интер да стане шампион на Италия през сезон 2019/2020 е точно 6.00. Нека видим как ще се развият нещата за Интер и дали белгицият ще се впише в тима като титоляр и голмайстор- новият сезон определено ще бъде интересен. Самия Лукаку пък е известен с головия си нюх, като неговите физически данни му дават допълнително предимство в противниковото наказателно поле. С неговите 190 сантиметра и 94 килограма, белгийския национал е истински кошмар за противниковите отбрани, особено ако става дума за въздушни единоборства. И макар той да е често критикуван основно заради своята липса на скорост и понякога непохватност в отиграването на топката с крака, статистиката на новия таран на Интер говори достатъчно. Белгийския нападател има реализирани 42 гола в 96 изиграни официални срещи с екипа на Юнайтед, а статистиката му с екипа на Евертън е още по-впечатляващата - 87 гола в 166 срещи. Очевидно това е било достатъчно за да убеди ръководството на Интер, че това е правилния човек, който да поведе тяхната атака през този сезон. Малко след трансфера на белгиеца пък самия   за новия нападател в редиците си, като сподели, че това наистина е един отличен транфер за клуба. Но въпреки доста сериозната сума, която Интер похарчи за привличането на 26-годишния нападател, все още предстои да видим дали той ще оправдае големите очаквания, които има към него. На пръв поглед нерадзурите сякаш направиха голям удар с трансфера на Лукаку, но на белгийския таран предстои да се докаже в Серия А, първенство, в което той играе за пръв път в кариерата си.", "date": "2019.08.27", "title": "Ще оправдае ли очакванията Ромелу Лукаку след гръмкия трансфер в Интер?"}
{"url": "https://www.faktor.bg/bg/articles/krasimir-balakov-obyavi-razshireniya-sastav-na-balgariya-za-evropeyska-kvalifikatsiya-sreshtu-angliya", "text": "Националният селекционер Красимир Балъков обяви разширения състав на България за предстоящата европейска квалификация срещу Англия на 7 септември и приятелския двубой срещу Република Ирландия три дни по-късно.  Към вече повиканите 11 състезатели, играещи зад граница, бяха добавени 14 представители на Първа лига, с което общият брой футболисти, очаквани на лагер в Национална футболна база „Бояна“ на 1 септември, става 25. Причината за по-големия списък е неясното функционално състояние на някои от играчите, които ще преминат обстойни изследвания с медицинския щаб на националния отбор в София, предава Канал 3. По лично решение на селекционера Балъков в представителния тим не попада нито един футболист от младежкия национален отбор, стартиращ важен квалификационен цикъл в началото на септември. „Смятаме, че тези играчи са бъдещето на българския футбол и евентуалното им класиране на голямо първенство е от фундаментално значение за развитието им, затова и предпочитаме да им дадем възможност да бъдат в максимално силен състав“, аргументира избора си Балъков. По повод повиквателната за защитника на ЦСКА-София Николай Бодуров, специалистът заяви: „Наясно съм, че нарушавам правилото, което сам поставих – а именно, че ще разчитам единствено на онези, които играят редовно в клубовете си. Считам обаче, че с огромния си опит и влиянието си в съблекалнята, Бодуров е незаменима част от националния отбор. Решението е изключително и само мое и единствено аз нося отговорност за него.“ Ето и списъка с играчи от вътрешното първенство, повикани за двубоите с Англия и Република Ирландия:  Пламен Илиев (Лудогорец), Мартин Луков (Локомотив Пловдив), Христо Иванов (Етър), Георги Терзиев (Лудогорец), Кристиан Димитров (Ботев Пловдив), Антон Недялков (Лудогорец), Николай Бодуров (ЦСКА-София), Иван Горанов (Левски), Даниел Младенов (Етър), Васил Панайотов (Черно море), Кристиян Малинов (ЦСКА-София), Вандерсон (Лудогорец), Галин Иванов (Славия), Марселиньо (Лудогорец). Те се присъединяват към вече обявените Страхил Попов (Касъмпаша), Георги Пашов (Арарат), Васил Божиков (Слован Братислава), Георги Сърмов (Кемниц), Ивелин Попов (Ростов), Георги Костадинов (Арсенал Тула), Георги Миланов (Фехервар), Николай Димитров (Урал), Божидар Краев (Жил Висенте), Кирил Десподов (Каляри) и Симеон Славчев (Карабах). Лагер-сборът на България „А“ стартира в неделя, 1 септември, като селекционерът Балъков ще даде пресконференция в 11:30 ч. в Амфитеатралната зала на Национална футболна база „Бояна“. В четвъртък, 5 септември, от 18:00 ч., трима футболисти от тима ще се срещнат с медиите, а съставът заминава за Лондон с чартърен полет в 09:00 ч. на 6 септември, където в 16:30 местно време Красимир Балъков ще даде пресконференция, а в 17:00 е официалната тренировка, която ще бъде открита за медиите в първите си 15 минути.", "date": "2019.08.27", "title": "Красимир Балъков обяви разширения състав на България за европейска квалификация срещу Англия"}
{"url": "https://www.faktor.bg/bg/articles/layf-stayl/moda/koi-mazhki-rizi-i-yaketa-shte-badat-na-moda-prez-nablizhavashtiya-esenen-sezon", "text": "Краят на летния сезон наближава бавно, но сигурно.  За да бъдете и Вие в крак със съвременните тенденции, ние подбрахме 3 артикула от колекцията от мъжки ризи и мъжки якета на  , онлайн магазин с богата гама от мъжки, дамски и детски дрехи. Когато заговорим за мъжки ризи, не можем да не се сетим за обикновените и скучни едноцветни бели и небесносини ризи.   В този ред на мисли, мъжката карирана памучна риза е прекрасен вариант за ежедневно носене. Без значение дали на работа или с приятели навън, карето определено е на мода и най-хубавото е, че може да се съчетае както с панталони, така и с дънки и дори къси панталони.  Това означава, че цветове като тъмнозелено, тъмнокафяво, тъмночервено и всякакви избелени тъмни разцветки ще бъдат изключително популярни. Ежедневната мъжка риза във винтидж стил е една от многото   в колекцията на Ree.bg, които се вписват по идеален начин в есенно-зимната гама от цветове. Нещо повече, ризата се предлага в 4 различни цвята, всеки един от които в земни тонове. Все пак, когато говорим за есен, не можем да не споменем и връхните дрехи.  Затова, ако все още нямате ватирано яке, мъжкото есенно-зимно яке със сваляща се качулка е едно от многото ватирани якета в колекцията   на Ree.bg. Якето е с дебела подплата и без проблем може да се носи и през зимата. Предлага се в стандартния черен цвят и може успешно да се съчетае с горните две ризи, за да бъдете напълно в крак с модните тенденции.", "date": "2019.08.27", "title": "Кои мъжки ризи и якета ще бъдат на мода през наближаващия есенен сезон"}
{"url": "https://www.faktor.bg/bg/articles/v-cledvashtite-shect-do-devet-mecetsa-globalnata-i-onomi-a-mozhe-da-izpadne-v-petseciya", "text": "Πpи въвeждaнe нa нoви тapифи oт cтpaнa нa CAЩ и Kитaй, в cлeдвaщитe шecт дo дeвeт мeceцa глoбaлнaтa иĸoнoмиĸa мoжe дa изпaднe в peцecия. Зa тoвa пpeдyпpeждaвa иĸoнoмиcтът oт Моrgаn Ѕtаnlеу Чeтaн Aйa. \"Πpoдължaвaщитe тъpгoвcĸи cпopoвe, зaeднo c peaĸтивнaтa мoнeтapнa и фиcĸaлнa пoлитиĸa, oзнaчaвa, чe pиcĸът oт зaтягaнe нa финaнcoвaтa cитyaция, ĸoeтo би пpeдизвиĸaлo глoбaлнa peцecия, e виcoĸ и пpoдължaвa дa нapacтвa\", пocoчвa eĸcпepтът, цитиpaн oт СNСВ. \"Peтopиĸaтa мeждy CAЩ и Kитaй щe пpoдължи дa дoминиpa пaзapитe в ĸpaтĸocpoчeн плaн и инвecтитopитe щe тpябвa дa ce пoдгoтвят зa пo-виcoĸa вoлaтилнocт\", ĸaзвa oщe иĸoнoмиcтът.  Aйa cмятa, чe пo-пpoдължитeлeн тъpгoвcĸи ĸoнфлиĸт щe oĸaжe дoпълнитeлeн нaтиcĸ въpxy бизнec aĸтивнocттa. Teзи oпaceния изглeждaт пoвeчe oт peaлиcтични cлeд пpeдcтaвянeтo нa пocлeднитe дaнни зa пpeдcтaвянeтo нa aмepиĸaнcĸaтa иĸoнoмиĸa. Te пoĸaзвaт, чe бpyтнитe вътpeшни инвecтиции дa нaмaлeли c 5,5% пpeз втopoтo тpимeceчиe, ĸoeтo e нaй-лoшoтo пpeдcтaвянe oт ĸpaя нa 2015 гoдинa нacaм", "date": "2019.08.27", "title": "В cлeдвaщитe 6-9 мeceцa глoбaлнaтa иĸoнoмиĸa мoжe дa изпaднe в peцecия"}
{"url": "https://www.faktor.bg/bg/articles/etsb-predlaga-na-germaniya-golyama-sdelka", "text": "Германия е изправена пред сериозна главоблъсканица. Изглежда, че се насочва към първата си рецесия от шест години насам и повечето инвеститори вярват, че тя и останалата част от еврозоната се нуждае от някакъв икономически стимул, пише за Financial Times Мелвин Краус, старши сътрудник в Hoover Institution към Станфордския университет, цитиран от Инвестор. Европейската централна банка е готова да отговори на срещата си през септември, вероятно с намаляване на лихвите и покупки на активи, известни като количествено облекчаване. Но Берлин отдавна критикува количественото облекчаване като прикрито спасително средство за разточителните южноевропейските страни, което в крайна сметка ще бъде платено от германските данъкоплатци, а изтласкването на лихвите на още по-отрицателна територия ще засегне силно притиснатите германски спестители и финансови интереси. Има обаче и друг начин. Увеличават се сигналите, че Берлин подготвя пакет от фискални стимули, както направи след финансовата криза през 2008 г., включително мерки за подпомагане на инвестициите и намаляване на въглеродните емисии. Все още нищо не е решено, но Европа може би е на прага на някои много важни промени в политиката. Напускащият президент на ЕЦБ Марио Драги вече предупреди, че паричната политика може да не е достатъчна за стимулиране на икономиката в еврозоната. Той и останалото ръководство на централната банка трябва да предложат на Берлин голяма сделка - ако Германия осъществи фискални стимули, ЕЦБ ще се откаже от паричните, стига инфлационната картина в Европа да не се влоши допълнително. Сделката би осигурила на ЕЦБ безценно пространство: паричната политика в момента е на предела си, след като се налага да понася цялото бреме на борбата с буксуващата европейска икономика и твърде ниската инфлация. Голямата сделка би довела до необходимия баланс в политиките за управление на търсенето в Европа, подходящ финал за мандата на Драги. От гледна точка на Германия, избягването на евентуален нов кръг на количествено облекчаване и по-нататъшното намаляване на лихвите може да си струва, въпреки че страната обикновено е скептична по отношение използването на фискалната политика за стимулиране на икономическия растеж. Без отстъпки от ЕЦБ остава открит въпросът дали ще има достатъчно политическа подкрепа в Германия за фискални стимули дори при задаваща се рецесия. Но при голяма сделка и обещание на ЕЦБ да се откаже от паричните стимули, фискалните ще бъде практически гарантирани, като биха дали тласъка, от който Германия и Европа се нуждаят. Друго предимство на тази голяма сделка за Германия е, че тя може да помогне за намаляване на протекционистките заплахи на американския президент Доналд Тръмп срещу страната. Той беше открито критичен към плана на Драги за осигуряване на парични стимули. Ако подобен пакет накара еврото да се обезцени спрямо долара, това може да предизвика евентуалното отмъщение на Белия дом. Тръмп може да погледне благосклонно на голяма сделка, основана на фискални стимули, ако тя увеличи американския износ за Европа, без да доведе до поскъпване на долара. Сделката може да бъде представена във Вашингтон като победа за Тръмп. В най-добрия случай президентът на САЩ може да отложи митата върху германските автомобили и друг износи, за които експертите са убедени, че предстоят през следващите няколко месеца. В същото време, ако фискалният стимул сработи, германската икономика ще бъде по-силна и ще може по-добре да се справи с протекционистките мита на Тръмп, ако те бъдат наложени. Въпреки че аргументът за голяма сделка е убедителен, има важно условие, което трябва да се има предвид. Тръмп настоява Федералният резерв да намали агресивно лихвите. Ако това стане, докато американската икономиката е все още сравнително силна, Европа може да се нуждае от нов пакет парични стимули, за да се защити от поскъпващото евро. Колкото повече САЩ се ангажират с парична политика в ущърб на останалите, толкова по-малко привлекателна ще бъде голямата сделка в Европа.", "date": "2019.08.27", "title": "ЕЦБ предлага на Германия голяма сделка"}
{"url": "https://www.faktor.bg/bg/articles/martin-dimitrov-1", "text": "Икономистът и член на \"Демократична България\" Мартин Димитров прогнозира, че Европейската комисия може да не допусне реализирането на проекта АЕЦ \"Белене\". В позиция, разпространена до медиите, той пише, че очаква \"особена строгост и внимание от страна на ЕК, която тепърва трябва да започне процедура по \"нотификация\". Като основни пречки пред изграждането на атомната централа бившият депутат посочва \"сеизмичните рискове и новото европейско законодателство в тази област\". \"Смятаме, че е напълно възможно ЕК да изрази негативно отношение, което ще означава, че междувременно са пропилени нови стотици милиони за сметка на данъкоплатеца\", пише още Мартин Димитров. Според него има и друг проблем, който е свързан с изказване на премиера Бойко Борисов миналата седмица. Тогава той се обяви за по-бърза реализация на АЕЦ \"Белене\". Причината - след 10 години пети и шести реактор на атомната централа \"Козлодуй\" приключват своята дейност и тогава можело \"да увиснем само на кюмюра и въглищата\". \"Крайно обезпокоени сме от намеците на управляващите за затваряне на \"АЕЦ Козлодуй\" и половината българска енергетика, за да се създаде изкуствено място за \"Белене\". Представители на властта започнаха да говорят за държавни гаранции, въпреки че обясняваха, че такива няма да има. Нито един говорител не обясни, че държавните гаранции представляват ангажимент за изкупуване на тока за десетки години, като сметката ще платят потребителите. Очакваме ГЕРБ, БСП, ДПС и така наречените патриоти да вземат заедно решение за гаранции от страна на държавата през парламента, за да избегнат търсене на съдебна и политическа отговорност в бъдеще\", отбелязва Димитров. Той настоява всички оценки по процедурата да се извършват от \"АЕЦ Козлодуй\" ЕАД, а не от Националната електрическа компания, защото последната \"няма необходимата компетентност в ядрени проекти и няма лиценз на електроенергия от АЕЦ. От \"Демократична България\" искат спиране на процедурата по строежа на атомната централа до изпълнението на следните условия: - да се приемат актуална енергийна стратегия и национален план за енергетика и климат; - да се докаже финансовата жизнеспособност на АЕЦ \"Белене\" в съответствие с изискванията на ЕК и без нови харчове за сметка на данъкоплатеца; - да се вдигне многократно размерът на гаранцията за ядрена щета, в съответствие с препоръките на ЕК и практиката в европейските страни; - да се приемат поправки в законодателството, чрез които ясно да се формулират финансови изисквания за отчисления от продажбите на ток от АЕЦ за изграждане на геоложко хранилище за погребване на високоактивните отпадъци от тяхната работа и тези разходи да се включат в общата сметка на проекта; - да се приемат поправки в законодателството, чрез които ясно да се формулират финансовите задължения на АЕЦ за изпращане на отработеното ядрено гориво от тях за преработка, както и да се навакса неизпълнението през последните пет години; - да се направят изследвания за изясняване състоянието на антисеизмичната баластрова възглавница под главните корпуси на АЕЦ \"Белене\" и дали е безопасно да се строи върху нея след десетилетия под вода, за което си спечели прозвището \"гьол\". На 20 август се разбра, че седем компании, между които две изцяло български, една регистрирана в Германия и една българска с чешко участие са кандидати за стратегически инвеститор в АЕЦ \"Белене\". За стратегически инвеститор заявления са подали:  ИПК и УП ООД - България, регистрирана в Козлодуй; \"Росатом\" чрез \"Атоменергопром\"; Корейска хидроатомна корпорация; Регистрирана в Карлсруе \"Бектрон лиаз техническо инженерство\"; \"Атомна електроцентрала Белене 2019\" - консорциум с участници чешката компания \"Витковице\" и българската компания \"Груп интернешънъл\"; Китайска държавна ядрена корпорация CNNC; \"АЕЦ Белене България\" - консорциум с участници \"Атоменергоремонт\", \"Гранд енерджи\", ТЕЦ \"Марица 3\". За доставка на оборудване и финансово структуриране заявления са подали: \"Фраматом\"; \"Дженерал електрик\". Интерес за миноритарно участие са заявили: \"Атоменергоремонт\" АД; \"Гранд енерджи дистрибюшън\" ЕООД. Заявления за изкупуване на енергия са подадени от: \"Гранд енерджи дистрибюшън\" ЕООД \"Юропиан трейд оф енерджи\" АД.", "date": "2019.08.27", "title": "Мартин Димитров: Прогнозирам ЕК да не допусне реализацията на АЕЦ \"Белене\""}
{"url": "https://www.faktor.bg/bg/articles/sobstvenitsi-na-imoti-po-chernomorieto-iskat-ostavkata-na-karakachanov", "text": "Протест срещу подготвяната продажба на военните поделения в местностите Червенка и Аклади организират жители на Черноморец. Решението за продажбата на поделенията е на министерството на отбраната, съобщават izbori.bg.Това е причината собствениците да искат оставката на военния министър Красимир Каракачанов. Почти 15 собственици твърдят, че имотите на министерството се намират върху частни терени, които трябва да бъдат реституирани. Кметът на Поморие Иван Алексиев настоява обавения за продажба военен имот там да бъде предоставен на общината, съобщи БНР. Решението на министерския съвет за продажба на имоти по Южното Черноморие е от 28-и март. Имотите са бивши военни поделения с отпаднала необходимост. Те са на първа линия до морето. Срещу действията на министерството остро реагираха кметовете на Поморие и Черноморец- Иван Алексиев и Добри Добрев. Жители на Черноморец твърдят, че земите на бившите военни поделения са частни. Те са възстановени на собствениците им от Областната дирекция \"Земеделие и гори\" в Бургас. Кметът на Поморие Иван Алексиев заяви, че ако военния имот в местността Кротиря не бъде предоставен на общината, ще оспорва действията на министерството по съдебен ред.", "date": "2019.08.27", "title": "Собственици на имоти по Черноморието искат оставката на Каракачанов"}
{"url": "https://www.faktor.bg/bg/articles/lihvite-po-ipotechni-krediti-bili-stanali-rekordno-niski", "text": "Средните лихвени проценти по ипотечните кредити през юли са поставили пореден рекорд. Жилищните заеми са поевтинели до средно 3.09%, показва статистиката на БНБ. Такива равнища никога не са били отчитани досега.   Увеличение обаче има при потребителските кредити, където средните лихви са нараснали до 8.35%. Това е най-високото ниво за тази година.   При депозитите на домакинствата има задържане на около 0.15% процента, което на практика означава, че депозитарите губят пари от държането им в банките.   амо таксите по обслужването на депозитите надвишават многократно годишната лихва, а добавяйки инфлацията, която в момента е около 3%, влогът губи смисъла си на доходоносен финансов инструмент. При бизнес депозитите ситуацията е още по-фрапираща – 0.07% средна годишна лихва.", "date": "2019.08.27", "title": "Лихвите по ипотечни кредити станали рекордно ниски"}
{"url": "https://www.faktor.bg/bg/articles/london-promenite-koito-iskame-po-dogovora-za-brekzit-s-es-se-otnasyat-za-predpazniya-mehanizamza-za-irlandskata-granitsa", "text": "Промените, за които Великобритания настоява в споразумението за излизането й от Европейския съюз, се отнасят за предпазния механизъм за ирландската граница и \"без забавяне\" би трябвало да бъдат обсъдени алтернативи на тази политика, каза днес говорителка на британския министър-председател Борис Джонсън, цитирана от Ройтерс. \"Ние ясно показваме, че промените, които искаме, се отнасят за предпазния механизъм\", заяви говорителката, след като беше попитана във връзка с информация, според която Джонсън казал на лидерите от ЕС, че ще приеме останалата част от сделката, договорена от неговата предшественичка Тереза Мей, ако бъде премахнат предпазният механизъм за ирландската граница. По думите й Джонсън е провел \"добри дискусии\" с лидерите от ЕС през последната седмица, пише БТА. \"Ясно е, че ако има добра воля от двете страни и решимост нещата да бъдат свършени, съществуват решения във връзка с предпазния механизъм и министър-председателят мисли, че те би трябвало да бъдат обсъдени без забавяне\", каза говорителката. Председателят на Европейската комисия Жан-Клод Юнкер възнамерява да разговаря по телефона с Джонсън за изпадналите в безизходица преговори за Брекзит в първия си работен ден след претърпяната операция на жлъчката, посочва Асошиейтед прес. Говорителката на ЕК Мина Андреева каза, че Великобритания трябва да представи конкретни предложения по въпроса как да бъде управлявана границата между ЕС и Великобритания на остров Ирландия след Брекзит. Тя заяви, че всяко предложение на Джонсън трябва да бъде \"съвместимо със споразумението за напускане\", което ЕС договори с Мей.  Холандският министър-председател Марк Рюте каза, че е разговарял по телефона с Джонсън за вероятното излизане на Великобритания от ЕС на 31 октомври, отбелязва Ройтерс. Рюте заяви, че Холандия и другите страни от ЕС \"остават отворени за конкретни предложения, съвместими със споразумението за напускане: зачитане на целостта на единния пазар и недопускане на твърда граница на ирландския остров\". Лидерът на Партията за Брекзит Найджъл Фараж предложи на Джонсън възможността за изборен пакт за ненападение, ако премиерът пристъпи към излизане от ЕС без сделка, но предупреди, че всякакво увъртане във връзка с Брекзит би предизвикало съпротива във Великобритания. \"Ние сме готови да поставим страната над партията и сме готови да го направим всеки път\", каза Фараж, имайки предвид сценарий, при който Джонсън пристъпи към Брекзит без сделка и бъде заплашен от предсрочни избори. \"Готови сме да му помогнем при тези обстоятелства, да работим с него, вероятно, не знам, под формата на пакт за ненападение на изборите\", заяви той.", "date": "2019.08.27", "title": "Лондон: Промените, които искаме по договора за Брекзит с ЕС - само за ирландската граница"}
{"url": "https://www.faktor.bg/bg/articles/putin-vdigna-ruskata-aviatsiya-pred-ochite-na-erdogan", "text": "С авиационно шоу е започнала официалната визита на турския президент Реджеп Ердоган в Русия, предаде РИА Новости. Гостът малко сред пристигането в Москва се е срещнал с руския държавен глава Владимир Путин и двамата са наблюдавали демонстрация на авиационна техника на летището \"Жуковский\", разположено в Московска област. По време на шоуто руската страна е показала най-новите си постижения в този сектор на промишлеността. Пред очите на двамата лидери са прелетели най-съвременните самолети и хеликоптери. Шоуто е било част от официалната церемония по откриването на Международния авиационнокосмически салон (МАКС) 2019. Ердоган в словото си е подчертал за добрите отношения между двете страни. \"Търговският ни оборот с Русия вече премина нивото от 25 млрд. долара. Ние ще се постараем тази цифра да стане четворно по-голяма и при това в скоро време\", е казал той и благодарил на домакина за гостоприемството. Руският президент по-рано е приветствал турския си колега. \"Искрено се надявам МАКС 2019 да предизвика интерес у чуждестранните ни партньори\", е посочил още той.", "date": "2019.08.27", "title": "Путин вдигна руската авиация пред очите на Ердоган (Видео)"}
{"url": "https://www.faktor.bg/bg/articles/amerikanski-bombardirovachi-shte-simulirat-udari-kray-rusiya", "text": "Oт aвиoбaзaтa „Уaйтмeн“ в aмeрикaнcкия щaт Миcури нa 27 ca прeхвърлeни три тeжки cтрaтeгичecки cтeлт-бoмбaрдирoвaчи Nоrthrоp B-2A Spirit нa вoeннaтa бaзa „Фeърфoрд“ нa Крaлcкитe Вoeннoвъздушни cили зa изпълнeниe нa зaдaчи в Eврoпa и кoнкрeтнo зa cимулaция нa рaкeтнo-бoмбeни удaри крaй грaницитe нa Руcия, прeдaвa aгeнция ЕА Dаily, цитирaнa oт \"Фoкуc\". „Spirit оf Mississippi, Spirit оf Gеоrgiа и Spirit оf Nеw Yоrk – тoвa ca имeнaтa нa тритe бoмбaрдирoвaчa B-2А, кoитo приcтигнaхa в бритaнcкaтa бaзa „Фeърфoрд“, oтбeлязвa „Oпeрaтивнaя линия“. Cъoбщaвa ce cъщo, чe прeди тoвa нaeтият oт ВВC нa CAЩ B-747 Jumbо e дoнecъл във „Фeърфoрд“ пocлeднaтa чacт oт aмeрикaнcкия инжeнeрнo-тeхничecки cъcтaв „Уaйтмaн“, тъй кaтo caмoлeтът B-2А e cъc cкъпa и cлoжнa пoддръжкa. Кaктo ce oчaквa, в дoпълнeниe към тритe B-2А прeз тaзи ceдмицa във Вeликoбритaния щe бъдaт рaзпoлoжeни oщe нe пo-мaлкo oт двa cтрaтeгичecки бoмбaрдирoвaчa Bоеing B-52H Strаtоfоrtrеss. „C oглeд вeчe нaмирaщият ce тaм oт 17 юни eдин B-52H c нeпълнa тeхничecкa гoтoвнocт, зaщoтo му бяхa cмeнeни зaкрeпвaниятa нa двa двигaтeля към рaвнинaтa нa крилoтo и бe извършeнa рaбoтa пo зaмянa нa изгoрял двигaтeл, брoя нa удaрнитe cили нa ВВC нa CAЩ, рaзпoлoжeни във Вeликoбритaния (рaзбирaй - нa грaницитe нa Руcия) щe възлизa нa шecт eдиници“, oтбeлязвa „Oпeрaтивнaя линия“. Руcкaтa aгeнция дoбaвя, чe oт cрeдaтa нa aвгуcт кoмaндвaнeтo нa ВВC нa CAЩ e приcтъпилo към прaктичecкa рeaлизaция нa пoдгoтвитeлнитe мeрoприятия зa пoрeднo рaзпoлaгaнe (зaпoчвaйки oт крaя нa aвгуcт) нa cтрaтeгичecки бoмбaрдирoвaчи във Вeликoбритaния. B-2А в прeднaзнaчeн зa прoбивaнe нa плътнa прoтивoвъздушнa oтбрaнa и нaнacянe нa удaр c кoнвeнциoнaлнo или ядрeнo oръжиe. ЕАDаily пo-рaнo мнoгoкрaтнo e cъoбщaвaлa зa пoлeти прeз мaрт дo зaпaднитe грaници нa Руcия oт рaзпoлoжeнитe шecт aмeрикaнcки cтрaтeгичecки бoмбaрдирoвaчи Bоеing B-52H Strаtоfоrtrеss в бритaнcкaтa aвиoбaзa Fаirfоrd (eдин oт тях имaшe прoблeми c двигaтeля). B-52H дocтигнa уcлoвнитe грaници нa изcтрeлвaниятa, пoлучи инфoрмaция зa пoтeнциaлни цeли, въвeдe cъoтвeтнитe дaнни в прицeлнитe кoмплeкcи (cиcтeми) нa рaкeтитe - и cимулирa уcлoвни изcтрeлвaния върху тях. И тeзи цeли бяхa нaй-вaжнитe вoeнни cъoръжeния нa Руcия - лeтищa, кoмaндни пунктoвe, пoзиции зa изcтрeлвaнe нa рaкeти и т.н. Ocвeн тoвa рeдoвнитe пoлeти нa B-52H крaй руcкитe грaници прeдcтaвлявaт cвoeгo рoдa oтрaбoтвaнe нa излизaнe нa грaницaтa нa рaкeтeн удaр и нaнacянeтo му извън зoнaтa нa идeнтифицирaнe нa рaдиoлoкaциoннитe cрeдcтвa нa ПВO, кaктo и извън прeдeлитe нa бoйния рaдиуc нa изтрeбитeлитe oт руcкитe ПВO МиГ-31. Тoгaвa кoмaндвaнeтo нa руcкитe Вoeннoкocмичecки cили (ВКC) прeхвърли oт aвиoбaзaтa в Eнгeлc (Caрaтoвcкa oблacт) нa eднo oт лeтищaтa зaд пoлярния кръг чeтири cтрaтeгичecки рaкeтoнoceцa Ту-160 и eдин caмoлeт зa дaлeчнo рaдиoлoкaциoннo идeнтифицирaнe. В нaчaлoтo нa aприл aмeрикaнcкитe бoмбaрдирoвaчи B-52H ce върнaхa oт aвиoбaзaтa „Фeърфoрд“ у дoмa в „Бaркcдeйл“ (в южнaтa чacт нa CAЩ).", "date": "2019.08.27", "title": "Американски бомбардировачи ще симулират удари край границите на Русия"}
{"url": "https://www.faktor.bg/bg/articles/37-godishen-balgarin-e-pochinal-sled-kato-e-bil-proboden-s-nozh-na-ostrov-rodos", "text": "37-годишен българин е починал, след като е бил прободен с нож при скандал в таверна на остров Родос.   Жертвата е българският емигрант Росен Георгиев Тодоров, заселил се преди 10 години на острова, пише \"Труд\". По данни на местни медии, в скандала, прераснал в кървава разпра, са участвали четирима души – българин, поляк, украинец и 53-годишен грък.      38-годишният полски гражданин, който е бил приятел на българина, е успял да се избяга. Гъркът е тръгнал да го гони, но е бил хванат от патрулиращите в района полицаи. Открити и конфискувани са две импровизирани бухалки, както и сгъваем джобен нож, притежаван и използван от 52-годишния грък.", "date": "2019.08.27", "title": "37-годишен българин е починал, след като е бил прободен с нож на остров Родос"}
{"url": "https://www.faktor.bg/bg/articles/boltan-obyavi-v-kiev-tramp-i-zelenski-shte-se-sreshtnat-vav-varshava", "text": "Президентите на САЩ и Украйна - Доналд Тръмп и Владимир Зеленски, скоро ще се срещнат във Варшава. Това заяви съветникът на президента на САЩ по националната сигурност Джон Болтън, който пристигна днес на посещение в Киев, съобщава \"Радио Свобода\". Според Болтън президентите ще „имат възможност да говорят“ в полската столица като част от събитията, отбелязващи 80-годишнината от избухването на Втората световна война - 1 септември. Руският президент Владимир Путин не е поканен на тези събития. Джон Болтън подчерта, че официалната среща на Тръмп и Зеленски все още не е обявена, но изрази увереност, че тя ще се състои. Това ще бъде първата среща на лидерите на САЩ и Украйна след избора на Зеленски за президент. Самият Тръмп по-рано каза, че Зеленски ще посети САЩ през следващите месеци. Предстоящото пътуване на Болтън в Киев стана известно предишния ден, когато той самият написа за него в Туитър. Според Болтън, САЩ подкрепят усилията на президента на Украйна за напредък на реформите и неговото „желание да създаде по-силна и просперираща Украйна“.  Конкретните теми на преговорите между съветника на президента на САЩ и украинските лидери не се съобщават. Според украинските медии една от темите може да са възраженията на САЩ срещу закупуването на украинската инженерна компания \"Мотор Сич\" от китайски инвеститори. От Киев Джон Болтън ще замине за Молдова, а след това ще посети Беларус.", "date": "2019.08.27", "title": "Болтън загатна в Киев: Тръмп и Зеленски ще се срещнат във Варшава"}
{"url": "https://www.faktor.bg/bg/articles/tramp-naliva-maslo-v-oganya-kralstvoto-trudno-shte-se-razbere-s-es-samo-pitayte-tereza-mey", "text": "Обединеното кралство и Европейският съюз може да не постигнат споразумение за Брекзит, прогнозира американският президент Доналд Тръмп и предупреди, че \"не е лесно да се споразумееш\" с ЕС. По повод настоящата задънена улица в преговорите между Лондон и Брюксел той коментира, че ЕС може да се оттегли и да няма сделка. \"ЕС е много труден за правене на сделка. Само питай Тереза Мей\", добави Тръмп, визирайки бившата британска министър-председателка. Американският президент засегна темата за Брекизт по време на пространната си пресконференция след края на срещата на Г-7 в понеделник вечер във френския град Биариц. Той изрази мнение, че Борис Джонсън ще е страхотен британски премиер и, че е чакал шест години той да стане лидер на страната си. \"Наистина вярвам, че Борис Джонсън ще е страхотен министър-председател, ние си допадаме и прекарахме страхотно два дни и половина\", каза Тръмп.  \"Чаках около шест години той да стане министър-председател. Попитах го - защо ти отне толкова време?\", каза още Тръмп. Говорейки за собствения си търговски спор с ЕС, той предупреди Джонсън, че е изправен пред тежката задача да постигне предоговоряне на сделката за Брекзит и прогнозира, че на 31 октомври Великобритания ще напусне ЕС без сделка. Британският премиер съобщи след срещата си с Тръмп в неделя, че американският президент искал да сключи търговско споразумение с Великобритания по-малко от година след като тя излезе от ЕС. Тръмп отбеляза на пресконференцията, че е обсъждал с Борис Джонсън и един страничен въпрос: \"Аз попитах Борис къде е Англия, какво става с Англия? Те вече не я използват много (вероятно има предвид името -бел.ред.). Говорихме за това, беше интересно\", информира Тръмп и добави, че \"Обединеното кралство е страхотно място\", пише Mediapool.bg.", "date": "2019.08.27", "title": "Тръмп налива масло в огъня: ЕС е труден за правене на сделки, само питайте Тереза Мей"}
{"url": "https://www.faktor.bg/bg/articles/ramazan-kadirov-postroi-i-otkri-nay-golyamata-dzhamiya-v-evropa-video", "text": "Руската служба на BBC посвети репортаж на  най-голямата джамия в Европа , която чеченският президент Рамазан Кадиров, откри с пищна церемония преди дни. С парите на руските данъкоплатци, разбира се. Наречена в чест на пророка Мохамед, облицованата с мрамор джамия може да побере повече от 30 000 души и е описвана от чеченските власти като \"най-голямата и най-красивата\" в Европа.  Чеченският лидер Рамзан Кадиров, съюзник на руския президент Владимир Путин, каза, че джамията в град Шали, с население от 54 000 души, край регионалната столица Грозни, \"има уникален дизайн и е невероятна по размери и красота\".  Дворът на джамията, с лехи с цветя и бликащи фонтани, може да приеме допълнителни 70 000 богомолци, казаха местните власти. Прочети още на:  Кръстената на пророка Мохамед, облицованата с мрамор джамия може да побере повече над 30 000 души, а в двора и се събират 70 0000. Тя е описвана от чеченския \"султан\" като \"най-голямата и най-красивата\" в Европа. Два пъти по голяма е от храма \"Христос Спасител\" в Москва и от \"Синята джамия\" в Истанбул. Градчето , където е вдигната, има 54 000 жители. Чеченският лидер, обвиняван за знакови политически убийства на противници на Путин, не спира да се хвали с нея. Чеченският лидер Рамзан Кадиров, съюзник на руския президент Владимир Путин, каза, че джамията в град Шали, с население от 54 000 души, край регионалната столица Грозни, \"има уникален дизайн и е невероятна по размери и красота\".  Дворът на джамията, с лехи с цветя и бликащи фонтани, може да приеме допълнителни 70 000 богомолци, казаха местните власти. Прочети още на:  \"Джамиите са красиви, но в Чечня е пълно с джамии. Можеше Кадиров да раздаде на бедните хора пари, вместо да  харчи милиарди напразно. Има толкова много хора, които не желаят да ходят в тези джамии\", коментира потребител.", "date": "2019.08.27", "title": "Вижте гордостта на Рамазан Кадиров-най-голямата джамия в Европа (ВИДЕО)"}
{"url": "https://www.faktor.bg/bg/articles/kak-katastrofira-vissheto-obrazovanie-v-balgariya", "text": "Стана традиция по това време на годината да обсъждаме новината за трето класиране в Софийския университет. Ще има и четвърто, но ще го нарекат допълнителен прием. Темата събужда тъжни размишления за катастрофата на българското висше образование - защото ако най-старият и авторитетен университет в България не успява да събере желаещи, какво остава за другите! Факт е, че се стигна до неконтролирано разрастване на университетския бизнес. Вече няма голям провинциален град, в който да не е отворен поне филиал. За местната власт това е самореклама, защото децата остават у дома. За родителите пък така се избягват тежките харчове по издръжка на детето в София. Всъщност тази „местна“ тенденция унищожава основния смисъл на висшето образование: младите да се откъснат от познатата среда, да поживеят в друг свят. Не знам дали си давате сметка, че Софийският университет вече буквално отговаря на името си - доста повече от половината студенти са софиянци. Ако ще е гарга,  да е рошава, си казват родителите и наместо в столицата пращат децата направо в Германия. Където впрочем - ако пресметнеш стипендии, общежития, стол, библиотеки - май не излиза по-скъпо от тук. А чуждестранни студенти България почти не привлича - не само защото нямаме достатъчен престиж, а и защото нямаме курсове на английски, кампусите ни са в безумно състояние, Студентският град в София е просто изпитание, а административните пречки - мъчителни. Междувременно в света се стигна до обща масовизация на висшето образование. Малко под 30% са висшистите у нас (демографията е винаги под въпрос, защото не знаем колко точно сме тук); към 40% е делът им в ЕС и САЩ. Между 2001 и 2014 година броят на университетите в Китай е скочил от 1022 на 2824! Постепенно се движим към свят, в който ролята на средното образование ще бъде поета от висшето и не случайно нови леви лидери като Сандърс в Америка или Корбин в Обединеното кралство говорят то да стане всеобщо и безплатно. С какво право тогава можем да искаме ограничаване на приема? Който е решил - да учи. В много частни университети просто няма приемен изпит, ролята на цедка играе готовността да си платиш таксата; в страни като Франция пък се смята, че е гражданско право да се запишеш в първи курс, макар и да отпаднеш по-нататък. Проблемът в България е не просто в това, че почти всеки вече може да се запише, а че веднъж записан, почти сигурно ще завърши, освен ако не му скимне нещо и изчезне, което при нас се случва с кажи-речи половината студенти. Самото финансиране е направено така, че преподавателят няма никакъв интерес да скъса студент, защото програмата му губи „клиент“. Ако имаше държавно изискване всяка година да отпадат по, примерно 5% от студентите, щеше да е съвсем друго. Или да си представим такава форма на оценяване: дават на преподавателя определени количества бележки - примерно 20% шестици, 20% петици и тъй нататък, които той разпределя между записалите се в курса. Дали оценката няма да добие повече тежест отколкото сега, когато колеги пишат отгоре до долу отличен, за да им е мирна главата? Още по-трудно изглежда у нас създаването на каквато и да е йерархия. Страстите, които избликнаха напоследък около оперната прима, пожелала да стане учител, добре илюстрират това. Просто не може да има авторитети, освен онези безотговорни колеги, които разправят небивалици по медиите. Когато се раздават награди или финансиране, обичайното решение е на калпак, за да не се сърди никой. Политици, писатели, художници - трябва да са умрели отдавна, за да ги оценим. Приживе - това е почти невъзможно. В тази култура, разбира се, няма как един университет да стане елитен - СУ получава някакви бонуси за своите първи места в класациите, но дотук те са символични. Колкото и странно да звучи - заплатите в много провинциални университети са по-високи. Последният удар бяха заплатите на учителите - оказва се, че начеващ учител ще получава повече от асистент и колкото доцент. Парите не са най-важното, разбира се. Проблемът е в това, че няма никакво значение откъде ти е дипломата, камо ли - какви оценки си имал, кой ти е преподавал. Работодателите искат човекът да може да работи на компютър и да знае английски, за другото - те ще го обучат. Ако някакви институции имат нужда от изследване - обръщат се към неправителствени организации, а не към СУ или БАН. Самите учени непрекъснато правят проекти, които да предлагат на някого, и които така и си остават в чекмеджето. Вярно, че има мързеливи, некомпетентни и неуволняеми хора в тези среди, но тук говоря за принципа. Масовизацията на титлите и званията при министър Игнатов тотално ликвидира подбора на кадри: сега всяко учебно заведение си прави конкурс и назначава когото реши с близка до стоте процента успеваемост. Да спомена и катастрофалния пропуск СУ да влезе в новата европейска мрежа от университети - не влезе, впрочем, нито едно българско висше учебно заведение. Дали работата е от немукаятлък или пък са се появили някакви обективни пречки - ще питаме ректорското ръководство по време на изборите наесен. Но резултатът от това самоизолиране от европейския процес - мисля е ясен за всеки. Бизнесът не спира да говори, че не се подготвят специалистите, от които има нужда. Но тази работа не е така лесна, защото в един момент трябват едни работници, в друг - други. Нали помните как ликвидираха инженерните специалности през 90-те, защото вече нямало нужда от тях? Сега години наред не могат да се възстановят. Тази година в СУ отново на първо място е психологията, макар че не си представям къде точно си намират работа завършилите. За скандинавистика - ясно, там има чудесни стипендии; компютърните дисциплини са супер платени, графичният дизайн - привлекателна фантазия за младите хора. С медицината аз лично мисля, че университетът сбърка, защото нямаме ресурс за това обучение и може би затова желаещите са малко. Но защо няма кандидати в точните науки? Вярно, че вече нямаме много индустрия, но пък възможностите в чужбина са огромни. Предполагам, че младежите се плашат от трудното следване. Защото извън няколкото държавно регулирани специалности, висшето образование май става все повече въпрос на преживяване. Не е ясно за какво точно ще ти послужи в живота, къде ще те отнесе вятърът догодина. Затова и не инвестираш в много тежки и дългосрочни проекти, развиваш широка палитра от умения, способност за адаптация. Може би в тази посока следва да преустроим нашето образование - младежите да прекарват повече време в стажове, участие в проекти и изследвания, пътуване, творчески занимания. Да изграждаме личности, а не просто кадри.", "date": "2019.08.27", "title": "Как катастрофира висшето образование в България"}
{"url": "https://www.faktor.bg/bg/articles/tanya-mihaylova-nedopustima-e-praktikata-direktorite-da-osvobozhdavat-uchiteli-prez-lyatoto", "text": "На прага на новата учебна година стои страхът, че няма кой да влезе в час. Над 1000 са свободните учителски места, по данни на регионалните управления на образованието. Има ли криза за учители, коментира пред БНР зам.-министърът на образованието Таня Михайлова.  \"Нашата цел винаги е била да задържим добрите и мотивирани учители. Винаги в по-големите градове са се търсели повече учители\". Михайлова засега не вижда нищо тревожно, че се търсят учители: \"Тревожно би било, ако нямаше кандидати за тези свободни учителски позиции. На този етап се явяват кандидати. Обикновено във фокуса са учителите по общообразователна подготовка, но има и кандидати за професионалните гимназии   част от свободните работни позиции са обявени и за такива специалисти\". За практиката директорите да освобождават част от учителите през лятото, Михайлова подчерта, че тази практика не се толерира и я нарече недопустима: \"Учителската професия не е сезонна работа. Правим и проверки за нарушения, директорите подлежат на санкция. Има и друг въпрос   това е моралният въпрос. Ние сме на позиция, че това е недопустима и неприемлива практика и тя трябва да бъде прекратена\". За конкурсите за учителските длъжности и начините, по които те се провеждат, можете да чуете от звуковия файл цялото и нтервю на Даниела Големинова с Таня Михайлова за предаван", "date": "2019.08.27", "title": "Таня Михайлова: Недопустима е практиката директорите да освобождават учители през лятото"}
{"url": "https://www.faktor.bg/bg/articles/borisov-leti-za-germaniya-otiva-kato-pocheten-gost-na-hss-v-bundestaga", "text": "На 3 септември 2019 г. министър-председателят Бойко Борисов ще бъде на посещение във Федерална Република Германия. Българският премиер ще бъде почетен гост на програмното заседание на Групата на Християн-социалния Съюз /ХСС/ в Бундестага, което ще се проведе в Берлин. Министър-председателят Борисов е поканен от председателя на Групата на ХСС Александер Добриндт като почетен гост-говорител. Това съобщиха от правителствената информационна служба. Темите, които ще бъдат обсъдени на заседанието в Берлин, са отношенията между България и Бавария, между България и Федерална Република Германия, както и въпроси, свързани с общите европейски политики и новия състав на европейските институции. Почетни гости на програмното заседание на Групата на ХСС досега са били канцлерът на Германия Ангела Меркел, бившият премиер на Великобритания Дейвид Камерън, както и министър-председателите на Република Ирландия Лео Варадкар и на Унгария Виктор Орбан.", "date": "2019.08.27", "title": "Борисов отива в Германия - ще бъде почетен гост на ХСС в Бундестага"}
{"url": "https://www.faktor.bg/bg/articles/chast-ot-stolichniya-kvartal-mladost-ostana-bez-tok-zaradi-skasan-kabel", "text": "Около 1100 клиенти на територията на квартал \"Младост 2\" в София са останали без електрозахранване за около час и половина. Причината е скъсан кабел по време на несъобразени изкопни работи на строителна фирма, обясниха от ЧЕЗ. Без ток са били и голяма част от трафопостовете, които захранват школата на МВР-Симеоново. Екипи на ЧЕЗ са отстранили повредата.", "date": "2019.08.27", "title": "Част от столичния квартал \"Младост\" остана без ток заради скъсан кабел"}
{"url": "https://www.faktor.bg/bg/articles/mosv-osiguri-blizo-300-mln-lv-za-rekultivatsiya-na-zakritite-obshtinski-depa", "text": "Министерство на околната среда и водите подпомага общините в изпълнение на задълженията им за закриване и рекултивация на старите общински депа, които не отговарят на нрмативните изисквания, както и за изграждане на нови регионални системи за управление на отпадъците. През последните пет години са изградени и въведени в експлоатация по-голямата част от 52-те нови регионални системи за управление на отпадъците, които отговарят на нормативните изисквания. Това даде възможност да се прекрати експлоатацията на неотговарящите на изискванията депа. МОСВ поетапно осигурява необходимите средства за изпълнение на проектите за рекултивация. До момента са отпуснати над 100 млн. лв. от Оперативна програма „Околна среда 2007-2013 г.“ и Предприятието за управление на дейностите по опазване на околната среда (ПУДООС), с които е  осигурена рекултивацията на част от депата. В допълнение на тези средства за 2019 г. за рекултивация чрез ПУДООС от държавния бюджет са осигурени 70 млн. лв. С цел осигуряване на целия финансов ресурс за всички депа през 2019 г. беше направена промяна в Оперативна програма „Околна среда 2014-2020 г.“, с която се осигуряват допълнително 120 млн. лв., с които ще бъдат финансирани и останалите депа, чиято техническа рекултивация трябва да приключи през 2020 г. Приоритетни за финансиране са всички общински депа, които не отговарят на нормативните изисквания и са част от списък на общински депа, включени в наказателната процедура на Европейския съюз, които подлежат на закриване и рекултивация. Общият брой на тези депа за България е малко над 110. Към настоящия момент е изпълнена рекултивацията на някои от тях, като само в рамките на 2019 г. до настоящия момент са финансирани 31 закрити общински депа. Процесът на закриване на съществуващи депа за отпадъци включва изпълнението на два процеса: техническа и биологична рекултивация. Изпълнението на техническата рекултивация е съобразено с нормативните изисквания на националното законодателство. Техническата рекултивация на съществуващи депа за отпадъци представлява система за повърхностно запечатване на депото. Проектните решения за извършване на техническата рекултивация при закриване на депата са разнообразни, като минималните изисквания са изграждане на газоотвеждаща система и полагане на горен изолационен пласт от земни маси или бентонитови хидроизолации в комбинация с минералния запечатващ пласт. Горният изолиращ екран трябва да е така проектиран и изпълнен, че да  изключва емисията на вредни вещества към компонентите на околната среда; да предотвратява инфилтрацията на атмосферни води през тялото на депото и да създава условия за безопасно отделяне на газовете от него. След изпълнението на техническата рекултивация се изпълнява и биологична и тя включва комплекс от агротехнически и агрохимически мероприятия за създаване на условия за затревяване, засаждане на храстова растителност и залесяване, в зависимост от бъдещото използване на депото. МОСВ предоставя финансиране за закриване и рекултивация само на регламентирани общински депа. Проектите се изготвят от общините, на чиято територия са закритите сметища.  Колкото по-кратък е срокът от момента на закриване на депото до физическото изпълнение на рекултивация, толкова по-малка е вероятността да се увеличи обемът на натрупани отпадъци поради нерегламентирано изхвърляне. Отговорност на общините е да контролират и да не позволяват да се натрупват допълнителни количества отпадък във вече закритото депо, тъй като те са собственици на имота и те са оператори на депото по време на експлоатацията му.", "date": "2019.08.27", "title": "МОСВ осигури близо 300 млн. лв. за рекултивация на закритите общински депа"}
{"url": "https://www.faktor.bg/bg/articles/ot-prokuraturata-otkazaha-da-komentirat-izkazvaneto-na-ivan-kostov", "text": "Прокуратурата няма да коментира казуса с Иван Костов, който в ефира на bTV каза, че очаква провокация по време на изборите. Това обявиха от държавното обвинение. Според Костов данъчните проверки на средствата на семейството му са свързани с политическата и гражданската му позиция и те не случайно са в навечерието на кампанията за местния вот. Ставало въпрос за около 400 000 лева. \"Те са от спестявания, добре съм ги управлявал, нараснали са\", обясни бившият премиер и лидер на СДС и ДСБ. На свой ред от НАП казаха за bTV, че нямат право да коментират висящи производства, защото те са конфиденциални. Бившият премиер заяви, че от прокуратурата са убедени, че той стои зад протестите срещу кандидатурата на Иван Гешев за главен прокурор. Костов опроверга тази теза и призова ръководството на НАП да провери данните, които той е предоставил на приходната агенция.", "date": "2019.08.27", "title": "Прокуратурата отказва да коментира казуса с Иван Костов"}
{"url": "https://www.faktor.bg/bg/articles/mvr-publikuva-novi-snimki-na-dvamata-izbyagali-zatvornitsi", "text": "Полицията продължава издирването на двама мъже - Василе Морару (25 г.) и Александр Хаджи (31 г.). Двамата граждани на Молдова са избягали от затворническо общежитие в Стара Загора, където са изтърпявали наказание за престъпление, извършено на територията на България. Това съобщиха от МВР и публикуваха нови снимки на двамата мъже, които се издирват вече четвърти ден.  Василе Морару е с ръст 176 см, нормално телосложение, пъстри очи, бяло лице, светла коса и правилен нос. В момента на бягството си е бил с къси панталони, бял потник и сини маратонки. Александр Хаджи е с ръст от 173 см, нормално телосложение, кестенява коса, бяло овално лице, кафяви очи и правилен нос. Има белег от срязване под долната устна. Бил е облечен с къси панталони и черна тениска.   Вижте още новини от България и света  Двамата мъже са обявени за общодържавно издирване. Умоляват се гражданите, които имат информация за тях, да сигнализират на тел. 112 или в най-близкото управление на МВР.", "date": "2019.08.27", "title": "МВР публикува нови снимки на двамата избягали затворници"}
{"url": "https://www.faktor.bg/bg/articles/plamna-lokomotiva-na-vlaka-burgas-sliven", "text": "Запали се локомотив на пътническия влак Бургас-Сливен. Няма пострадали пътници, съобщава БТВ. Композицията е на гара \"Зимница\". От Сливен са изпратили друг локомотив, който да превози хората.", "date": "2019.08.27", "title": "Пламна локомотивът на влака Бургас-Сливен"}
{"url": "https://www.faktor.bg/bg/articles/narkobosat-budimir-kuyovich-e-zadarzhan-na-magistrala-trakiya-po-dokumenti-e-v-zatvora", "text": "Наркобосът Будимир Куйович е бил задържан в понеделник вечерта на магистрала \"Тракия\". Той карал с фалшива книжка, издадена уж в Португалия. Черногорецът излежава присъда от 16 години за наркотрафик. Той е настанен в открито общежитие в Казичене. В понеделник е бил в отпуск, предава Нова тв. Куйович не е създавал проблеми на затворническата управа. Миналата година поиска да бъде предсрочно освободен, но съдът отказа. Преди повече от 10 години името на черногореца разтърси МВР. Имаше съмнения за чадър над неговата наркомрежа. Стигна се до оставки на полицейски шефове.", "date": "2019.08.27", "title": "Наркобосът Будимир Куйович е задържан на АМ \"Тракия\", бил в \"отпуск\" от затвора"}
{"url": "https://www.faktor.bg/bg/articles/plovdivchaninat-dimo-petrov-florinata-se-okaza-sobstvenikat-na-skandalniya-bar-v-slanchev-bryag", "text": "Плoвдивчaнинът Димo Пeтрoв - Флoринaтa e coбcтвeник нa плeйбoй бaрa \"Мулeн руж\" в курoртa \"Cлънчeв бряг\", къдeтo прeз изминaлaтa нoщ бургacкaтa пoлиция прoвeдe cпeцoпeрaция, съобщават fakti.bg. При aкциятa бяхa aрecтувaни 10 тaнцьoрки, кoитo зaрaбoтвaли кaтo прocтитутки. Кaктo вeчe cтaнa яcнo, пoлициятa и Cпeциaлизирaнитe пoлицeйcки cили ca щурмувaли зaвeдeниeтo, нaмирaщo ce cрeщу бившaтa диcкoтeкa \"Oкcижeн\", мaлкo cлeд пoлунoщ, cъoбщи мecтнoтo издaниe \"Флaгмaн\". Пo врeмe нa прoдължилaтa oкoлo 3 чaca и пoлoвинa oпeрaция e извършeнo и прeтърcвaнe. Иззeтa e тeтрaдкaтa, нa кoятo ca oпиcaни прихoдитe oт публичния дoм – c цeни нa ceкc уcлугитe и тяхнaтa брoйкa. Oкoлo 03:30 чaca oт вeртeпa e бил извeдeн и caмият coбcтвeник – 50-гoдишният Димo Пeтрoв - Флoринaтa. Ocвeн бaрa Флoринaтa държи фитнec зaлa в хoтeл \"Диaмaнт\", зaнимaвa ce и c търгoвия cъc зърнo. Прeз 2018 гoдинa Флoринaтa бe зaдържaн в Бaнcкo при пoлицeйcкa oпeрaция в тaмoшния \"Мулeн Руж\". Тoй бe ocвoбoдeн cрeщу гaрaнция, a дeлoтo cрeщу нeгo вeчe e в cъдa.", "date": "2019.08.27", "title": "Пловдивчанинът Димо Флорината се оказа собственика на скандалния плейбой бар в \"Слънчев бряг\""}
{"url": "https://www.faktor.bg/bg/articles/firma-otnese-solena-globa-za-nekachestven-remont-v-tsentara-na-sofiya", "text": "Зa първия eтaп oт прoeктa зa възcтaнoвявaнe и oбнoвявaнe нa Цeнтрaлнa грaдcкa чacт – зoнa 4, e издaдeн aкт 15. Нa cтрoитeля ce нaлaгa мaкcимaлният рaзмeр нa caнкциятa нa тoзи eтaп – 185 610 лв. зa нeдoбрe извършeни дeйнocти. Тoвa кaзa зaм.-кмeтът нa Coфия пo трaнcпoрт Дoнчo Бaрбaлoв, cъoбщихa oт прecцeнтърa нa Cтoличнa oбщинa. Първият eтaп нa Зoнa 4 включвa ул. \"Мocкoвcкa\" (oт ул. \"Г.C. Рaкoвcки\" дo ул. \"Дунaв\"), грaдинaтa \"Cв. Кл. Oхридcки\" , вкл. трoтoaр пo бул. \"В. Лeвcки\" дo cпиркaтa нa трoлeитe прeд Худoжecтвeнaтa aкaдeмия и грaдинaтa \"Криcтaл\". Зa eтaп 2 oт зoнa 4 e възлoжeнo прeпрoeктирaнe пo рeдa нa чл. 154 oт ЗУТ пoрaди прoмeни във вeртикaлнaтa плaнирoвкa и вoдooтвeждaнeтo нa тeритoриятa. Eтaп 2 включвa прocтрaнcтвoтo мeжду ул. \"Рaкoвcки\", ул. \"Мocкoвcкa\", пл. \"В. Лeвcки\", бул. \"В. Лeвcки\", бул. \"Цaр Ocвoбoдитeл\" , пл. \"Нaрoднo cъбрaниe\" и ул. \"6 ceптeмври\".", "date": "2019.08.27", "title": "Фирма отнесе солена глоба за некачествен ремонт в центъра на София"}
{"url": "https://www.faktor.bg/bg/articles/pozhar-unishtozhi-chast-ot-rozhdestvenskiya-manastir-v-moskva", "text": "Пожар унищожи част от Рождественския манастир в Москва, който е един от най-старите в руската столица. Огънят пламнал на последния етаж на женското общежитие, основано през 1386 г.   Няма жертви и пострадали, защото всички хора в сградата са били евакуирани.     Започнало е разследване на причините за пожара. Руските медии съобщават, че огънят може да е предизвикан от ремонтите, които в момента се правят в светата обител.", "date": "2019.08.27", "title": "Пожар унищожи част от Рождественския манастир в Москва"}
{"url": "https://www.faktor.bg/bg/articles/putin-i-erdogan-pristignaha-na-avioizlozhenieto-maks-kray-moskva", "text": "Президентът на Русия Владимир Путин пристигна в град Жуковски край Москва, където ще бъде открито 14-ият Международен авиокосмически салон МАКС-2019. Самолетът на руския лидер кацна на пистата на авиоизложението и той бе посрещнат от вицепремиера Юрий Борисов, министъра на отбраната Сергей Шойгу и министъра на промишлеността и търговията Денис Мантуров. Преди това там кацна самолетът на турския държавен глава Реджеп Таийп Ердоган, предават ТАСС и Агенция \"Фокус\".  Очаква се, че Путин и Ердоган ще участват на церемонията по официалното откриване на авиоизложението. След това лидерите ще се запознаят с експозицията и ще проведат пълноформатни преговори. След това президентите на Турция и Русия ще се срещнат с представители на пресата.  Както по-рано съобщи прессекретарят на Кремъл Дмитрий Песков, страните възнамеряват да обсъдят ситуацията в северозападната сирийска провинция Идлиб, както и Украйна.  Президентът на Турция Реджеп Таийп Ердоган ще иска от руския си колега Владимир Путин да гарантира сигурността на турските войници в Сирия, изправени пред офанзивата на сирийската армия в северозападната част на страната, написа по-рано турският консервативен ежедневник Yeni Safak.  Според източника на изданието, Ердоган е казал на Путин миналата седмица, че офанзивата на сирийската правителствена армия предизвиква хуманитарна криза и заплашва националната сигурност на Турция. Той твърди още, че сигурността на турските войници в Сирия ще бъде една от ключовите теми на срещата.  Сирийските войски обкръжиха бойци на опозицията и турски военен пост в Северозападна Сирия в настъпление за възстановяване на територията и градовете, които правителството загуби в началото на войната. Турция подкрепи някои опозиционни фракции в Идлиб, докато Русия и Иран подкрепят Асад.  Военният наблюдателен пункт в близост до град Морек е един от 12, които Анкара е създала в Северозападна Сирия по силата на споразумение с Москва и Техеран преди две години, за да намали боевете между силите на Асад и бойците на опозицията.  „Всяка стъпка или атака, която би нарушила споразумението, трябва да се избягва, но за съжаление виждаме примери за това в последно време“, заяви официалният представител. „Очакваме Путин да предприеме стъпки, които ще облекчат проблема там“.  Ердоган и Путин провеждат чести разговори и изградиха тесни връзки, насочени към сътрудничеството в областта на енергетиката и отбраната. През юли Турция започна да доставя руски системи за противоракетна отбрана С-400 - ход, който обтегна връзките си със съюзника на Анкара в НАТО - Съединените щати.  Турският министър на отбраната Хулуси Акар заяви в понеделник, че доставката на втората батерия от системата С-400 ще започне във вторник.  Освен че постави турските войски в региона на огневата линия, офанзивата на силите на Асад заплаши надеждите на Анкара да предотврати нова вълна от бежанци - включително бойци - от южната й граница.", "date": "2019.08.27", "title": "Путин и Ердоган кацнаха на писта за авиошоу край Москва"}
{"url": "https://www.faktor.bg/bg/articles/fandakova-vse-oshte-ne-e-reshila-dali-shte-se-kandidatira-za-kmet", "text": "Йорданка Фандъкова все още не е взела решение дали да се кандидатира отново за кмет на София. Това обяви самата тя на пресконференция. Фандъкова бе категорична, че е участвала в качеството си на заместник-председател на ГЕРБ в брифинга, на който по-рано през деня бе съобщено, че управляващата партия ще се яви на местния вот, заедно със СДС. Градоначалникът заяви още, че не се притеснява от резултатите от социологическите проучвания, според които би загубила битката за София, ако се изправи срещу Мая Манолова.", "date": "2019.08.27", "title": "Фандъкова спокойна за социологическите резултати, още не е решила дали да се кандидатира за кмет"}
{"url": "https://www.faktor.bg/bg/articles/zapochna-vtoriyat-etap-ot-dostavkata-na-sistemite-s-400-v-turtsiya", "text": "Транспортният самолет с елементите от втория дивизион от руските зенитно-ракетни системи С-400 се приземи в Анкара, съобщи във вторник Министерството на отбраната на Турция на своя уебсайт, предава ТАСС. От днес започнаха доставките на частите от втората батарея системи С-400 на авиобазата Мюртед в Анкара. Целият процес по предаването на ЗРС ще отнеме около месец“, се казва в заявлението на ведомството. Както по-рано съобщи телевизионният канал NTV, Турция ще приема по два самолета с елементи на С-400 на ден. През септември 2017 г. Руската федерация обяви договор с Турция за доставка на С-400 на стойност 2,5 милиарда долара. Анкара ще получи полкови комплект (два дивизиона). Договорът предполага частичен трансфер на производствени технологии на турската страна. Компонентите на първия дивизион С-400 бяха доставени от 12 до 25 юли.", "date": "2019.08.27", "title": "Започна вторият етап от доставката на системите С-400 в Турция"}
{"url": "https://www.faktor.bg/bg/articles/premierat-na-grenlandiya-izlizaneto-na-stranata-ot-es-be-nay-dobroto-za-nas", "text": "Излизането от Европейската общност през 1985-та беше най-доброто решение за Гренландия, заяви първата жена премиер на страната Алека Хамонд пред \"Дарик\". Гренландия е първата държава, напуснала ЕС, но не е необходимо да си пълноправен член на която и да е организация, за да си сътрудничиш с нея, изтъкна тя. \"Бях шокирана от това, че един от най-влиятелните хора в света може да говори за друга култура, за друг народ, за друга страна сякаш е просто някаква стока, която можеш да платиш и купиш\", каза Хамонд за идеята на американския президент Доналд Тръмп да купи Гренландия, но добави, че това е и знак за увеличаващия се интерес към страната и Арктика като цяло. „Гренландия е много важна държава от стратегическа гледна точка. Тя се намира между Северна Америка и Русия, в средата на Северния Атланик. Дания стана член на Европейската общност, но това не беше каквото Гренландия искаше, каза Алека Хамонд. „Ние не сме европейска държава. Не сме в европейския континент, а в северноамериканския. Не изглеждаме като европейци, не говорим като европейци и не мислим като европейци. Дания стана член, което е добре за тях, но ни накараха и ние да станем такива, без да ни питат. А това не е каквото Гренландия е искала. Направихме референдум и мнозинството каза, че иска да излезем от Европейски съюз и го направихме. И мисля, че това беше най-доброто решение. В същото време смятам, че и без да си член на Европейския съюза можеш да имаш много близко сътрудничество с Европейския съюз и това е, което Гренландия избра. Затова имаме Споразумение за сътрудничество с ЕС. Това е ситуация, в която печели както Гренландия, така и ЕС. Мисля, че това сътрудничество ще продължи много години напред\". Алека Хамонд каза, че иска да види Гренландия независима в рамките на живота си. По думите й това може да се постигне чрез силно икономическо развитие. Гренландия е от голямо значение не само за Съединените щати, но и за НАТО. Борбата за Северния полюс, борбата за Северозападния морски път и новите морски пътища в бъдеще ще бъде толкова важна, колкото са военните стратегически въпроси.“ Не трябва да се забравя, че Арктика има своите правителства и парламенти, изтъкна Алека Хамонд. Това не е просто някаква голяма територия, където никой не живее. В Арктика има култури, народи, правителства. И бих искала да напомня на Тръмп, че може би трябва да се научи на малко дипломация. Например, да говори с Гренландия, когато става дума за Гренландия, посочи Хамонд.", "date": "2019.08.27", "title": "Премиерът на Гренландия: Излизането на страната от ЕС бе най-доброто за нас"}
{"url": "https://www.faktor.bg/bg/articles/makron-svetat-se-promeni-zapadnata-hegemoniya-priklyuchi", "text": "\"Епохата на западната доминация по света свършва, като причината са геополитическите изменения.\" Това заяви президентът на Франция Еманюел Макрон в изявление по време на съвещание с посланиците на Френската република, предава ТАСС. \"Виждаме края на западната хегемония в света. Обстоятелствата се променят\", подчерта той. Иде реч за укрепването на нови държави и нарастването на ролята им в световните дела, става ясно от думите на френския президент. \"Китай се придвижи в първите редици, а Русия постига големи успехи в своята стратегия\", подчерта Макрон. Миналата седмица Макрон заяви, че смята съвременния капитализъм за \"деградирал и полудял\". Според него веднага след срещата на върха на Г-7 в Биариц трябва да започне преразглеждане на световната система на межународните отношения. Необходими са реформи на национално, европейско и глобално равнище, за преразглеждане на международната система, подчерта президентът. Макрон смята, че „моделът, който трябва да бъде разработен, в никакъв случай няма да означава прекратяване на системата на пазарна икономика“. \"Въпреки това, не може да не признаем, че (сегашният) модел е деградирал в резултат на факта, че самата демократична система е деградирала. И също така, защото самият капитализъм е деградирал и е полудял, тъй като ние сами създаваме онези прояви на неравенство, които впоследствие не можем да разрешим.\", добави президентът.", "date": "2019.08.27", "title": "Макрон: Светът се промени, западната хегемония приключи"}
{"url": "https://www.faktor.bg/bg/articles/ninova-za-dumite-na-borisov", "text": "\"Преди всичко искам да коментирам думите на премиера, който изглежда много нервен и предварително обречен. Да си запази силите, защото пилците ще се броят наесен. Той тича пред вятъра, още не сме приели номинациите, платформата си, а той вече ни обяви като популисти и като хора, които ще правят подла кампания.  Това заяви лидерът на БСП Корнелия Нинова на нарочна пресконференция на партията и добиви: Ние тези думи сме ги чували и те не му свършиха работа на едни други избори,, които загуби катастрофално, а тогава изпрати срещу нас знаков кандидат. Искаме да се обърнем към всички, които искат да променят модела на феодалните общини на ГЕРБ, посочи партийният лидер. Според Нинова думите на премиера са абсолютно неуместна намеса в работата на партията. \"Трябва да се обединяваме, защото той каза, че няма нужда от промяна. Има нужда от промяна - да се промени слогана \"Ремонт на ремонта\", да се променят изводите от Европейската сметна палата за замърсения въздух. Родителите да не стоят на опашки, за да си записват децата на детски градини и училища, мога да продължа със списъка. Нашият отговор е това - по-спокойно с упреците, кампанията не е започнала, имате много още отговори да давате за досегашното управление, защо се отказвате от някои кметове по места, да проведем една умна, позитивна и аргументирана кампания, която ще имате и да чуете какво предлагаме като платформа\", заяви още Нинова. Тя коментира също, че думите на премиера не означават, че те са избрали своя кандидат в лицето на Мая Манолова - след като мине конгресът в София на 3 септември и бъде представена платформата за развитието на града, тогава ще бъде ясен и кандидатът на БСП за столичен кмет. Тя обаче и не отрече, бе БСП би могла да подкрепи Манолова, ако тя бъде издигната като непартийна кандидатура. Георги Свиленски пък добави, че в политиката е важно да бъдеш последователен и да довеждаш действията си и инициативите си докрай.", "date": "2019.08.27", "title": "Нинова със съвет към Борисов: Да си пази силите, защото пилците се броят наесен..."}
{"url": "https://www.faktor.bg/bg/articles/nay-bogatiyat-ukrainets-v-chelen-sblasak-s-nay-neochakvaniya-no-strahovit-protivnik-zelenski", "text": "Проблеми налегнаха най-богатия украинец Ринат Ахметов предвид намерението на екипа на новия президент на страната Владимир Зеленски да намали влиянието на енергийния холдинг DTEK. Това пише в своя статия  Bloomberg , цитирана от \"Гордон\". 52-годишният магнат Ахметов се натъкна на страхотен, макар и неочакван противник, отбелязва авторът на статията. Именно  Зеленски обърна внимание на  антикорупционните органи на Украйна върху факта, че DTEK е основният бенефициент в схемата за доставка на въглища в \"Ротердам Плюс\", се казва в статията. DTEK, който осигурява повече от 80% от производството на въглища в Украйна и притежава 75% от топлоелектрическите централи в страната, продължи да добива сравнително евтини въглища в своите мини, като същевременно продава електричество на по-високи цени. В имейл до редакцията на Bloomberg Ахметов се надява разследването да изясни всички обстоятелства и заяви, че е „уверен в върховенството на закона“. Бизнесменът отрече да е имал конфликт със Зеленски. Той написа, че той и президентът имат обща цел - силна, независима, интегрирана в Европа, демократична и успешна Украйна, с благоприятен инвестиционен климат.", "date": "2019.08.27", "title": "Украински олигарх влезе в челен сблъсък с най-неочаквания, но страховит свой противник"}
{"url": "https://www.faktor.bg/bg/articles/bashtata-na-arestuvan-ruski-opozitsionen-lider-se-skri-v-balgariya-veshtae-moskovski-maydan-na-31-avgust-video", "text": "Генадий Гудков, баща на един от най-ярките и популярни опозиционни лидери в Русия,  арестуван като всички тях, Дмитрий Гудков, даде интервю за журналиста Андрей Караулов, в което разказва, че в момента е в България и няма намерение да се връща, докато не освободят сина му. Той вещае московски Майдан на 31 август. От видеото ще разберете защо мисли, че нещата са достигнали точката на кипене.   С дядото у нас са и внуците, децата на политическия лидер. Генадий Гудков е депутат от Думата на РФ от 2001 до 2012 г., полковник от КГБ и ФСБ в отставка,  \"Не съм точно в емиграция. Планирам да се върна в Русия,  но планирам да го направя, когато освободят Дмитрий . Не искам да дам на властите шанс да държат двама Гудкови в съседни клетки\", категоричен е той. Синът му Дмитрий Гудков е един от малкото депутати в Думата, които не гласуваха за влизането на Кримския полуостров в състава на Руската федерация.  Заради пътуване до САЩ и реч пред Сената някои руски политици го наричат предател на родината, по стара съветска традиция.  Той е сред нерегистрираните от властите кандидати за Московската градска Дума, които бяха задържани заради призивите за мирни протести, неразрешени от властите и участието в тях.", "date": "2019.08.27", "title": "Бащата на арестуван руски опозиционен лидер се скри в България, вещае московски Майдан на 31 август (ВИДЕО)"}
{"url": "https://www.faktor.bg/bg/articles/dzhon-boltan-obsadi-s-aleksandar-danilyuk-problemite-na-natsionalnata-sigurnost-na-ukrayna", "text": "Джон Болтън, съветник на президента на САЩ по националната сигурност, който пристигна в Киев на посещение днес, обсъди въпросите на сътрудничеството в областта на сигурността със секретаря на Съвета за национална сигурност и отбрана на Украйна Александър Данилюк. Последният написа за това на страницата си във Facebook. \"Току-що завърших среща с колегата си, съветник на президента на САЩ по националната сигурност Джон Болтън. Продължихме нашата дискусия, която започна преди малко повече от месец във Вашингтон, относно засилването на отношенията между Украйна и Съединените американски щати в областта на националната сигурност\", споделя Данилюк. Той благодари на Болтън и американските партньори за подкрепата по отношение на „вижданията и възгледите на екипа на президента“ и добавя, че сътрудничеството предлага много перспективи и за двете страни. Болтън обяви посещението си в Украйна вчера. На 23 август The Wall Street Journal, позовавайки се на висши служители на американската администрация, съобщи, че  Болтън ще дойде в Украйна, за да предотврати продажбата на завода \"Мотор Сич\" на  китайците.", "date": "2019.08.27", "title": "Джон Болтън обсъди с  Александър Данилюк проблемите на националната сигурност в Украйна"}
{"url": "https://www.faktor.bg/bg/articles/i-dnes-goreshto-sledobed-na-mesta-shte-se-zaoblachi", "text": "Днес отново ще бъде слънчево и горещо. В следобедните часове ще има временни увеличения на облачността. Ще продължи да духа слаб до умерен източен вятър. Максимални температури между 31° и 36°, в София - около 31°.  Атмосферното налягане ще се задържи почти без промяна - малко по-високо от средното за месеца. Над Черноморието ще бъде слънчево. Ще духа до умерен североизточен вятър. Максимални температури на въздуха: 28°-31°. Температурата на морската вода е 26-27°. Вълнението на морето ще бъде 2 - 3 бала. Над планините ще бъде слънчево, след обяд с купеста облачност, но само на отделни места ще превали краткотраен дъжд. Ще духа умерен вятър от изток-североизток. Максималната температура на височина 1200 метра ще е около 24°, на 2000 метра - около 17°. (\"Фокус\")", "date": "2019.08.27", "title": "И днес горещо, следобед на места ще се заоблачи"}
{"url": "https://www.faktor.bg/bg/articles/malniya-raztsepi-ogromen-bor-na-metri-ot-hora-v-tsentara-na-veliko-tarnovo", "text": "Мълния разцепи бор снощи на метри от хора в центъра на Велико Търново, съобщи БТВ. Като по чудо няма пострадали. Силен гръм и много светлина за части от секундата са повалили ствола на дървото край театъра. Птица е съборена от въздуха, а стеблото на иглолистното е разцепено на две. Едната част пада към чадърите на съседно заведение.", "date": "2019.08.27", "title": "Мълния разцепи бор на метри от хора в центъра на Велико Търново"}
{"url": "https://www.faktor.bg/bg/articles/obshtestvo/ulitsata/sobstvenikat-na-potroshenoto-zavedenie-ne-sam-iskal-da-kriya-pogroma-ot-mvr", "text": "Емануил Лазаров, собственик на заведението в София, което беше потрошено пред очите на клиенти в средата на август, разказа пред bTV своята версия за случилото се. На 12 август група мъже изпочупиха масите и столовете в заведението и отправиха заплахи към собственика. Записът от охранителните камери беше разпространен във \"Фейсбук\". От МВР обявиха, че са се самосезирали от записа в социалната мрежа, но не са получили официално сигнал за наказателната акция. В деня на погрома собственикът на заведението каза пред медиите, че знае от кого е посланието, че се страхува за живота си и този на близките си. Лазаров заяви, че категорично не е имал намерение случилото се да бъде скрито от МВР. Бил подведен от коментар на управителя на заведението, че е подаден сигнал на полицията. Той уточни, че барманите са сигнализирали на СОТ и оттам са попитани дали да се изпратят патрулки. Думата патрулки е станала причина за объркването. Емануил Лазаров каза, че не познава извършителите и се страхува за живота и бизнеса си. Има три деца. Без да назовава имена, той обяви, че е в процес на раздяла със съдружник, с когото имат общ бизнес от 10 години. Въпросният съдружник дори бил кръстник на децата му. Лазаров се опасява, че се опитват да му откраднат бизнеса. Софийският градски съд решава днес дали да остави в ареста обвиняемите за погрома в заведението. След наказателната акция бяха задържани трима души. Двама все още са в ареста, обвинени са за хулиганство. Третият мъж е съдружникът на собственика - Красен Кръстев, който беше арестуван заради подозрение в поръчителство.", "date": "2019.08.27", "title": "Собственикът на потрошеното заведение: Не съм искал да крия погрома от МВР"}
{"url": "https://www.faktor.bg/bg/articles/griynpiys-tets-ove-se-opitvat-da-zamenyat-vaglishtata-s-otpadatsi", "text": "„Вече има доста примера с няколко централи, за които се смята, че са свързани една с друга, за изявени желания, а даже вече и получени разрешения, да започне изгаряне на отпадъци в техните инсталации. Те се опитват да заменят основното си гориво, което е въглища, с отпадъци, защото използването на въглищата става все по-скъпо”. Това заяви пред Нова телевизия Меглена Антонова от „Грийнпийс”- България в коментар за задимяването в Гълъбово в събота. „Твърдят, че е имало аварийна ситуация, но за нас това не е допустимо за нормално опериране на централата. Не е единственият случай, за който знаем. За нас това показва, че централата не е в добро техническо състояние”, коментира Антонова. Що се отнася до вноса на отпадъци от чужбина, които да бъдат горени в наши ТЕЦ-ове, Меглена Антонова обясни, че законно това се случва в ТЕЦ Бобов дол, които са получили официално разрешение от Изпълнителната агенция по околна среда. „Имаме информация обаче за няколко централи – като „Брикел”, като в Перник, че им се е позволявало експериментално изгаряне на тези отпадъци”, заяви Антонова. „Наскоро в социалните медии излезе информация за едно споразумение между Община Гълъбово и „Брикел”, за което се твърди, че централата предвижда да гори до 500 000 тона отпадъци годишно, което, според нас, изисква някакъв вид оценка върху околната среда, защото това количество е много голямо. За съжаление на този етап регионалната инспекция твърди, че няма нужда, защото в официалните документи, които те са подали, не фигурират такива количества отпадъци”.", "date": "2019.08.27", "title": "„Грийнпийс”: ТЕЦ-ове заменят въглищата с отпадъци"}
{"url": "https://www.faktor.bg/bg/articles/v-zatvornicheskoto-obshtezhitie-otkadeto-sa-izbyagali-moldovtsite-nyama-nikakvo-videonablyudenie", "text": "Четвърти ден продължава издирването на двамата избягали от затвора молдовци. Те са обявени за национално издирване. В понеделник от МВР разпространиха снимките на 24-годишния Александър Хаджи и 30-годишния Василе Мораро. В затворническото общежитие, откъдето са избягали, няма никакво видеонаблюдение. Там са били настанени над 100 души на лек режим, като за тях са отговаряли едва двама надзиратели и един командир на смяна. Решението осъдените на почти 5 години затвор молдовци да бъдат настанени там, преди прехвърлянето им в софийски затвор, е на съда, казват от местата за лишаване от свобода. „В затворническите общежития от открит тип сигурността не е във фокуса на вниманието. Това колко служители са на работа, има значение, когато трябва да се преодоляват кризисни ситуации. Никой надзирател в България, който е на служба в сградите или на територията зад оградите на дадено затворническо общежитие или затвор, не е въоръжен”, каза директорът на Бургаския затвор ст. комисар Бранимир Мангъров.    „Това, което отличава едно затворническо общежитие от открит тип от това от закрит, е възможността за работа на външни обекти без охрана. Няма логика този човек да е работил цял ден навън, а вечерта да го заключим с девет катинара зад високи стени”, посочи директорът.  „Решението кои провинени да бъдат настанени в затворническо общежитие от открит тип се взима от съда”, допълни Бранимир Мангъров.", "date": "2019.08.27", "title": "В затворническото общежитие, откъдето избягаха молдовците, няма никакво видеонаблюдение"}
{"url": "https://www.faktor.bg/bg/articles/evakuiraha-avtogara-yug-v-sofiya", "text": "Отцепиха района около автогара „Юг” в столицата заради открит стар снаряд. Той бил открит от работник малко след 10 ч. сутринта в тревните площи на ул. „Самоков”. На място се намират служители на полицията, „Спешна помощ” и пожарната. За момента се смята, че става въпрос за 70 мм снаряд. Има затруднение за пътуващите, а служителите са изведени извън автогарата. Очаква се да пристигнат служители на сухопътните войски от „Горна баня”.", "date": "2019.08.27", "title": "Евакуираха автогара Юг в София"}
{"url": "https://www.faktor.bg/bg/articles/pusnaha-na-svoboda-zadarzhanite-za-pogroma-v-stolichno-zavedenie", "text": "Софийски градски съд пусна от ареста задържаните за погрома в известно столично заведение на 12 август срещу парична гаранция от 2000 лева за всеки. Сергей Димитров и Цветко Цветков бяха арестувани за нахлуването в заведението, което напомни за мутренските времена и предизвика извънредна пресконференция на ръководството на МВР в Министерски съвет. Защитниците на двамата задържани - адвокат Ваня Траянова и адвокат Любомир Таков, поискаха по-лека мярка, тъй като според тях няма категорични доказателства, че именно двамата са извършители на деянието, и двамата имат установени адреси, както и сами са се явили в СДВР, след като са разбрали, че ги издирват. От прокуратурата заявиха, че трябва да бъде уважено решението на Софийския районен съд и задържаните да останат в ареста, тъй като извършеното деяние е със сериозна обществена опасност и разпитите на свидетелите показват, че именно те са участвали в деянието. След като изслуша страните, съдът прие, че има обосновано предположение за съучастие. Имайки предвид чистото им съдебно минало, постоянните им адреси и факта, че са се явили сами пред полицейските органи, мярката \"парична гаранция\" ще бъде достатъчна, за да се обезпечи съдебният процес, отбелязаха магистратите. Все още двама отучастниците в погрома се издирват.", "date": "2019.08.27", "title": "Пуснаха на свобода задържаните за погрома в столично заведение"}
{"url": "https://www.faktor.bg/bg/articles/evropeyskiyat-sad-za-pravata-na-choveka-osadi-rusiya-po-sluchaya-magnitski", "text": "Европейският съд по правата на човека осъди днес Русия за множество нарушения на човешките права във връзка с делото за смъртта на юриста Сергей Магнитски, починал в затвора през 2009 г., след като направи разкрития за мащабна корупционна мрежа, предаде Франс прес, цитирана от БТА.  Съдът изтъкна специално, че Магнитски е бил малтретиран от своите надзиратели и тези факти не са били адекватно разследвани, че не е получавал достатъчни медицински грижи, а процесът и посмъртната присъда на юриста са \"поначало неадекватни\" и не е било уважено правото му на справедлив процес, добавя АФП. Съдът призна Руската федерация за виновна, че е нарушила няколко точки от Европейската конвенция, и осъди страната да изплати на представители на Магнитски 34 хиляди евро като обезщетение, уточнява ТАСС. Арестуван през 2008 г., след като разкри мащабна финансова машинация с цел източване на бюджетни средства, скалъпена според него от висши полицаи и данъчни служители и ощетила освен руската държава фондацията \"Хермитидж кепитъл\", нейният одитор Сергей Магнитски почина през 2009 г. в следствен изолатор на 37-годишна възраст - по данни от експертиза без юридически последици, след побои и умишлено лишаване от медицински грижи. Нормативен акт на САЩ от 2012 г., известен като закона \"Магнитски\", санкционира руски длъжностни лица, замесени в нарушения на човешките права. По-късно подобни закони приеха Канада, балтийскките страни и Великобритания.", "date": "2019.08.27", "title": "Европейският съд за правата на човека осъди Русия за мъченията и смъртта на Магнитски"}
{"url": "https://www.faktor.bg/bg/articles/svetoslav-malinov-ima-silni-kandidati-za-resora-digitalizatsiya-gabriel-mozhe-da-poluchi-drug-resor", "text": "Има силни кандидати, които могат да претендират за ресора дигитализация и българският кандидат Мария Габриел да получи нов ресор в следващата Европейска комисия, каза пред БНР политологът и бивш евродепутат Светослав Малинов. По думите му, има неписани правила, според които вторият мандат на един комисар не е добре да бъде в същия ресор. „Има и други силни кандидати, които могат да претендират за ресор, който да включва дигитализация, който да включва тези неща. Нищо чудно г-жа Габриел да получи и нов ресор за себе си, а може и нов ресор, който в момента не съществува“, каза Светослав Малинов. „Урсула фон дер Лайен, освен всичко друго, знаете се включи в състезанието твърде късно и изобщо няма програма относно тези ресори, тези промени. Ние не знаем какви са нейните намерения, тепърва ще ги разбираме при преговорите й и запознаването й с кандидатите“, добави той. Изслушванията на кандидатите за еврокомисари пред Европарламента през септември ще бъдат сериозни и поне един кандидат ще бъде върнат, прогнозира Малинов. По думите му идващите от комисията Юнкер няма да имат проблеми с изслушването.", "date": "2019.08.27", "title": "Светослав Малинов: Има силни кандидати за дигитализация, Габриел може да получи друг ресор"}
{"url": "https://www.faktor.bg/bg/articles/sds-i-gerb-otivat-zaedno-na-mestniya-vot", "text": "СДС и ГЕРБ подписаха споразумение за съвместно явяване на местните избори в централата на водещата партия. \"Обединението на старата и новата десница е не само необходимо, но и много важно. Така отговаряме на популизма с реализъм и отговорност“, заяви кметът на София Йорданка Фандъкова. „С това обединение ние ясно показваме ясната политическа отговорност на нашите кандидати“, допълни тя. Румен Христов каза от своя страна, че много се надява да се постигне договореност за големите общини в България. „Това споразумение стимулира двете структури“, добави той. „Винаги ни е било приятно да работим с вас“, каза премиерът Бойко Борисов на СДС в централата на ПП ГЕРБ.", "date": "2019.08.27", "title": "ГЕРБ и СДС отиват заедно на местния вот"}
{"url": "https://www.faktor.bg/bg/articles/trus-ot-4-po-rihter-v-atina", "text": "Земетресение с магнитуд от 4 по Рихтер беше усетено в гръцката столица Атина малко преди 9,30 тази сутрин, съобщава \"Катимерини\". Според данни на Евросредиземноморския институт трусът е бил в северозападната част на област Атика, а епицентърът е бил на дълбочина от 2 километра. По-рано гръцките медии съобщиха за серия от трусове край остров Родос в югоизточната част на Егейско море рано сутринта, най-силният от които е бил с магнитуд от 4,3 по Рихтер.", "date": "2019.08.27", "title": "След серия силни трусове тази сутрин край Родос, земетресение от 4 по Рихтер разлюля и Атина"}
{"url": "https://www.faktor.bg/bg/articles/upravlyavashtata-sotsialdemokraticheska-partiya-zagubi-mnozinstvoto-si-v-rumaniya", "text": "Управляващата в Румъния Социалдемократическа партия (СДП) загуби парламентарното си мнозинство, след като либералната партия АЛДЕ излезе от правителството заради политиките му, предава Reuters. Либералите се оттеглиха от съюза два дни, след като лидерът им Калин Попеску Тарчану не бе избран да бъде правителственият кандидат за президентските избори през ноември. Вместо това СДП избра лидера си, премиерът Виорика Дънчила, за съперник на настоящия държавен глава Клаус Йоханис. При нормални обстоятелства действието на АЛДЕ би увеличило вероятността от предсрочни избори, но според анализатори, фрагментаризираната опозиция може да предпочете да изчака завършването на целия мандат. „Не виждам много (други партии) да се втурнат да го вземат управлението сега“, заяви политическият коментатор Кристиан Патраскониу. „(Чакането на изборите) е най-рационалната политическа позиция“. Самият бивш министър-председател Таричану заяви, че ПСД се е представила лошо в правителството и не е предприела необходимите стъпки за преструктуриране на кабинета. Решението на АЛДЕ да се изтегли обаче не беше лесно, добави той. Властите на ЕС и САЩ остро критикуват управляващия алианс за реформите на румънската съдебна система, за която казват, че заплашва върховенството на закона. Дънчила заяви, че ПСД ще продължи да управлява. „Най-важното нещо е да не разочароваме избирателите, които ни се довериха на изборите през 2016 година“, написа тя във „Фейсбук“. Раздялата от понеделник обаче оставя социалдемократите с 25 гласа под мнозинството, което ще ги принуди да договарят законодателство на база законопроект. Министър-председателят има 45 дни да поиска вот на доверие от парламента и междувременно ще трябва да намери заместници на тримата министри от АЛДЕ. Според анализаторите, Дънчила ще търси съюз с други партии, като например, етническата унгарска УДМР. На проведените през май европейски избори гласоподавателите се обърнаха срещу правителството, като подкрепата за СДП падна наполовина, а АЛДЕ дори не успяха да преминат бариерата за влизане в ЕП.", "date": "2019.08.27", "title": "Управляващата Социалдемократическа партия загуби мнозинството в Румъния"}
{"url": "https://www.faktor.bg/bg/articles/amerikanski-senator-saobshti-che-mu-e-otkazano-vlizane-v-rusiya", "text": "*** Рон Джонсън, американски сенатор от Уисконсин, който по-рано критикува руския президент Владимир Путин, заяви в понеделник, 26 август, че руските власти са му отказали да му предоставят виза за пътуване като част от делегация на Конгреса. Пресслужбата на Джонсън, представляваща Републиканската партия, заяви, че по време на пътуването сенаторът планира по-специално да общува с правителствени служители, представители на гражданското общество и американски бизнесмени. Точните дати на пътуването на Джонсън, както и имената на други членове на делегацията, не бяха разкрити. \"Надявах се, че директният диалог с руските парламентаристи ще помогне да се създадат условия за подобряване на отношенията между нашите държави. За съжаление руските служители продължават да играят дипломатически игри с моите искрени стремежи и отказаха да вляза в Русия. Въпреки тази дребнава обида, аз ще продължа да се застъпвам за твърд и решителен отговор на агресията на Русия - и честен диалог, когато това е възможно\", заяви Джонсън в изявление. Сенаторът смята, че „пътят, който Путин е избрал за Русия, е трагедия с исторически размери“. \"Вместо да проведе свободни и честни избори, спазвайки върховенството на закона и интегрирайки икономиката на Русия в западните демокрации, Путин нахлу в Грузия, опита незаконно да анексира Крим, започна война в Източна Украйна, където хиляди хора загинаха, и подкрепи варварския режим в Сирия, който използва химическо оръжие срещу собствения си народ във война, в която загинаха стотици хиляди хора“, каза Джонсън. През 2017 г. Джонсън и другият републикански сенатор Джон Барасо получиха руски входни визи, но отмениха пътуването, тъй като на друг сенатор от демократите, Жан Шейхин, беше отказано разрешение за влизане в Русия, съобщи АП. Шейхин беше привърженик на мерките за противодействие на руската намеса в изборите в САЩ. Тогава руското посолство заяви, че молбата на Шейхин е отхвърлена, защото е в черния списък, създаден в отговор на американските санкции.", "date": "2019.08.27", "title": "Американски сенатор съобщи, че му е отказано влизане в Русия"}
{"url": "https://www.faktor.bg/bg/articles/kristof-ayhorn-shte-e-noviyat-germanski-poslanik-v-sofiya", "text": "Според дипломатически източник Кристоф Айхорн ще е новият посланик на Германия в София. Той поема посланическия пост в България след мандат като посланик в Естония. Кристоф Айхорн е роден през 1958 г. в Хайделберг и е немски дипломат. От септември 2015 г. е посланик на Федерална Република Германия в Естония. Айхорн е изучавал история, публично и европейско право, както и политически науки в „Rheinische Friedrich-Wilhelms-Universität“ в Бон, „Free University“ в Берлин и „London School of Economics“, както и в Брюксел. От 1979 г. до 1985 г. работи като радиожурналист в ARD. През 1985/86 г. работи като консултант/съветник на ЕС в Брюксел. От 1989 г. до 1992 г. работи в германското посолство в Москва. От 1992 г. до 1998 г. работи в изпълнителния комитет на Министерството на външните работи в Бон. От 1998 г. до 2000 г. той е в Държавния департамент на САЩ. След това от 2000 до 2004 г. е в политическия отдел на германското посолство във Вашингтон. От 2004 г. до 2008 г. Айхорн е началник на отдела, отговарящ за САЩ и Канада в централата на Министерството на външните работи в Берлин. От 2008 г. до 2011 г. се завръща в германското посолство във Вашингтон като посланик. От 2011 г. до 2015 г. е заместник-комисар по въпросите на разоръжаването и контрола над оръжията във Федералното министерство на външните работи. На 8 септември 2015 г. Кристоф Айхорн, като новият германски посланик в Естония, връчва пълномощията на президента Тоомас Хендрик Илвес. Айхорн е женен и има две деца.", "date": "2019.08.27", "title": "Бивш дипломат в Москва и Талин ще е новият германски посланик в София"}
{"url": "https://www.faktor.bg/bg/articles/sanktsionirat-makedonskata-tv-alfa-za-vaprosa-zashto-zaev-se-darzhi-kato-pedal-sas-sarbiya", "text": "Защо правителството на Зоран Заев се държи като педал със Сърбия? Такъв въпрос е задала македонската телевизия Алфа в ефир, когато министър-председателят в Скопие е приемал  колежката си от Белград Ана Бърнабич. Питането е предизвикало остра реакция в обществото и по въпроса се е самосезирал местният медиен регулатор. Институцията е определила въпроса на Алфа като неприемлив и нарушаващ етичните норми на журналистиката. С подобни оценки са излезли и голяма част от медиите в югозападната ни съседка. Заев е бил домакин на Бърнабич (открита лесбийка) през изминалите дни. Двамата са открили пропускателен пункт на границата между двете балкански държави. По време на визитата са били  подписали документи за задълбочаването двустранното сътрудничество, предаде Макфакс. Премиерът в Скопие наскоро е възмутил общността  ЛГБТ (лесбийки, гейове, би- и транссексуални). Той  бе заявил, че един педал се опитвал да събори правителството. По-късно Заев се е извинил, като е допълнил, че не е визирал сексуалната ориентация на определен човек, а модел на поведение.", "date": "2019.08.27", "title": "Скандал с македонска телевизия заради въпроса: Защо Заев се държи като педал със Сърбия?"}
{"url": "https://www.faktor.bg/bg/articles/kostov-predupredi-borisov-da-ne-povtarya-greshkata-na-parvanov-s-filchev", "text": "Бившият премиер Иван Костов предупреди Бойко Борисов да не повтаря грешката на Георги Първанов с Никола Филчев. Призивът му пред БТВ е във връзка с назначаването на бившия шеф на КПКОНПИ Пламен Георгиев за консул във Валенсия. Костов припомни, че Георги Първанов е пратил бившия главен прокурор Никола Филчев за посланик в Казахстан, с което е създал изключително конфузна ситуация. Костов е категоричен, че решението Георгиев да стане дипломат е опит да бъде пратен колкото се може по-далеч заради скандалите около апартамента и терасата му.  Демократът анализира и управлението на настоящото правителство. Финансистът призна икономическите успехи на Борисов и екипа му, но допълни, че те не се доближават до поставените цели - влизане в Еврозоната и Шенген.  Иван Костов допълни, че не се меси в ръководството на ДСБ и е само редови член, който ходи и гласува на изборите. С ген. Атанас Атанасов не се чували често, а смият лидер на партията също рядко искал съвети от създателя на ДСБ. \"Не ги ръководя, а ги следвам\", уточни бившият премиер.", "date": "2019.08.27", "title": "Костов посъветва Борисов да не повтаря грешката на Първанов с дипломата Филчев"}
{"url": "https://www.faktor.bg/bg/articles/dashteryata-na-manolova-s-apartament-za-200-bona-v-tsentara-na-sofiya", "text": "Дъщерята на Мая Манолова – Ралица, е собственичка на цял етаж в луксозна сграда в центъра на София. Документи показват, че едва на 21 години щерката на омбудсманката е извадила 100 хил. евро, за да се сдобие с имота. Платената сума пък се разминава значително с реалната пазарна цена. Документи разкриват, че през 2007 г. 21-годишната наследница на Мая Манолова, която по това време е безработна, купува в супер центъра на София просторен офис. Става дума за целия пети етаж на сградата на ул. „Алабин“ 56, ет. 5, купен в съдружие с още трима собственици. Ралица изважда отнякъде близо 200 хил. лв. и придобива 100 кв. м. от общо 346 кв.м., колкото представлява площта на целия етаж.  По това време квадратният метър в района върви 4000 лв. Т.е., вместо за 400 000 лв., имотът срещу хотел „Рила“ е купен на двойно по-ниска цена, показва проверка на ПИК. Ако парите са на Мая Манолова, трябва да стане ясно какъв е техният произход. Днес в жилището се намира Центърът за изследване на отбраната и сигурността, ръководен от съпруга на Манолова Ангел Найденов. Изключително любопитна е ситуацията и с купувача на другите 100 кв.м. от същия имот на ул. „Алабин“ 56, ет. 5. Това е фирма „Нупсън“ ООД, регистрирана в Пловдив. Нейни собственици са Мария Капон и нейният съпруг Емил Моис Капон.  Мария Капон през последните седмици се появи в публичното пространство с пореден неуспешен опит да буни властта - този път с протести край Сливен заради африканската чума по свинете, свикани от шефката на партията й в града. Капон е позната и като съдружничка на Арман Бабикян, който нашумя с фалшивите новини, които публикува.  Двамата заедно преди години искат сумата от цели 3 млн. лв. от тогавашния кмет на София Бойко Борисов за \"пиар\" услуги. След отказа му да плати, дуото Капон-Бабикян се ожесточава и организира акции срещу ГЕРБ и Борисов, които освен протести с приближени техни хора, включват и сайтове за фалшиви новини, разпространявани със скъпи онлайн кампании, с които манипулират обществото. В сайтовете на Капон и Бабикян, за разлика от Борисов, Мая Манолова е положителна героиня. Странното съвпадение обаче следва да заинтригува и прокуратурата и да стане ясно какви плодове дава дружбата между Капон и Манолова, с чиято дъщеря и мъж дели офис в центъра на София.", "date": "2019.08.27", "title": "Дъщерята на Манолова с офис за 200 бона в центъра на София, имотът струвал двойно повече"}
{"url": "https://www.faktor.bg/bg/articles/boyko-borisov-izborite-v-sofiya-shte-sa-mnogo-podli-ne-priemam-levitsata-da-nyama-kandidat", "text": "\"Специално за София, тези избори ще са много подли заради установената практика да се прилепва към някоя партия или някой кандидат. Какво значи да имаш претенцията да си алтернатива, и да не издигаш свой кандидат в голям град?\".  Това заяви министър-председателят Бойко Борисов на конференция с кмета на столицата Йорданка Фандъкова и председателя на СДС Румен Христов. \"Само ако започнем да изброяваме направеното за последните 10 години в София - даже няма да започна с метрото, как изглеждат парковите ни пространства, ремонтите на \"Лъвов мост\", на Телевизионната кула, на Семинарията, Южната дъга. Това е град, в който на практика няма безработица - технопарка, индустриалните зони около София, Кремиковци, Божурище. Трафикът вече не влиза в града. Да не говорим за училищата, за детските градини, за всичко, което бе изградено. На всичко това се противопоставя един популизъм. Вие помните каква беше и Витошка\", каза още Борисов.  \"Нямаше канализации, нямаше Модерно предградие, в много квартали нямаше септични ями, с метрото изградихме един подземен град\", каза той и обърна внимание и на трамваите, тролеите и чистотата на въздуха. \"Ако нашите колеги отляво искат да водят битка с нас, да си издигнат кандидат. Не приемам да подкрепят някого в град като София. Като партия сме дали пълна автономия на местната организация. \"Спомням си по \"Граф Игнатиев\" какви стари трамваи дрънчаха. Всичко беше изкривено. Хората искат още повече да се направи\", отбеляза той. Според премиера, ще има опити избирателите да бъдат подвеждани.", "date": "2019.08.27", "title": "Бойко Борисов: Изборите в София ще са много подли, не приемам левицата да няма кандидат"}
{"url": "https://www.faktor.bg/bg/articles/kitay-zadarzha-avstraliyski-pisatel-po-podozrenie-v-shpionazh", "text": "Австралийският писател Ян Хънцзюн бе официално арестуван в Китай по обвинение в шпионаж, след като бе задържан в продължение на осем месеца, предаде БТА. За обвинението съобщи в изявление днес австралийското правителство, като външната министърка Марис Пейн изрази безпокойството и разочарованието си във връзка с ареста. „Доктор Ян бе държан в Пекин при тежки условия без да му бъде предявено обвинение в продължение на повече от седем месеца. През това време Китай нито обясни защо е задържан, нито даде достъп до него на адвокатите му, нито разреши да бъде посетен от семейството си“, изтъкна Пейн, цитирана от ДПА. Адвокатът на Ян Роб Стери заяви, че според него арестът на Ян е свързан с дейността му на борец за демокрация. Адвокатът каза, че е шокиран от повдигнатото обвинение в шпионаж, за което се издават смъртни присъди. „Мислим, че става дума за обвинение в шпионаж в полза на Австралия, но това не е упоменато изрично в обвинителния акт. Очевидно е, че бихме били доста обезпокоени, ако обвинението е такова, тъй като би било абсолютно неоснователно“, каза Стери. Петдесет и три годишният Ян е бивш китайски дипломат и уважаван представител на университетските среди. През 2002 г. той става австралийски гражданин. Ян е автор на статии и блогове в социалните мрежи в подкрепа на демокрацията, които са доста популярни в Китай. Ян изчезна през януари, след като пристигна в Гуанчжоу от Ню Йорк, където бе гост-лектор в Колумбийския университет. Изминаха няколко месеца преди китайските власти да признаят, че са го задържали, припомня ДПА.", "date": "2019.08.27", "title": "Китай арестува австралийски писател по подозрение в шпионаж"}
{"url": "https://www.faktor.bg/bg/articles/ursula-fon-der-layen-zapochva-sreshti-s-nominiranite-za-evrokomisari", "text": "Президентът на Франция - Еманюел Макрон се очаква да обяви днес името на кандидата на страната за комисар в новата Европейска комисия. Крайният срок за номинациите на държавите - членки изтече вчера, а намеренията на избраната за председател на комисията Урсула фон дер Лайен са още тази седмица да започне процеса по формиране на своя ръководен екип, като се стреми в него да има баланс между мъже и жени,  отбелязва Франс прес. Тя може да проведе първите интервюта с кандидатите за еврокомисари още днес, каза един от говорителите й. Досега 25 от държавите членки са представили свои предложения. В момента с равен брой кандидатури са Европейската народна партия и \"Партията на европейските социалисти\", либералите и зелените, регистриран е и 1 безпартиен кандидат. Урсула фон дер Лайен очаква разпределението на ресорите на бъдещите еврокомисари да стане до средата на септември, преди номинираните за постовете да бъдат изслушани от евродепутатите, които трябва да ги утвърдят. Процесът по формиране на новата комисия трябва да приключи на 22 октомври с гласуване по време на пленарната сесия на Европарламента.", "date": "2019.08.27", "title": "Урсула фон дер Лайен започва срещи с номинираните за еврокомисари"}
{"url": "https://www.faktor.bg/bg/articles/pochina-dalgogodishniyat-shef-na-folksvagen-ferdinand-pieh", "text": "Почина дългогодишният шеф на \"Фолксваген\" Фердинанд Пиех, пише Дойче веле. Пиех беше изпълнителен директор между 1993 и 2002 г., както и патриарх на фамилията, която управлява базирания във Волфсбург автомобилен концерн, предаде DarikNews. 82-годишният Пиех колабирал в ресторант в град Розенхайм, пред очите на съпругата си Урсула. Той бил откаран в болница от линейка, където починал. Причината за смъртта все още не е известна. Под управлението на Фердинанд Пиех \"Фолксваген\" се превърна от регионален производител в глобален автомобилен конгломерат. Неговата визия за компанията се счита за основната причина Фолксваген да стане най-големият производител на автомобили в Европа. След като напуска поста изпълнителен директор, Фердинанд Пиех стана председател на борда на директорите, на която позиция се задържа до 2015 г. Яростната борба за власт с тогавашния изпълнителен директор Мартин Винтеркорн, води до оттеглянето на Пиех от управленските постове във Фолксваген. Шест месеца след това, Винтеркорн беше принуден да подаде оставка, заради избухването на големия скандал с фалшифицираните тестове на изпусканите вредни емисии от автомобилите на концерна. След като се оттегли от Фолксваген, Фердинанд Пиех продаде голяма част от дяловете си в компанията. Това не отслаби влиянието на семейството му, защото акциите бяха купени от брат му, Ханс Мишел. Пиех запази 14,7% от собствеността на Порше. Тези дялове струват около 1,1 милиарда евро на борсата. Фердинанд Пиех стои в основата на два от легендарните модели в автомобилния спорт. През 1969 г. той обявява пистовия модел Порше 917, най-бързата кола, произвеждана в Германия. Този модел печели 24-те часа на Льо Ман през 1970 и 1971 г. Наследниците на 917, Порше 936, 956 и 962 също печелят известното състезание, но това става, след като Фердинанд Пиех се е скарал с братовчед си Фердинанд Порше и не участва в проектите. Пиех стои и зад феноменалния успех на Ауди Куатро в Световния рали шампионат. Това е първият модел със задвижване на четирите колела, който влиза в света на ралитата през 80-те. Оттогава това се превръща в печелившата формула за всички производители.", "date": "2019.08.27", "title": "Почина дългогодишният шеф на \"Фолксваген\" Фердинанд Пиех"}
{"url": "https://www.faktor.bg/bg/articles/dzheremi-korbin-brekzit-bez-sdelka-e-brekzit-v-polza-na-tramp", "text": "Лидерът на британската Лейбъристка партия Джереми Корбин изрази вчера опасенията си във връзка с евентуален Брекзит без сделка, предаде Франс прес. Според Корбин подобен сценарий би бил в полза на американския президент Доналд Тръмп. Брекзит без сделка \"ще означава Брекзит в полза на Тръмп\", пише Корбин в статия за британския вестник \"Индипендънт\". В материала Корбин изразява съжалението си, че британският премиер Борис Джонсън се сближава с Тръмп. Както се очакваше, двамата лидери демонстрираха голяма близост на приключилата вчера среща на Г-7 във френския град Биариц, отбелязва Франс прес. Тръмп изрази подкрепата си за Джонсън в противостоянието с Европейския съюз за Брекзит. Американският президент обеща на Джонсън голямо и бързо търговско споразумение. Подобно споразумение е във връзка с целта на Лондон да намери заместител на Европа, която до този момент бе най-важният търговски партньор на Великобритания. Брекзит без сделка \"няма да ни даде суверенитет, а ще ни постави под игото на Тръмп и на големите американски компании\", пише Джереми Корбин. Според Корбин парламентарните избори са най-добрият начин да бъде предотвратен Брекзит без сделка, но той е отворен и за други варианти. \"Надявам се, че ще постигнем един добър компромис и ще спечелим на наша страна и други депутати, които осъзнават катастрофалните рискове на Брекзит без сделка\", изтъква Корбин. Лидерът на Лейбъристката партия покани други лидери на опозицията и умерени привърженици на ЕС сред консерваторите да присъстват на днешния дебат в британския парламент, посветен на идеите за предотвратяване на Брекзит без сделка. Джереми Корбин иска да бъде организиран вот на недоверие срещу Борис Джонсън след края на парламентарната ваканция. Лидерът на Лейбъристката партия изрази готовност да оглави временно правителство, чиято цел ще бъде отлагане на Брекзит, планиран за 31 октомври, отбелязва Франс прес.", "date": "2019.08.27", "title": "Джереми Корбин: Великобритания ще бъде поставена под игото на Тръмп"}
{"url": "https://www.faktor.bg/bg/articles/novini/svyat/amerikanska-mediya-tramp-protsaftyava-na-fona-na-razvlekatelni-medii-sreda-na-yarka-bezvkusitsa", "text": "Неотдавна гледах телевизионния дебат от 1980 г. между тогавашния президент демократ Джими Картър и републиканския му съперник и бивш губернатор на Калифорния Роналд Рейгън. От дистанцията на времето този дебат впечатлява, не заради някакви запомнящи се крилати фрази (рейгъновото \"Хайде пак почнахте\" почти не се класира), а заради тон и съдържание, които биха се видели скучни на днешните телевизионни шефове и зрители. Водещите не прекъсваха кандидатите, нито се включваха в дебата. Кандидатите не се прекъсваха и никой от тях не обвини опонента си, че е расист, руски агент, антисемит, убиец на бебета, комунист или лъжец.  По едно време, след една критика на Рейгън, Картър отвърна: \"Губернаторът Рейгън прави някои много подвеждащи и смущаващи изказвания.\" Едно твърдение на Картър пък получи следния отговор от Рейгън: \"Числата, които президентът току-що даде за Калифорния, са изопачаване на тамошната ситуация.\" Това бяха най-острите прояви.  Журналистите не оспориха отговорите, нито се опитаха да създадат някакви паметни моменти със свое участие, а вместо това уважиха способността на зрителите сами да тълкуват неясните изказвания. Най-близко до включване в дебата стигна водещата от Ей Би Си нюз Барбара Уолтърс, когато заяви: \"Бих искала да кажа, че нито един от двамата кандидати не даде конкретен отговор на въпроса за конкретна политика за справяне с тероризма.\" Обаче вместо да повтаря непрестанно въпроса докато кандидатите не дадат удовлетворителен за нея отговор, тя си даде сметка, че дебатът не се върти около нея и продължи нататък. Това не бе защото политическите проблеми отпреди четири десетилетия не даваха поводи за театралните изпълнения, на които сме свидетели днес. Предложенията на Рейгън и работата му като губернатор редовно бяха критикувани като вредни за малцинствата. Неспособността на Картър да освободи заложниците в Иран го направи уязвим на твърдения, че е слаб, и нещо по-лошо, веднъж той бе заплашен от заек. Картър можеше да нарече Рейгън \"расист\", а Рейгън можеше да се подиграе на \"Малкия Джими\" до безкрайност. За да разберем защо никое от тези неща не се случи, трябва само да си припомним какъв беше медийният свят през 1980 г. Първата 24-часова кабелна новинарска телевизия, Си Ен Ен, беше тръгнала само няколко месеца преди дебата между Картър и Рейгън и беше налична в по-малко от 2 милиона домакинства. Нямаше Ем Ес Ен Би Си, нямаше Фокс нюз. Нямаше интернет и следователно нямаше бълващи омраза блогове, нямаше обидни мемета, нямаше отвратителни туитове, нямаше фалшиви манипулирани кадри, които незабавно да стигнат до милиони хора.  Обаче с процъфтяването на кабелната телевизия, а след това и на дигиталните платформи, нарасна нуждата от приходи. Стана очевидно, че американците биха превключили на канал със здрава словесна борба, което ни даде \"Кръстосан огън\" по Си Ен Ен и безброй имитатори по други телевизии, настройващи леви срещу десни, всеки един по-шумен и по-агресивен от предишния. Американците бяха насърчени да заемат страна, с което бяхме все по-силно натикани в партийните си ъгли.  В развлекателната част телевизията удари джакпота с риалити предаванията, в които видимо обикновени хора биваха поставяни във воайорска и гъделичкаща емоциите среда, а от зрителите се искаше да аплодират един състезател, да осмиват друг и да гласуват. От това сеещо раздор и непристойно блато се появи борбеният, шокиращ и поляризиращ Доналд Тръмп и стъпи на културна сцена, построена почти специално за него. Годините, в които милиардерът бизнесмен прекара в самореклама и вездесъщо присъствие в таблоидите, кулминираха с ролята му на водещ на \"Стажантът\", едно от най-популярните риалити шоута за всички времена. Като кандидат и като президент, изправен пред океан от традиционни политици, които продължават да се държат по старому, Тръмп процъфтява, защото казва и прави нещата, които идеално пасват на създадената от съвременните ни новинарски и развлекателни медии среда на ярка безвкусица. Той е политическият първопроходец на Нарцистичната Епоха. Няма как да е прекалено възмутителен, защото шокиращото и оскърбителното непрестанно се поднасят на американците като нещо нормално, както от новинарската, така и от художествената телевизия, която все повече се одързостява с всяко следващо излъчване на това, което едно време беше забранен език и скандално поведение. Анализатори се чудят защо милиони американци не са шокирани от Тръмп. Кресливите демагози по кабелните новинарски предавания, които оплакват поляризираната ни политика и занижените ни стандарти, и продуцентите и шоумените от Холивуд, които проклинат името му, трябва да осъзнаят факта, че Тръмп е отроче на собствените им умения и усилия. Изборите през 2020 г. няма да се решат от политическите проблеми. В годините на президентски избори милиони бюлетини се пускат от американци със смесени чувства към политиката, които затварят телефона на социологически анкетьори, но биват тласнати към урните от кампаниите за насърчаване на избирателната активност. Когато незаинтересовани граждани се чувстват заставени да гласуват догодина, кой кандидат отново ще им бъде най-комфортен и познат, ако съдим по ежедневната им медийна порция? След като изгледа един от последните митинги на Тръмп, един приятел, който не се вълнува особено от политика, усмихнато каза: \"Трябва да му се признае - човекът умее да развлича\". Пишете още един глас за Тръмп. (Източник БТА)", "date": "2019.08.27", "title": "Американска медия: Тръмп процъфтява на фона на развлекателни медии, среда на ярка безвкусица"}
{"url": "https://www.faktor.bg/bg/articles/novini/svyat/rusiya-prizna-che-e-imalo-osvobozhdavaneto-na-radioaktivni-izotopi-pri-vzriva-ubil-petima-ucheni", "text": "Русия съобщи, че радиоактивни изотопи са освободени при неотдавнашната авария на тестова площадка за арктически ракети. Това предизвика обществена тревога, тъй като властите държаха подробностите в тайна, отбелязва АФП, посочва \"Дарик\". Взривът на 8 август уби петима учени и предизвика скок в нивата на радиация, но в продължение на няколко дни Русия не призна, че са замесени ядрени материали. Аварията е освободила бързо разпадащи се радиоактивни изотопи на стронций, барий и лантан, съобщават медиите, като се позовават на тестове на Националната агенция за наблюдение на времето и околната среда към „Росхидромет“. Александър Уваров, редактор на независимия сайт за новини AtomInfo.ru, заяви, че изотопите не представляват заплаха за населението. Тези изотопи са продукти на ядрено делене на уран, каза той пред агенция РИА Новости. Но „Гриийнпийс“ Русия заяви, че данните на агенцията за метеорологични условия противоречат на по-ранните изявления на националната ядрена агенция „Росатом“, добавяйки, че може да има риск за здравето. Те призоваха властите да публикуват пълни данни за радиоактивно замърсяване в района. Сензорите в близкия град Северодвинск са открили радиоактивни елементи с период на полуразпад от няколко часа до 12 дни и се разпадат в радиоактивни инертни газове, обясни „Росхидромет“. „Тези инертни радиоактивни газове бяха причина за кратко увеличение на нивата на радиация“, заяви агенцията. Сензорите й в Северодвинск са измерили нива на радиация, които са до 16 пъти по-високи от фоновите нива след експлозията, връщащи се в нормално състояние след два часа и половина. Руската ядрена агенция \"Росатом\" заяви, че нейните специалисти, загинали в катастрофата, са разработвали \"нови оръжия\" и осигурявали подкрепа за ракета с \"изотопен източник на енергия\". Норвежкият орган за ядрена безопасност заяви, че е открил малки количества радиоактивен йод в регион, граничещ с Русия след взрива, но не може да определи дали това е свързано с аварията. Руските власти потвърдиха, че лекар, участвал в лечението на пострадал, е открил следа от радиоактивен изотоп цезий-137 в мускулната му тъкан, но отрече това да е свързано с инцидента. Кремъл отказа да коментира доклада за радиоактивни изотопи. Говорителят Дмитрий Песков каза: \"Това трябва да се направи от експерти.\"", "date": "2019.08.27", "title": "Русия призна, че е имало освобождаване на радиоактивни изотопи при взрива, убил петима учени"}
{"url": "https://www.faktor.bg/bg/articles/stotitsi-venetsueltsi-blokiraha-most-na-granitsata-mezhdu-kolumbiya-i-ekvador", "text": "Няколкостотин венецуелски мигранти блокираха моста Румичака на границата между Колумбия и Еквадор, предаде ТАСС. По този начин те изразяват недоволството си от решението на еквадорските власти да въведат визов режим за венецуелците, желаещи да влязат в Еквадор. Еквадорският президент Ленин Морено подписа на 26 юли указ, по силата на който от вчерашния ден за венецуелците започна да действа визов режим. По-рано за въвеждането на визов режим за венецуелците обявиха и властите на Перу, припомня ТАСС. През последните години Венецуела преживява сериозна социална и икономическа криза. В страната има хиперинфлация, обезценяване на националната валута и дефицит на стоките от първа необходимост и лекарствата. По данни на ООН над четири милиона венецуелци са напуснали родината си заради кризата. Колумбийският президент Иван Дуке призова вчера Междуамериканския съд за правата на човека да разследва \"всекидневните престъпления\" на венецуелските власти, предаде ТАСС. \"Необходимо е да се проведе официално разследване, за да не продължава безнаказаността на всекидневните престъпления на режима на Мадуро във Венецуела. Ние можем да направим това съвместно с Междуамериканския съд, който е независима регионална организация\", изтъкна Дуке. В края на миналия месец Иван Дуке обвини венецуелския президент Николас Мадуро, че предоставя убежище на терористи и търговци на наркотици, припомня ТАСС.", "date": "2019.08.27", "title": "Стотици венецуелски мигранти блокираха мост на границата между Колумбия и Еквадор"}
{"url": "https://www.faktor.bg/bg/articles/ivan-kostov-1-2", "text": "Бившият лидер на ДСБ Иван Костов заяви, че НАП вече трета година прави 2 ревизии на 2 заема, които е взел със съпругата си на стойност 497 хил. лв. Прокуратурата също се е намесила в случая. Бившият премиер е категоричен, че парите са на семейството му, но данъчните искат да изкарат, че не е така. Костов заподозря, че всичко това се прави заради предстоящите местни избори, тъй като все още имало хора, които го наричали \"човекът зад Демократична България\". \"Аз следвам ДСБ и съм редови член на партията. Гласувам на избори и до там\", обясни Костов.  Той припомни позициите си срещу работата и структурите на прокуратурата и допълни, че вероятно, който възразяват на действията на обвинението, е престъпник. Той призова шефката на НАП Галя Димитрова да се запознае с фактите и да не позволява данъчната агенция да не се използва за политически цели. Иван Костов предупреди, че въпреки неудобството да съди финансовото министерство, където е работил, ще спечели делата.  \"Хората, към които се обръщам в НАП, са експерти. Те отлично знаят, че съм в основата на данъчно-процесуалния кодекс и няма как точно аз да давам пример за нарушаване на данъчния закон. Прокуратурата се опитва да докаже, че всички, които възразяват срещу нейните действия, са престъпници. Но по този начин тя обвинява и европейските институции като Венецианската и Европейската комисии, Съвета на Европа и ПАСЕ. Те твърдят, че съдебната реформа не е завършена и проблемът е в прокуратурата. Всичко това съвпада с моето мнение, но аз не съм против личността на Иван Гешев, а възразявам срещу тази част от съдебната власт. Не се страхувам да бъда разследван, но това може да се превърне в провокация за предизборната кампания\", категоричен е Костов.    \"Опитът ми за избор на главен прокурор от миналото само потвърждава какво може да се случи в бъдеще. Знам как човешките слабости взимат връх и превръщат в противоположност функциите на институциите. Прокуратурата ни идва от болшевишки и сталинстки времена. Има натиск от европейски институции именно това да се промени\", категоричен е политикът.  \"Притеснява ме концепцията на Иван Гешев. Тя не е това, което се очаква от европейските институции. Той не се съобразява с препоръките на ЕС. Буди удивление, че нарича целия преход криминален. Всички действия и реформи, които са се вършили през този период, са се вършили под контрола на авторитетни международни институции. Т.е., с критиките си Гешев обвинява директно тях. България не може да продължи с митове напред. В моята книга аз съм развенчал повечето от тях и не видях сериозни възражения. Този, който работи с митове, не е наясно с настоящето и бъдещето\", каза още Костов и допълни, че книгата има три препечатки, станала е бестселър и е получил обаждания от хора, според които трябва да стане учебник, по който да се учи преходът.", "date": "2019.08.27", "title": "Иван Костов: НАП ме проверява, за да се намеси прокуратурата и да се фабрикуват компромати на изборите"}
{"url": "https://www.faktor.bg/bg/articles/naemen-ruski-ubiets-e-zastrelyal-gruzinskiya-komandos-v-berlin-s-dva-izstrela-v-glavata", "text": "Германската прокуратура допуска политически мотив за убийството в петък на етнически чеченец в Берлин, предаде Ройтерс. Заподозрян за убийството е руски гражданин, за когото се предполага, че е застрелял жертвата с два изстрела в главата в берлински парк. Жертвата е 40-годишният Зелимхан Хангошвили - гражданин на Грузия и етнически чеченец, сражавал се през 90-те години на страната на чеченските бунтовници, опитали се да сложат край на руския контрол върху Чечения. \"Нямаме никакви доказателства, които да обосновават класически криминален мотив\", каза вчера Мартин Щелтнер, говорител на берлинската прокуратура. Щелтнер заяви, че заподозреният е бил заловен, докато се е опитвал да се освободи от оръжието, с което предполагаемо е извършено престъплението. Руският гражданин към настоящия момент упражнява правото си на мълчание. Грузинска правозащитна организация заяви, че Хангошвили е напуснал Грузия и е поискал убежище в Германия, след като оцелял при опит за убийство срещу него в Тбилиси през 2015 г. Русия проведе сериозни кампании срещу сепаратистите през 1994-96 г. и 1999-2000 г. в Чечения - руска провинция, разположена в Кавказките планини и граничеща с Грузия. Голям брой борци срещу Москва от тези войни сега живеят в изгнание и са противопоставени на проруските власти в Чечения, отбелязва Ройтерс. Германската столица Берлин все по-често се превръща в убежище на дисиденти и опозиционери, които се страхуват за сигурността си в родните си държави. Бивш виетнамски правителствен служител бе отвлечен в берлински парк през 2017 г. и откаран обратно във Виетнам, което влоши отношенията между двете страни, припомня Ройтерс. (24 часа)", "date": "2019.08.27", "title": "Убийството на грузинския командос в Берлин е извършено от руски наемник"}
{"url": "https://www.faktor.bg/bg/articles/braziliya-otkaza-pomoshtta-na-g-7-za-amazoniya", "text": "Бразилия отказа помощта на Г-7 за борба с пожарите в Амазония, предаде Франс прес, цитирана от БТА. \"Благодарим (на Г-7 за предложената помощ), но тези средства вероятно ще е по-подходящо да бъдат похарчени за залесяването на Европа\", заяви началникът на президентската канцелария Оникс Лорензони. Френският президент Еманюел Макрон обяви, че Г-7 ще отпусне 20 милиона долара за страните на Амазония, припомня Франс прес.", "date": "2019.08.27", "title": "Бразилия отказа помощта на Г-7 за Амазония"}
