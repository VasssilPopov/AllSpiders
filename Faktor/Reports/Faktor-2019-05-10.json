{"url": "https://www.faktor.bg/bg/articles/novini/svyat/tusk-predlaga-da-se-organizira-nov-referendum-za-brekzit", "text": "Председателят на Европейския съвет Доналд Туск смята, че има 20-30 процента вероятност Великобритания в крайна сметка да остане в ЕС, тъй като британците са започнали същинския дебат дали да останат или да напуснат идва след референдума за Брекзит от 2016 г., предаде Ройтерс, цитирана от БТА. В интервю за полския в. \"Газета виборча\" Туск предлага да се организира нов референдум за Брекзит и изтъкна, че през 1975 г. Великобритания е гласувала на референдум дали да остане в ЕС, към който се е била присъединила две години по-рано. Щом през 2016 г. е било възможно да се промени решението от 1975 г., би трябвало да е възможно да се организира втори референдум за Брекзит, смята той. \"Същинският дебат за последиците от Брекзит започна не преди или по време на кампанията на референдума, а след гласуването. Днес резултатите вероятно биха изглеждали другояче. Парадоксално именно Брекзит задейства проевропейско движение във Великобритания. Днес вероятността да няма Брекзит е 20-30 процента. Това е доста\", заявява Туск. Допитванията през последните шест месеца показват преориентиране към лека преднина на поддръжниците на оставането на Великобритания в ЕС, но анализаторите смятат, че резултатът от един нов референдум би бил твърде несигурен за прогнозиране, отбелязва Ройтерс. На 23 май Великобритания ще участва в изборите за Европейски парламент, след като Брекзит бе отложен до 31 октомври. За някои този вот може да изиграе ролята на нов референдум за Брекзит и е възможно изборните резултати да помогнат да се блокира излизането на страната от ЕС или да го ускорят, отбелязва Ройтерс.", "date": "2019.05.10", "title": "Туск предлага да се организира нов референдум за Брекзит"}
{"url": "https://www.faktor.bg/bg/articles/novini/balgariya/zaharieva-rabotyat-za-izprashtaneto-na-nashi-uchiteli-pri-balgarite-v-albaniya", "text": "„След признаването на българско малцинство в Албания и започналото излъчване на български предавания по националната телевизия на страната, Министерството на външните работи и посолството ни в Тирана работят за изпращането на учители от България в албанските райони, обитавани от българското национално малцинство\". Това съобщи вицепремиерът и министър на външните работи Екатерина Захариева по време на парламентарния контрол в Народното събрание. Захариева беше попитана за усилията на българската дипломация по отношение на неотдавна признатото със закон българско малцинство в Албания. „Не забравяйте, че тези хора от десетилетия са откъснати от България и българската култура и макар да говорят прекрасен български, за тях кирилицата е почти напълно непозната“, припомни министър Захариева. Затова българската дипломация полага усилия за подкрепа на малцинството с командироване на учители от България.  „От първостепенно значение е да преподаваме на младото поколение там български език и азбука“, подчерта министърът. Тя допълни, че след промяната на албанския Закон за защита на националните малцинства, с която от октомври 2017 г. беше признато българското национално малцинство в страната, албанската национална телевизия от януари изпълнява ангажимента да излъчва информационен блок на български език. „С новините на български започва целият информационен блок на езици на малцинствата“, подчерта Екатерина Захариева. Министър Захариева подчерта, че усилията на дипломацията ни към българското национално малцинство в Албания са част от основния външнополитически приоритет на правителството за подкрепа на българските идентичност, език и култура сред традиционните и нововъзникналите български общности по света. „Наясно сме, че признаването на малцинството ни в Албания е само началото на тези усилия и предстои много път“, заяви министър Захариева. България помага на Албания, а посредством това и на българското национално малцинство, и като финансира изграждането на асфалтов път между град Билиц и село Върник, населено предимно с българи. „Това е най-големият проект, който България някога е финансирала по двустранна линия“, подчерта вицепремиерът. Общата стойност на проекта е 1 125 000 лв. Това е вторият проект, финансиран от България в Албания по линия на българската помощ за развитие. Страната подпомогна и изграждането на инфраструктура на улица в град Балш, известен в нашата история с летописния надпис от времето на княз Борис I, описващ покръстването на българите.", "date": "2019.05.10", "title": "Захариева: Работим за изпращането на наши учители при българите в Албания"}
{"url": "https://www.faktor.bg/bg/articles/novini/balgariya/prezidentat-zapochva-sreshti-za-kriteriite-za-izbor-na-nov-glaven-prokuror", "text": "Държавният глава Румен Радев ще проведе поредица от срещи с представители на съдебната и изпълнителната власт и на обществени организации във връзка с критериите за избор и правомощията на следващия главен прокурор, съобщиха от президентството.  Първата от работните срещи е с главния прокурор Сотир Цацаров и ще се проведе на 13 май от 14 ч на \"Дондуков\" 2.", "date": "2019.05.10", "title": "Президентът започва срещи за критериите за избор на нов главен прокурор"}
{"url": "https://www.faktor.bg/bg/articles/70-migranti-zaginaha-sled-kato-korab-potana-kray-tunis", "text": "Най-малко 70 мигранти се удавиха днес, след като корабчето им потъна в международни води край бреговете на Тунис, а 16 са спасени, съобщи държавната агенция Тунис Африк прес, цитирана от БТА. Плавателният съд потънал на 40 морски мили от крайбрежието на Сфакс, южно от столицата Тунис. Оцелелите били спасени от рибарски лодки. Международната организация по миграция съобщи за най-малко 50 загинали и 16 оцелели. Служители на туниската брегова охрана се опитват да намерят телата на жертвите край Сфакс. Потъналото корабче най-вероятно е плавало за Европа от съседна Либия.", "date": "2019.05.10", "title": "70 мигранти загинаха, след като кораб потъна край Тунис"}
{"url": "https://www.faktor.bg/bg/articles/guaydo-bi-priel-voenna-namesa-na-sasht", "text": "Лидерът на опозицията във Венецуела Хуан Гуайдо би се съгласил на военна намеса на САЩ в страната му. Това става ясно от негово интервю за в. „Ла Стампа“, съобщава БГНЕС. „Ако намесата ще доведе до решаване на кризата, е възможно да се съглася на това“, каза Гуайдо. Лидерът на опозицията, който се обяви за временно действащ президент, не изключва опозицията във Венецуела да прибегне до използването на конституционна норма, която предвижда външна военна намеса. По неговите думи единствените чуждестранни военни, които в момента са във Венецуела, са от Куба. Както е известно Хавана е сред поддръжниците на президента Николас Мадуро. По искане на „Ла Стампа“ да коментира „слуховете за среща с руски дипломати в Каракас“, Гуайдо отбеляза, че „опозицията говори с всички страни, готови да работят в името на прекратяване на узурпацията“. „Русия има интереси и договори във Венецуела и ние ще ги уважаваме, защото сме сериозни хора“, каза Гуайдо в интервюто. Той подчерта, че същото се отнася и до Китай и всички, които са за “реално решение“. Във връзка с неуспешния опит за преврат от 30 април опозиционният лидер отбелязва, че опозицията „ще има още възможности, защото още повече хора се присъединяват към операция „Свобода“.", "date": "2019.05.10", "title": "Гуайдо би приел военна намеса на САЩ"}
{"url": "https://www.faktor.bg/bg/articles/novini/balgariya/targovtsi-sadyat-stolichna-obshtina-zaradi-remonta-na-graf-ignatiev", "text": "Търговци, които развиват дейността си на ул. \"Граф Игнатиев в София, заведоха колективен иск срещу Столична община, съобщава бТВ. Искът е на стойност 387 059,75 лв. и е заведен в Софийски градски съд за пропуснати ползи и претърпени вреди. Мотивите на търговците са, че ремонтът на столичната улица не е съобразен с тяхната дейност. Според тях, никъде в документацията по провеждане на обществената поръчка, Столична община не е отчела, че това е район с търговски обекти и не е поискала от кандидатите да се съобразят с този факт. Според бизнеса, удълженият срок на реконструкцията е довел до фалити.", "date": "2019.05.10", "title": "Търговци съдят Столична община заради ремонта на \"Граф Игнатиев\""}
{"url": "https://www.faktor.bg/bg/articles/novini/balgariya/transportniyat-ministar-kam-ninova-stiga-spekulatsii-nyama-favorit-za-letishte-sofiya", "text": "\"Няма фаворит за 35-годишната концесия на Летище София и всеки от кандидатите има равни шансове с останалите\". Така министърът на транспорта Росен Желязков коментира в Бургас твърдението на лидера на БСП Корнелия Нинова преди няколко часа „Кое е европейското в това да дадеш летище София на концесия на Турция?“ Той призова политиците да се въздържат от подобни твърдения, защото така отблъскват потенциалните инвеститори у нас. Министър Желязков припомни, че след отварянето на офертите вчера, до съревнованието са били допуснати всички кандидати, а те са сред най-големите европейски и световни летищни оператори. \"Гаранти за честността, прозрачността и сигурността на сделката са Световна банка и Европейската банка за възстановяване и развитие, които стоят зад държавата\", припомни Желязков, цитиран от Дарик.", "date": "2019.05.10", "title": "Транспортният министър към Нинова: Стига спекулации, няма фаворит за Летище София"}
{"url": "https://www.faktor.bg/bg/articles/novini/balgariya/b-petkov-ne-se-gotvi-zakon-s-koyto-da-se-otnemat-detsa-ot-biologichnite-im-semeystva", "text": "\"Фалшива новина е, че се готви проект за нов закон за детето. Истината е, че много деца в България са изоставени. Държавата е длъжна да се погрижи за тях, затова в системата за закрила на детето има различни мерки и една от крайните е настаняване в приемно семейство. Над 1700 са случаите за м.г., при които е предотвратено изоставяне на деца\", каза в Бургас социалният министър Бисер Петков. Той каза още, че е спряна работата по проекта за Националната стратегия за детето, срещу която на 11 май се готвят протести в страната. \"Няма нормативен документ и не се готви такъв, който да цели отнемане на децата от техните родители, от биологичните им семейства. Противопоставям се на фалшиви новини и спекулативни тълкувания. Протестът срещу националната стратегия за детето няма основание. Това е един проект, който бе разработен по силата на законово задължение. Държавната политика по отношение на децата се базира на стратегия, която се приема от Народното събрание. Предишната изтече и започна подготовка на нова с хоризонт до 2030 г.\" ,уточни социалният министър.", "date": "2019.05.10", "title": "Б. Петков: Не се готви закон, с който да се отнемат деца от биологичните им семейства"}
{"url": "https://www.faktor.bg/bg/articles/novini/balgariya/hristo-ivanov-ninova-se-prislamchi-kam-nashite-idei", "text": "„Ние напуснахме властта доброволно през 2015 г., защото искаме да направим нещо ново. Радан Кънев ще е депутат от ЕНП“. Това заяви пред БТВ съпредседателят на „Демократична България“ ген. Атанас Атанасов.  „Между нас няма пукнатини. Ясно искаме оставките на Румен Порожанив и на Пламен Георгиев“, допълни Христо Иванов, който е лидер на „Да, България“.  „Ние сме приети в ЕС с дефицит. Нужен е мониторинг, защото властта не се справя от 12 години. Имаме вътрешен политически дефицит. Другият брадясал проблем за 12 години е Шенген. Не ни приемат, защото кацат самолети в София, а пътниците не се проверяват. Нужна е промяна на лицето на България в Европа, за това ще се борим. Светослав Малинов се оттегли заради лични убеждения“, каза още Атанасов.  „Корнелия Нинова се присламчи към нас за позицията по повод избора на Кьовеши. Всеки българин иска законност. Ние сме за ефективно ползване на еврофондовете“, каза още Иванов.  „Сотир Цацаров ще отиде при Румен Радев, за да го пита и да предаде какви са му изискванията за нов главен прокурор“, коментира лидерът на ДСБ.", "date": "2019.05.10", "title": "Христо Иванов: Нинова се присламчи към нашите идеи!"}
{"url": "https://www.faktor.bg/bg/articles/izchisliha-parite-na-miliardera-putin", "text": "Руският президент Владимир Путин притежава сметки, движимо и недвижимо имущество на стойност между 100 млрд. и 160 млрд. долара, написа Уолстрийт джърнъл. Изданието от Ню Йорк цитира статия на влиятелния в Америка мозъчен тръст \"Атлантически съвет\" (Atlantic Council). В публикацията на Андерс Аслунд се посочва, че според негови източници стопанинът на Кремъл е инвестирал в скъпи имоти, луксозни автомобили и е собственик на огромни суми в банки. \"Вложенията на държавния глава не обхващат само Русия. Той притежава вили и е открил сметки (без да е титуляр) в много страни по цял свят, известни като данъчни пристани. Общият руски капитал в чужбина се изчислява на около 800 млрд. щатски долара, а безспорно лъвският пай е в ръцете на Путин\", пише още в материала. На този етап Кремъл не е реагирал официално. РИА Новости в обширен материал обаче определи публикацията като пореден русофобски фейк (фалшива новина). \"Един на пръв поглед уважаван човек и изследовател се държи като трол и пуска бомби в стил жълти медии\", отвърна руската информационна агенция. Тя посочи, че Аслунд е работил в Русия като икономически съветник на първия президент на страната Борис Елцин в началото на 90-те години на миналия век. \"Точно тогава от страната ни бяха изнесени огромни капитали и други ценности. Ето защо въпросната публикация е в стил Крадецът вика: Дръжте крадеца\", коментира РИА Новости.", "date": "2019.05.10", "title": "Изчислиха парите на милиардера Путин"}
{"url": "https://www.faktor.bg/bg/articles/obshtestvo/ulitsata/agresiven-pitbul-razkasa-kraka-na-zhena-v-asenovgrad", "text": "Агресивен питбул разкъса крака на жена в жилищен блок, в центъра на Асеновград. Кучето вече два пъти е нападало хора в сградата, без да бъде провокирано. Полицията е уведомена за случая и започна незабавна проверка. При инцидента е пострадала 47-годишна жена. Питбулът я нападнал на последния етаж, където е общата тераса на кооперацията.  Живеещите в сградата настояват кучето да бъде изселенно, тъй като това не е първото му нападение над човек от блока. „Стресът е просто неописуем. Страх ме е да сляза. Страх ме е да се кача до апартамента си”, коментира потърпевшата Елена Кръстева. Тя е касиер в блока. В деня на инцидента се качила да направи оглед на общата тераса - съседи се оплакали за пореден път от домашния любимец. „Огледах терасата и тръгнах да се връщам и в този момент синът й излезе. Има достъп до тересата от тяхната стая и кучето след него. Кучето се засили срещу мен. Аз ...ми се губят моменти. Не знам какво съм направила. Чантата ми беше хвръкнала на една на единя край и само си спомням как ме захапа, жестоко. Шурна кръв и оттам едвам се свлякох надолу”, обясни още Кръстева. По думите й собствениците дори не се опитали да спрат кучето. Нападението е извършено за секунди.  Пострадалата е с все още отворена рана. Наложило се заради инцидента да лежи в болница, където е претърпяла и операция. „Имах три огромни дупки. Една седмица бях на домашно лечение, антибиотик и превръзки, след това се влоши състоянието и се наложи да вляза в болница”, сподели още пред NOVA потърпевшата. Това не е първото нападение от питбула. Преди години бил нахапан и друг човек от блока. Съседите се страхуват да ползват общата тераса, тъй като кучето се разхожда непрекъснато на нея. „Никой не може да препари. Там трябва да си много смел и въоръжен, за да отидеш горе на терасата”, коментира Любен Арнаудов, съсед на пострадалата. Собственикът на питбула има друга версия за случилото се. „Качила се горе с майка ми на терасата, но обаче нито на тази врата ми се обажда, нито на другата и аз виждам майка ми на вратата и отварям външната врата майка да влезе от терасата. Госпожата отстрани не я виждам и кучето излезе и я захапа леко за крака. Два зъба. Няма й нищо на госпожата. А и госпожата замахна с чантата все пак. Не се е нахвърило веднага така”, обясни Петко Даскалов. Мъжът твърди, че питбулът  има необходимите документи и ваксини.", "date": "2019.05.10", "title": "Агресивен питбул разкъса крака на жена в Асеновград"}
{"url": "https://www.faktor.bg/bg/articles/petak-13/kak-strategiyata-za-deteto-se-prepana-v-interesite-na-evangelski-sekti", "text": "\"Отнеха почти всичко на България. Останаха само децата, не позволявайте да отнемат и тях чрез \"Норвежкото еничарство\". Под този наслов на 11 май загрижени майки отново ще се организират срещу приемането на Националната стратегия за детето за периода 2019-2030 г. Поредният протест ще се състои, въпреки  че след негативната реакция на част от обществото премиерът Бойко Борисов разпореди работата по документа да бъде прекратена.  Спирането на \"антибългарската\" стратегия обаче се оказва недостатъчно, за да заглуши спекулациите, които продължават да се множат лавинообразно. Разтревожени родители са убедени, че  документът ще бъде прокаран тихомълком, което ще даде карт бланш на държавни и социални служители да отнемат и дори  Пропагандната машина бе задействана, а манипулативните интрепретации бяха подхранени и от някои неясни и \"субективни\" дефиниции в стратегията, като \"небрежно отношение\" към детето или възпитание по „вреден за развитието му начин“.  Но вместо тези формулировки да бъдат прецизирани след обществени дебати и страната ни да се сдобие с някаква базисна рамка за защита на малтретираните деца в идните 10 години, страховете на родителите бяха яхнати от различни религиозни и националистически организации, чиито опорни точки в голяма степен повтарят истерията около Истанбулската конвенция. Основната пропагандна линия е, че Норвегия ни дава някакви милиони, а в замяна България, посредством социалните си служби и измисляйки си нередности по детски площадки и пързалки,  ще отнема български деца от родните им семейства и ще ги дава на еднополови норвежки двойки, а може би дори на педофили. Прокара се и тезата, че тези деца ще бъдат използвани за донори на органи в Норвегия. беше размахано от силно компрометирани по един или друг начин личности. Проследяването на тяхната професионална и лична биография поражда редица въпроси за нивото на експертизата им, мотивите и финансите, които обезпечават будната гражданска съвест и ревностната защита на \"традиционните български семейни ценности\".  Тезата им накратко: \"соросоидите, ционистите, джендърите, сатанинските фондации и бездетната европейска администрация\" са съюзили с цел кражба на расови \"етнически българчета\" за хомосексуални и други подобни извращения. Разгърна се екстремна реторика- ще ти вземат детето, ако съсед се оплаче, че то плаче; ако го прибереш насила от парка; ако не го ваксинираш срещу морбили; ако то реши, че парите за закуска са му малко, или ако го накараш да си измие зъбите.  Последваха протести на фрустираните майки, някои от тях дори триумфираха по социалните мрежи, че са скъсали плакати от вратите на училища с държавния телефон за деца в риск; за деца, претърпели побоища и травми, издържани в духа на \"българските традиционни ценности\" . Впрочем, телефонът е 116 111 и съществува от повече от 10 години. Един от неотменните доводи, изтъквани от антиджендър активистите в подкрепа на тезата за отвличането на \"расови български деца от хомосексуалисти\" е Норвежкия финансов механизъм. Наречен е така, а не \"оперативна програма\", тъй като Норвегия не е членка на ЕС, но е част от единния пазар по силата на Споразумението за Европейското икономическо пространство (ЕИП). Иначе принципите на финансиране по този \"сатанински механизъм\" са същите като тези за Кохезионния фонд на ЕС. В периода 2009-2014 г. безвъзмездното финансиране за Югоизточна Европа възлиза на 804,6 млн. евро, като България е усвоила почти 80 млн. евро (отличник е Полша- 270 млн. евро).  Основната линия на пропаганда бе подклаждана от няколко религиозни организации, сред които се открояват \"Поход за семейството\", Асоциация \"Общество и ценности\" и гражданско сдружение \"Справедливост''.  Те яростно се борят за \"утвърждаване на брака между мъж и жена и на традиционното българско семейство\". Сякаш в нашия законов ред има друг възможен или утвърден брак, извън посочения... Тези \"религиозни\" организации са тясно свързани с евангелистки и методистки секти. Те настояват за редица анахронични  и абсолютно несъвместими с реалностите на настоящия век ограничения: например да се инкриминира фактическото  съжителство и всички, които живеят без брак, да нямат никакви права. Това се случва в общество, в което 60% от децата се раждат именно в такива семейства (по данни на Националния статистически институт към 2017 г.) Според доктрината на \"Поход за семейството\" инвитро оплождането трябва да се преследва от закона, а някои нейни последователи наричат тези деца \"деца на сатаната\". Борят се да се въведе домашното образование, а осиновяването в чужбина да отпадне. Ненужно е да споменаваме, че това би отнело единствения шанс за някои групи деца и те на са точно \"белите арийчета\".  Основен поборници за \"правдивата кауза\" са   евангелистите Ивайло Тончев и Михаела Джоргова,  председател  на Асоциация \"Общество и ценности\".  Те се обявяват против разводите, еднополовите бракове и „надигащия се империализъм на Западните сили, чиито правителства не искат нищо по-малко от това да колонизират идеологически семейството“.  Асоциацията е част от неоконсервативния фонд World Congress of Families - американска неправителствена организация, която подкрепя ценностите на християнската десница в цял свят.   Джоргова е редовен застъпник в \"църковните борби\" на \"апостол\" Георги Бакалов. Той е основател на „Апостолска реформирана църква“ и „Прелом“. В зората на демокрацията въпросният Бакалов доведе в България шведския пастор Улф Екман (преди няколко години Екман се трансформира в католик) и публиката се превърна в шокиран свидетел на  Неговата \"Слово на живот\" и проповедите му поставиха началото на петдесетничеството у нас през 90-те години на ХХ век.  Съпругът на Михаела- Александър Джоргов, също е бил пастор в „Прелом“.  Справка в Търговския регистър показва, че освен всичко друго той е съдружник на пастора в сектата \"Право на живот\" Георги Бакалов в три фирми. Първата- \"ПРОВИДЪНС КОНСУЛТ ЕНД ТРЕЙДИНГ\", се занимава с покупка на стоки за препродажба. Предметът на дейност на втората- \"ЛАНДХИЛ ФАЙНЕНШЪЛ\", е отпускане на заеми, търговия с финансови инструменти и пр. Третата- \"МАСТЪР БЪЛГАРИЯ\", провежда езикови курсове.  В борбата срещу Стратегията за детето се включи и гражданско сдружение''Справедливост'' на адвокат Иван Груйкин, който е член на Съвета на директорите на станалата печално известна покрай \"Апартаментгейт\" фирма \"Артекс\".   Мощният \"националистически\" поход срещу стратегията за детото събра хора с най-разностранни интереси. Сред най-дейните активисти  за опазването на \"традиционното българко семейство\" от \"норвежките джендъри\" са адвокат Петър Николов и самоотверженият ловец на бежанци по границата - Петър Низамов-Перата.  Освен дежурен радетел за всичко българско и родно, до 2009 г. Перата е сред близкото обкръжение на покойния Калоян Стоянчов-Голямата Рижа, сочен за приближен на Митьо Очите. Низамов нееднократно е осъждан за различни престъпления. Към днешна дата Перата е пръв стожер на \"българското семейство\" и е част от организацията \"Български юридически комитет - защита на гражданите с правни средства \" (БЮК). Цялата идеология на това сдружение се заключава в слогана му: \"Антипод на Български хелзински комитет\".  Именно каузата по \"охраняване\" на изконните ценности на българското семейство събира Низамов с адвокат Петър Николов, кандидат на ВМРО за кмет на район Аспарухово във Варна през 2015 г.  В началото на тази година социалните служби отнемат новородено от самотната майка Симона Алекова от смолянско село Арда. Мотивите на социалните са, че в семейството няма условия за отглеждане на детето- бабата е алкохоличка, а майката- 26-годишната  Симона, е умствено изостанала, за които свидетелстват и разказите на близки и съседи на семейството. Историята безспорно е със силен социален заряд, а обяснението на двете жени, подхванато или внушено от адвокат Николов и Перата, е издържано изцяло в духа на норвежката конспирация за \"кражба на етнически българчета от майчината кърма\":  \"Взеха ни го, защото е бяло, здраво и красиво, а и е момченце!\".  Делото е спечелено, адвокатът е герой , а Перата е  с нов облик  - защитник  на бедните и онеправданите срещу световната джендър конспирация: \"Османците са отвличали български деца, за да ги направят еничари, но дори и тогава турците са били много по-човечни и милозливи от сегашните норвежки бюрократи... Но дори османците са отнемали само по едно дете на семейство. А тези идват и обират децата на хората . По 2 , по 3 , по 4, по 11 наведнъж взеха в Русе. На етнически българи\". Повече може да видите  . Тоталната невъзможност на компетентните институции да обяснят човешки тази Национална стратегия, която в крайна сметка защитава децата от физическо насилие, отвори кутията на Пандора, от която изпълзяха всевъзможни НПО-та с подозрителен религиозен уклон, които правят подписки, изнудват правителства, уволняват социални служители, привличат подръжници от криминалния контингент и в крайна сметка за пореден път успяха да подменят с кресливи лозунги обществените дебати по приемането на официален документ за превенция на децата в риск.", "date": "2019.05.10", "title": "Как Стратегията за детето се препъна в интересите на евангелски секти"}
{"url": "https://www.faktor.bg/bg/articles/valya-gigova-ot-vas-v-pravnata-profesiya-izkusheniyata-sa-mnogo-golemi", "text": "„Единственият и най-важен критерий за правосъдието е то да бъде справедливо. Чувството за справедливост стои в основата на всяко цивилизовано общество“. Това каза пред БНР Валя Гигова от Висшия адвокатски съвет преди днешната конференция „Етичните правила на професиите на съдията, адвоката и прокурора – гаранция за справедлив процес“. „Стандартите за добро правосъдие обхващат етични правила и възложените от тези правила задължения към всеки един от нас. Няма никакво значение дали си съдия, прокурор, адвокат. За всяка една от тези професии изискването за независимост, свобода, лоялност, безпристрастност, справедливост, пазене на професионална тайна са с еднаква сила и спазването им от всеки един от нас на тези етични правила допринася за доброто и справедливо правосъдие“, коментира тя в предаването „Преди всички“. Няма идеално правосъдие в нито една държава, подчерта Гигова и добави, че въпросът е какво прави всяка една от гилдиите за това да се подобряват нещата. Тя отбеляза, че трите професионални гилдии в България не са се събирали досега, за да дискутират по тази тема: „У нас съществува в известна степен изолираност на адвокатурата от прокуратурата, от съдиите, защото едва ли не всяка среща или разговор между магистрат и адвокат се възприема като форма на влияние – няма такова нещо“. Етика няма как да бъде създадена с норма, макар и тя да е от етичен характер, каза още Валя Гигова и обясни: „Етичните правила са въпрос на вътрешно убеждение, въпрос на спазване и на доброволност на това спазване. Със закон не можем да създадем морални съдии, адвокати и прокурори, но можем да създадем правила, които гилдията, приемайки ги за своя ценност, не допуска отделни нейни членове да ги нарушават. А превенцията – не ставай съдия, прокурор или адвокат, ако не можеш да изпълняваш тези правила. Най-важното нещо е това вътрешно чувство, което всеки един от нас трябва да изгради или изгражда постоянно, защото в правната професия изкушенията са много големи – законът е страшно нещо, той дава сила и възможност за влияние“. В „храма на правосъдието“ трябва само хора с чисти ръце, категорична е Валя Гигова.", "date": "2019.05.10", "title": "Валя Гигова от ВАС: В правната професия изкушенията са много големи"}
{"url": "https://www.faktor.bg/bg/articles/obshtestvo/zakon-i-red/pohititelyat-ot-sliven-ostava-v-zatvora-tryabva-oshte-da-se-popravya", "text": "Стефан Стефанов, който в края на март 2011 г. опита да обере банка в Сливен и взе за заложнички 6 служителки, остава в затвора, съобщава \"24 часа\". Мотивът на съдия Петър Стоицев е, че 36-годишният мъж трябва да даде още доказателства за своето поправяне. 36-годишният мъж трябва да даде още доказателства за своето поправяне, според мотивите на съда Стефан Стефанов, който в края на март 2011 г. опита да обере банка в Сливен и взе за заложнички 6 служителки, остава в затвора, съобщава \"24 часа\". Мотивът на съдия Петър Стоицев е, че 36-годишният мъж трябва да даде още доказателства за своето поправяне. До момента от 15-годишната присъда Стефанов е изтърпял 8 г., 1 месец и 15 дни. От работа му се приспада 1 година и 15 дни и му остават да излежи 5 г., 9 месеца и 24 дни.  В своя полза Стефанов посочи, че в затвора в Кремиковци работи и още на третия месец му е бил даден шанс да се труди. Затворническата администрация е против неговото освобождаване, защото смята, че има какво да се направи за неговото превъзпитание. Според Стоицев той частично поема отговорността за стореното, но все още не е осъзнал напълно мотивите за криминалното си поведение.", "date": "2019.05.10", "title": "Похитителят от Сливен остава в затвора, трябва още да се поправя"}
{"url": "https://www.faktor.bg/bg/articles/obshtestvo/zakon-i-red/proveryavat-za-cherno-toto-mach-mezhdu-vereya-i-tsska", "text": "Прокуратурата в Стара Загора проверява сигнал за повлияване на резултата във футболна среща между отборите на ФК „Верея“ и ПФК ЦСКА-София от декември 2018 г. Това съобщиха от пресцентъра на прокуратурата. На 8 май 2019 г. в Районна прокуратура-Стара Загора е било образувано досъдебно производство по сигнал, изпратен след проверка извършена от Главна дирекция „Национална полиция“ за това, че в началото на декември 2018 г. в Стара Загора е била предложена на другиго облага, която не му се следва, за да повлияе на резултата на спортно състезание - футболен мач на „Верея“-Стара Загора с ЦСКА-София. В играната на 9 декември м.г. футболна среща между \"Верея\" и ЦСКА единственият гол бе отбелязан от Тиаго Родригес. С него \"червените\" взеха победата с 0:1 над домакините. Разследването е било възложено на МВР-Стара Загора, като е определен двумесечен срок за провеждането му. Само преди дни отборът на „Верея“ бе изваден от Първа професионална футболна лига.", "date": "2019.05.10", "title": "Проверяват за черно тото мач между \"Верея\" и ЦСКА"}
{"url": "https://www.faktor.bg/bg/articles/obshtestvo/zakon-i-red/bez-iznenada-otnovo-otlozhiha-deloto-za-atentata-na-sarafovo", "text": "Специализираният съд отложи делото за атентата на Летище „Сарафово“. Причината е отсъствието на двама ключови свидетели от Румъния. Наблюдаващият прокурор по делото заяви, че няма конкретна причина за тяхното неявяване. Те обаче ще се очакват в съдебната зала следващия месец, за когато е насрочено ново заседание на делото. Голяма част от разпитите на ключови свидетели са приключили. Припомняме, че на 18 април 2012 година автобус с израелски туристи, стана мишена на терористична атака. При инцидента загинаха петима израелски граждани, българският шофьор на автобуса и извършителят на атентата. Евгения Станкова – наблюдаващ прокурор: „Делото се отлага за 16 май, тъй като в рамките на днешното съдебно заседание не се явиха призованите румънски граждани. Това са двама таксиметрови шофьори, чиито разпити са изключително важни за обвинението. Аз ще държа на тяхното провеждане.“", "date": "2019.05.10", "title": "Без изненада: Отново отложиха делото за атентата на \"Сарафово\""}
{"url": "https://www.faktor.bg/bg/articles/obshtestvo/zakon-i-red/xpicto-bicepov-cadi-ppo-ypatypata-zaradi-nezakonno-obvinenie", "text": "Бившият заместник-председател на ДПС Xpиcтo Биcepoв cъди пpoĸypaтypaтa зa нeзaĸoннo oбвинeниe и иcĸa 70 000 лeвa oбeзщeтeниe зa нaнeceниттe мy вpeди, съобщи сайтът defacto. Дeлoтo e пo Зaĸoнa зa oтгoвopнocттa нa дъpжaвaтa, а иcĸът e внeceн минaлaтa гoдинa. Биcepoв тъpcи oбeзщeтeниe зa пpoдължaвaщa yвpeдa. Пoвoдът е вoдeнoтo cpeщy Биcepoв нaĸaзaтeлнo пpecлeдвaнe, ĸoeтo пpиĸлючи през декември 2016 година c oпpaвдaтeлнa пpиcъдa нa тpи инcтaнции. Пpeз 2013 година пpoĸypaтypaтa oбвини Биcepoв и доведения му син Ивайло Главинков пъpвoнaчaлнo зa пpaнe нa пapи, yĸpивaнe нa дaнъци в ocoбeнo гoлeми paзмepи, нapyшaвaнe нa вaлyтния peжим, нeвяpнa дeĸлapaция пpeд Cмeтнaтa пaлaтa. Bпocлeдcтвиe oбвинeниeтo зa пpaнe нa пapи бe oттeглeнo, нo дpyгитe ocтaнaxa. През септември миналата година Ивайло Главинков вече осъди прокуратурата за незаконно повдигнато му обвинение, като му беше присъдено обезщетение от 8 хиляди лева при поискани 30 хил. С началото на разследването срещу Христо Бисеров той се оттегли от пocтa нa зaм.-пpeдceдaтeл нa пapлaмeнтa и ДПС и спря участието си в пoлитичecĸия живoт. По зaвeдeнoтo минaлaтa гoдинa дeлo cpeщy пpoĸypaтypaтa вече са проведени две съдебни заседания и Софийският градски съд е обявил казуса за решаване. Πpoĸypaтypaтa ocпopвa пpичинитe зa пpeтъpпeнитe вpeди, тъй ĸaтo ocвeн пpиĸлючилoтo нaĸaзaтeлнo пpoизвoдcтвo cpeщy Биcepoв ce вoди и дeлo зa гpaждaнcĸa ĸoнфиcĸaция пo иcĸ нa KΠKOHΠИ.", "date": "2019.05.10", "title": "Xpиcтo Биcepoв cъди пpoĸypaтypaтa заради незаконно обвинение"}
{"url": "https://www.faktor.bg/bg/articles/obshtestvo/zakon-i-red/38-godishna-zhena-ubita-do-doma-si-v-kostenets-izdirva-se-saprugat-y", "text": "Убийство на 38-годишна жена разследват криминалисти от областната дирекция на МВР-София.  Сигналът е получен в 8,40 ч. сутринта. Лекарите от Бърза помощ само констатирали смъртта й.  Издирва се извършителят, който вероятно е съпругът на жертвата, съобщава \"24 часа\".", "date": "2019.05.10", "title": "38-годишна жена убита до дома си в Костенец, издирва се съпругът й"}
{"url": "https://www.faktor.bg/bg/articles/dvama-mazhe-sa-zadarzhani-za-pritezhanie-na-mnozhestvo-artefakti-ot-razlichni-epohi", "text": "Двама мъже са задържани за притежание на множество артефакти от различни епохи във вид на монети и пръстени. Това съобщиха от пресцентъра на ОДМВР-Бургас. Множество артефакти от различни епохи, най-вече древен Рим и Тракия, във вид на монети и пръстени са намерени и иззети при специализирана полицейска операция на служители от отдел „Криминална полиция“ при ОДМВР – Бургас, проведена на територията, обслужвана от Районно управление – Руен. Част от културно-историческите ценности - 18 антични монети и осем пръстени, са иззети от дома на 32-годишен мъж от село Рудина, а други 20 антични монети и седем пръстени – от дома на негов 56-годишен съсед. Предстои назначаването на съдебно-археологическа експертиза на иззетите артефакти за точно датиране и оценяване на стойността им. Двамата мъже са задържани за срок от 24 часа. По случаите са образувани досъдебни производства.", "date": "2019.05.10", "title": "Двама мъже са задържани за притежание на множество артефакти от различни епохи"}
{"url": "https://www.faktor.bg/bg/articles/obshtestvo/ulitsata/politsiyata-pusna-snimka-na-izdirvan-za-ubiystvoto-v-kostenets", "text": "43-годишният Стоян Георгиев Зайков от гр. Костенец е издирван във връзка с разследване на убийството на 38-годишна жена, извършено тази сутрин в града, съобщиха от пресцентъра на МВР. Хората, които разпознават издирвания и имат информация къде може да бъде открит, да позвънят на тел. 112 или в най-близкото поделение на МВР при гарантирана анонимност.", "date": "2019.05.10", "title": "Полицията пусна снимка на издирван за убийството в Костенец"}
{"url": "https://www.faktor.bg/bg/articles/izpalnitelniyat-direktor-petar-iliev-nek-e-otgovorna-kompaniya-i-spazva-zakonite", "text": "\"Твърдя, че НЕК е отговорна компания и спазва законите в страната, най-вече Закона за енергетиката, решенията на КЕВР и ангажиментите към ЕК във връзка с делото „БЕХ Електричество“. Това каза на брифинг изпълнителният директор на НЕК ЕАД Петър Илиев. „Изговориха се доста неща, не само против мен, оставката е най-малкият проблем, но и за организирана престъпна група, което просто е доста неприятно“, коментира той. „За първи път от доста години преминахме не напълно, но към свободен пазар. Този пазар се оказа голямо предизвикателство, както за производителите, така и за големите потребители и търговците на електрическа енергия“, заяви Илиев. „До преди приемането на закона се работеше на платформи на производителите, на АЕЦ „Козлодуй“, НЕК и „Марица Изток“ 2. Сключваха се двустранни договори“, припомни той. „От 1 януари 2018 година вече се забрани това със закон. Цялата енергия се търгува на Българската независима енергийна борса“, поясни изпълнителният директор на НЕК. „Голяма част от потребителите и производителите се оказаха в едно тежко положение. На нас ни беше вменено да продаваме на свободния пазар на ВЕИ, които не можеха да си продават сами енергията. НЕК трябваше да ги реализира на свободния пазар, не на регулирания“, обясни Петър Илиев. „Това за нас беше голямо предизвикателство. Мисля, че се справихме добре“, каза още той.", "date": "2019.05.10", "title": "Изпълнителният директор на НЕК: Не сме престъпна група, а отговорна компания"}
{"url": "https://www.faktor.bg/bg/articles/novini/balgariya/borislav-tsekov-borisov-ne-mozhe-da-bade-uprekvan-v-predizborni-tseli-zaradi-papskata-vizita", "text": "Премиерът Бойко Борисов и самите управляващи не може да бъдат упреквани в предизборни цели, срещайки се с папа Франциск, заяви пред БНР юристът д-р Борислав Цеков, който е и преподавател по църковно право. Според него винаги, когато тече предизборна кампания и идват важни чуждестранни фактори - лидери, правителствени ръководители, това неизменно се вплита в предизборната картина. По повод крехката преднина на БСП пред ГЕРБ в анкетите за предстоящите евроизбори Цеков отбеляза, че тази преднина е в рамките на статистическата грешка: „Но прави впечатление, че скандалът „Апартаментгейт“ отшумява, а разликата продължава да се крехка. Т.е. тя е резултат не от по-високо доверие в БСП, а на ерозия в електоралната база на ГЕРБ“. „Отшумяването на тази най-тежка криза в историята на ГЕРБ, те не се сриват допълнително и това трябва да се тревожен сигнал за БСП. Дори при този мощен трус те не успяха да вземат преднина“, коментира Борислав Цеков в предаването „Хоризонт за вас“.  „Официалната позиция и цялостното отношение, което показа Светият синод на Българската православна църква към посещението на папата, бе уместно, балансирано и при стриктно съблюдаване на православните канони и на установените от целия православен свят протокол на отношения с Католическата църква“, каза д-р Цеков. И допълни, че полемиката около визитата на папа Франциск у нас беше очаквана, очаквана бе и екзалтацията в определени обществени и медийни среди. А вероятно тази екзалтация е довела до една повишена критичност. Той отбеляза още, че отстрани са се чули оценки, че посрещането на папата от страна на българското духовенство „било хладно и едва ли не враждебно“. „Църквата не е неправителствена организация или някаква политическа институция, която може да влезе в преговори, да прави компромиси. Говорим за основни, фундаментални истини, канонични положения, които в църквата са установени хилядолетно и никога не са се променяли“, подчерта Борислав Цеков.", "date": "2019.05.10", "title": "Борислав Цеков: Борисов не може да бъде упрекван в предизборни цели заради папската визита"}
{"url": "https://www.faktor.bg/bg/articles/novini/balgariya/darzhavata-planira-ot-esenta-poveche-hora-da-poluchavat-pomoshti-za-otoplenie", "text": "Държавата планира от есента повече хора да получават помощи за отопление. Според публикувани за обществено обсъждане промени парите за помощта също ще бъдат увеличени. Средствата обаче ще бъдат спирани на семействата, чиито деца не посещават редовно училище. От 210 хиляди подпомагани лица и семейства през изминалият отоплителен сезон се планира през следващия те да стигнат 255 хиляди. За да се разшири обхватът, ще се повиши средно с 15 на сто доходната граница за достъп до системата.  Най-голямото увеличение е предвидено за най-рисковите групи - възрастните хора, особено тези от тях, които живеят сами, хората с увреждания, родители, които отглеждат сами децата си. През тази година социалното министерство разполага с 40 милиона лева повече за помощите за отопление. Затова и размерът ще се повиши. Сега той се изчислява върху цената на 385 киловатчаса електроенергия, от които 105 нощна. До следващия отоплителен сезон ще се плащат 500 киловатчаса - триста дневна и 200 нощна. В резултат на това при действащите в момента цени, помощта ще се увеличи месечно от близо 75 на 91 лева или с 22 процента.", "date": "2019.05.10", "title": "Държавата планира от есента повече хора да получават помощи за отопление"}
{"url": "https://www.faktor.bg/bg/articles/radev-blagodari-na-tsik-za-dobrata-organizatsiya-na-izborite-sled-2-sedmitsi", "text": "\"Благодаря на ЦИК за успешното въвеждане на машинното гласуване\". Това каза президентът Румен Радев при среща с представители на Централната избирателна комисия (ЦИК), предаде „Фокус“.  „Искам да ви благодаря за създадената до момента организация за провеждането на избори за Европейски парламент. За стриктното изпълнение на хронограмата и за основните мероприятия, които обсъдихме на нашата предишна среща и за въвеждането, успешно до момента, на машинното гласуване“, посочи той.  „Честните и прозрачни избори са залог за демократичните процеси в нашата страна, а това изисква безупречна организация, намаляване на броя на недействителните бюлетини. Защита на машинния вот, защита на личните данни. Гарантиране в максимална степен изборните права на нашите сънародници извън граница. Създаване на добра среда за работа на наблюдателите и разбира се контрол на всички нива и етапи, особено в процесите на броене, обработка на бюлетините и обобщаване на резултатите“, изтъкна Радев.", "date": "2019.05.10", "title": "Румен Радев заговори за честни избори и демократични процеси"}
{"url": "https://www.faktor.bg/bg/articles/novini/balgariya/proveryavame-izbiratelnata-si-sektsiya-onlayn-s-sms-ili-po-telefona", "text": "Гражданите могат да проверят номера на избирателната си секция и мястото на гласуване в предстоящите избори за членове на Европейския парламент по интернет, с SMS или по телефона, съобщават от пресцентъра на Министерството на регионалното развитие и благоустройството. Справките се осигуряват от главна дирекция \"Гражданска регистрация и административно обслужване“ към Министерство на регионалното развитие и благоустройството.  Информация чрез интернет може да получите на адрес:  . Той предоставя и възможност да се подават \"Искане за гласуване по настоящ адрес“ по електронен път и да се регистрират издадените \"Удостоверения за гласуване на друго място“ от общинските администрации след идентификация с електронен подпис.  Другият вариант за получаване на информация е чрез SMS, който трябва да бъде изпратен на 18429. Номерът е единен и за трите мобилни оператора - А1, Теленор и Виваком. Цената на един SMS e 25 стотинки без ДДС. В текста гражданите трябва да изпишат единствено десетте цифри на своето ЕГН. Системата връща отговор с номера и адреса на избирателната секция.  За секцията си може да се осведомите и по телефона, като наберете 0800 1 4726 (\"0800 1 GRAO\"). Номерът е безплатен за цялата страна.", "date": "2019.05.10", "title": "Проверяваме избирателната си секция онлайн, с SMS или по телефона"}
{"url": "https://www.faktor.bg/bg/articles/mayk-pompeo-shte-poseti-moskva-i-sochi-v-perioda-12-14-mart", "text": "Държавният секретар на САЩ Майк Помпео ще бъде на посещение в Руската федерация в периода 12-14 май, предава TACC. Уточнява се, че в рамките на визитата си първият дипломат на Вашингтон ще посети Москва и Сочи. По-рано Кремъл потвръди, че на 14 май в Сочи ще се проведе среща между министъра на външните работи на Руската федерация Сергей Лавров и държавния секретар на САЩ Майк Помпео. Първият дипломат на Вашингтон може да бъде приет за среща и от руския президент Владимир Путин.  Срещата с Лавров е „основното, планирано в Сочи, но не изключвам след преговорите между двамата ръководители на дипломатическите ведомства Помпео да бъде приет за среща от президента на Русия“, заяви говорителят на Кремъл Дмитрий Песков.  Срещата Лавров-Помпео ще бъде втората за текущия месец: на 6 май двамата проведоха преговори във финландския град Рованиеми, в кулоарите на Арктическия съвет. Те продължиха около час и, съгласно думите на руския министър, позволиха да се направи „не лоша крачка напред“ след телефонния разговор между държавните глави на Русия и САЩ – Владимир Путин и Доналд Тръмп, който се състоя на 3 май по американска инициатива.", "date": "2019.05.10", "title": "Майк Помпео ще посети Москва и Сочи в периода 12-14 май"}
{"url": "https://www.faktor.bg/bg/articles/novini/balgariya/volen-siderov-poiska-ostavkata-na-lozan-panov-da-si-pravi-partiya", "text": "Висшият съдебен съвет и магистратската общност да настояват за оставката на председателя на Върховния касационен съд, призова лидерът на \"Атака\" Волен Сидеров, който се чуди защо тя още не е факт. \"Лозан Панов отдавна трябваше да подаде оставка. Абсолютно задължително е той да подаде оставка!\", заяви Сидеров в кулоарите на парламента. Повод за апела му са излезлите публично записки от срещите на шефа на ВКС с представители на Еврокомисията, които пишат докладите по Механизма за сътрудничество и оценка. \"Категорично не съм съгласен да политиканства. Има разделение на властите и то е категорично, конституционно закрепено. Ако някой иска да прави политика, да направи партия, да се яви на избори, да влезе в парламента, да се бори за политически идеи\", препоръча на Панов лидерът на \"Атака\". \"Не може да си председател на ВКС и да политиканстваш! Това е просто недопустимо! Недопустимо е също така да работиш срещу родината си пред представители на Еврокомисията или каквито и да са били институции в Брюксел. Това го правят и други - аз си спомням един евродепутат от десницата, който даже беше съучастник в завеждане на дело срещу България\", добави Сидеров. Той припомни, че още заради Апартаментгейт шефът на ВКС е трябвало да подаде оставка, както щеше да стане в някоя от западните демокрации. \"Там, където той се оплаква от България, от родината си, в западноевропейските държави - за много по-малки неща се подава оставка. Дори само за съмнение те подават оставка. Така че, да не обяснява кой повече или по-малко е минат. Тук нямаме уред за измерване кой е по-минат! Тук въпросът е принципен\", коментира Сидеров. Той даде пример с действията на Цветан Цветанов и шефа на КПКОНПИ Пламен Георгиев и беше категоричен, че Лозан Панов не може да бъде изключение и принципът трябва да е еднакъв за всички. \"Така че - незабавна оставка да подава и ако иска да прави партия, да я прави, но това е недопустимо. И смятам, че и ВСС, и магистратската общност като цяло, трябва да заемат ясна позиция спрямо него - да настояват той да подаде оставка\", призова Волен Сидеров. Същия апел отправи и колегата му от групата на Обединените патриоти - зам.-председателя на правната комисия Християн Митев, който обяви поведението на Лозан Панов като недопустимо за шеф на ВКС.", "date": "2019.05.10", "title": "Волен Сидеров поиска оставката на Лозан Панов: Да си прави партия"}
{"url": "https://www.faktor.bg/bg/articles/novini/svyat/zashto-polsha-poluchava-nay-mnogo-pari", "text": "Ако над кварталната библиотека се вее европейският флаг, значи и тя получава средства от Европейския фонд за регионално развитие (ЕФРР). В него се съдържат 200 млрд. евро - т.е. една пета от бюджета на ЕС за периода 2014-2020 година. С отпусканите средства ЕС си поставя за цел да засили икономическото и социално сближаване между отделните европейски региони, подкрепяйки редица проекти: 50 милиона са заделени например за навлизането на широколентов интернет в гръцките селски райони, близо 60 милиона евро са предвидени за производството на самолетни части в португалския регион Алентежо или за нови трамвайни трасета в латвийската столица Рига. Наличието на този европейски фонд е \"израз на солидарността между европейците\", казват от ЕК. И наистина: много от страните в Източна и Югоизточна Европа получават от фонда за регионално развитие значително повече средства, отколкото сами внасят, докато тенденцията при държавите с по-силна икономика е тъкмо обратната. Такъв е и случаят с Германия, която разполага с близо 11 млрд. евро по линия на ЕФРР, предназначени главно за научни проекти и подкрепа на бизнеса. В същото време страната внася около 30 млрд. евро в европейския бюджет. Европейските средства не бива да заместват националното финансиране, а само да го допълват. ЕС по правило отпуска около половината от средствата по даден проект. А отпуснатите до момента пари трябва да бъдат усвоени до 2023 година, в противен случай се губи правото върху останалите средства от фонда.  Полша вече е раздала близо 82% от отпуснатите ѝ 40 милиарда евро. Това е страната, която  получава най-много европейски средства от държавите в Общността. Това се дължи предимно на факта, че повечето полски региони спадат към \"по-слабо развитите\" в ЕС: техният БВП е по-нисък от 75% от средното ниво за Общността. Подобни региони се финансират с предимство от ЕС - те получават близо 70% от средствата, необходими за даден проект. Ползи от това извличат особено източноевропейските държави, в които има голям брой по-слабо развити региони. Тъй като Полша е най-голямата по територия, а и по население източноевропейска страна, тя получава и най-много пари. Европейските средства всъщност са предназначени не за цели държави, а за отделни региони. За Сицилия, например, в по-бедния италиански юг, са заделени 3 млрд. евро, също както и за Андалусия в Испания. Средствата от ЕФРР са предназначени за финансиране на иновативни проекти, за стимулиране на малки и средни предприятия и за форсиране на отказа от фосилни енергии. ЕС особено подчертава последния аспект, за който са заделени общо една четвърт от всички средства, т.е. около 55 млрд. евро. Те отиват за финансирането на различни проекти - например за строежа на планираното метро в Солун (407 млн. евро  за периода 2014-2020), което трябва да намали движението на автомобили по улиците на града, за подобряване на водоснабдяването в Румъния, България или Хърватия, както и за почистването на вулканичните езера край Неапол (39 млн. евро). Полша, която иначе не е сред страните, провеждащи устойчива политика в защита на околната среда, инвестира 5,7 млрд. евро в проекти за намаляване на въглеродния двуокис в атмосферата на големите градове. По този показател страната се нарежда малко под средното ниво за ЕС. Благодарение на отпусканите европейски средства, Полша отбелязва сериозен икономически разцвет от 2004 година насам - годината, в която страната се присъедини към ЕС. Този разцвет е стабилен и поради факта, че Полша извлича големи ползи от участието си в европейското пространство за свободна търговия, казва политоложката Ана Чепил от полския Форум за гражданско развитие. В един доклад от края на 2017 Брюксел стига до извода, че благодарение на средствата от ЕФРР през 2023 година БВП на Полша ще е с 3,4% по-висок, отколкото би бил без европейските инвестиции. Подобен ефект би бил изключително забележителен, имайки предвид, че в периода 2005-2011 цялото европейско финансиране за Полша е създавало едва около половин процент прираст на БВП годишно, става ясно от данни на полското Министерство за регионално развитие. Една четвърт от предвидените за Полша средства по линия на ЕФРР се вливат в транспортни и инфраструктурни проекти: за ремонт на ж.п. гари, строеж на релсов път, шосета и разширяване на обществения транспорт. \"Това са областите, в които средният полски гражданин най-силно усеща ефекта от европейското финансиране\", казва Ана Чепил. Чрез усъвършенстването на инфраструктурата в по-слабо развитите източни части на страната ефективно се намаляват регионалните различия. Интересно е да се знае и какъв дял от парите по европейските структурни фондове отива за самите проекти и колко от тях се \"изяждат\" от административни разходи. Ново изследване на ЕС показва, че на един милион отпуснати средства се падат по около 22.600 евро за административни разходи - т.е. около 2% от цялата сума, а това не е много. Други институции, които управляват сериозни финансови средства - например Европейската банка за възстановяване и развитие - имат сходни административни разходи В бюджетната рамка на ЕС за времето след 2021 ЕК планира 226 млрд. евро за ЕФРР - т.е. близо 10% повече, отколкото през настоящия бюджетен период. В кои сфери ще бъдат инвестирани тези средства ще зависи и от новия Европейски парламент, който гражданите на ЕС ще изберат в края на май 2019.", "date": "2019.05.10", "title": "Защо Полша получава най-много пари?"}
{"url": "https://www.faktor.bg/bg/articles/novini/svyat/dve-zemetreseniya-v-rumaniya", "text": "Две земетресения с магнитуд 3,6 по Рихтер бяха регистрирани тази нощ и рано сутринта в Румъния. Това съобщават от Европейско-средиземноморски сеизмологичен център. Първият трус е усетен в 3.42 часа. Той е бил с дълбочина 122 км, а епицентърът е на 133 км северно от столицата Букурещ. Второто земетресение е регистрирано сутринта в 7.36 часа.  Дълбочината на труса е 116 км.", "date": "2019.05.10", "title": "Две земетресения в Румъния"}
{"url": "https://www.faktor.bg/bg/articles/chetvartoklasnitsite-se-yavyavat-dnes-na-malkite-maturi-po-matematika", "text": "Днес ще се проведе Националното външно оценяване по математика, на което се очаква да се явят около 60 000 четвъртокласници от цялата страна. Изпитът включва 19 задачи, за решаването на които учениците могат да получат максимум 20 точки. 16 от задачите са със затворен отговор, а 3 - с отворен. Продължителността на изпита е 40 минути, а за децата със специални образователни потребности - 80. Резултатите от изпита ще станат ясни до десет дни. Целта на т.нар. \"малки матури\" е да се оценят индивидуалните способности на учениците по различните предмети и да се направи мониторинг на образователния процес.", "date": "2019.05.10", "title": "Четвъртокласниците се явяват днес на \"малките матури\" по математика"}
{"url": "https://www.faktor.bg/bg/articles/plevenskata-politsiya-otkri-izcheznalite-detsa", "text": "Полицията в Плевен откри живи и здрави двете момичета на 10 и на 11 години, за които следобед е бил подаден сигнал, че са изчезнали. Пет екипа търсиха двете момчета часове наред, a свидетели помогнаха за откриването им. Децата са се опитали отново да се укрият от полицията тази вечер (снощи - б. пр.) в училище, но издирването приключи успешно. По-рано за БНР директорът на областната дирекция на МВР Красимир Начев уточни, че ,,по свидетелски показания децата са забелязани в един от кварталите на Плевен'' и всички са се насочени натам. Децата ще бъдат предадени в близко време на родителите, съобщиха след това от областната дирекция на МВР.", "date": "2019.05.10", "title": "Плевенската полиция откри изчезналите деца"}
{"url": "https://www.faktor.bg/bg/articles/deloto-za-atentata-na-letishte-sarafovo-vliza-v-spetssada", "text": "Специализираният съд заседава по делото за атентата на летище \"Сарафово\". Подсъдими по него са Мелиад Фарах и Хасан Ел Хадж Хасан. Двамата обвиняеми са обявени за международно издирване с червена бюлетина на Интерпол. Делото започна по същество в началото на 2018 г. Припомняме, че на 18 юли 2012 година автобус с израелски туристи стана мишена на терористична атака на летище \"Сарафово\" в Бургас. Загинаха петима израелски граждани, шофьорът на автобуса, български гражданин, и извършителят на атентата. При инцидента бяха ранени над 30 души.", "date": "2019.05.10", "title": "Делото за атентата на летище \"Сарафово\" влиза в Спецсъда"}
{"url": "https://www.faktor.bg/bg/articles/gledat-myarkata-na-5-ta-alo-izmamnitsi-zadarzhani-v-rumaniya", "text": "Съдът ще гледа мярката за неотклонение на петимата мъже, които бяха задържани в Румъния заради телефонни измами. Обвиняемите бяха предадени на българските власти на българо-румънската граница в сряда.  Мъжете бяха задържани през април по време на акция, която се проведе на територията на България и Румъния. Арестувани бяха около 30 души, като 11 души получиха обвинения за участие в организирана престъпна група, занимавала се с телефонни измами. Според разследващите тази престъпна гупа е реализирала печалба от около 8 млн. лв. от \"ало измами\".", "date": "2019.05.10", "title": "Гледат мярката на петимата \"ало\" измамници, задържани в Румъния"}
{"url": "https://www.faktor.bg/bg/articles/meditsite-ot-edinstvenata-pediatrichna-bolnitsa-izlizat-na-protest", "text": "Работещите в единствената специализирана детска болница у нас - отново на протест. Този път те ще блокират булеварда пред болницата „Акад. Иван Евстатиев Гешов“ от 8:15 до 9:30 часа. Въпреки че от Здравното министерство обещават да отпаднат лимитите за прием в педиатрията и да увеличат клиничните пътеки в специалността, педиатрите настояват за изпълнение и на останалите им условия - промяна в статута на болничното заведение, достойно заплащане и спешни мерки за справяне с липсата на персонал. Работещите в детската болница заплашват с колективни оставки, ако исканията им не бъдат изпълнени, тъй като не са склонни да чакат построяването на бъдещата нова детска болница, за да лекуват децата при нормални условия.", "date": "2019.05.10", "title": "Педиатри отново на протест, блокират столичен булевард"}
{"url": "https://www.faktor.bg/bg/articles/iliyana-yotova-predizborno-zaplatata-za-edin-startirasht-mlad-uchitel-ne-tryabva-da-bade-pod-2000-leva", "text": "Заплатата за един стартиращ, млад учител не трябва да бъде под 2000 лева, за да може тези хора да ги задържим в системата на образованието. Това каза пред журналисти вицепрезидентът Илияна Йотова, попитана какво трябва да е адекватното възнаграждение на учителите, за да се чувстват значими, предаде БТА. Явно г-жа Йотова още пази предизборния рефлекс на партията си, за да говори така на едро.     Илияна Йотова участва в церемонията за връчването на наградите от 22-ия Национален конкурс \"Учител на годината\", организиран от Синдиката на българските учители към КНСБ. Тя отбеляза, че сега младите хора завършват университета и започват да работят като учители, но докато си намерят по-добра и по-платена работа.      Конкурсът \"Учител на годината\" е един от най-престижните конкурси и годишни награди, които се получават в България, но имаме още какво да направим за учителите, каза вицепрезидентът Йотова. Тя отбеляза, че не са важни само заплатите, както и допълнителните средства, които се отпускат, но най-важното е да се върне престижът на българския учител. Да се върне и общественото съзнание за важността на учителската професия, защото имаме толкова сериозни традиции от Възраждането насам, и българската нация се създаде и оцеля благодарение на просветата, на читалищата и на българското училище. Важно е и уважението на родителите, защото, за съжаление, като че във вкъщи се формира до голяма степен отрицателно отношение към учителите, а те в наши дни трябва да се справят, освен с познанието и с уроците, и с агресията в училище, каза Илияна Йотова.      По думите й трябва да се върне самочувствието на българските учители, за да може да упражняват професията си, защото от тях в момента се иска много. Все по-трудно може да се задържи съзнанието на едно дете и да се прикове вниманието му в час, защото сега децата са доста информирани, отбеляза вицепрезидентът. Илияна Йотова добави, че затова учителите трябва да притежават много качества - да имат лична харизма и да обичат професията си, защото това най-добре се усеща от децата.", "date": "2019.05.10", "title": "Илияна Йотова предизборно: Заплатата за млад учител не трябва да е под 2000 лв"}
{"url": "https://www.faktor.bg/bg/articles/deputat-se-uvleche-obvini-lozan-panov-v-natsionalno-predatelstvo", "text": "Председателят на ВКС Лозан Панов демонстрира недопустимо поведение за магистрат и е крайно време да се определи - съдия ли иска да бъде или политик. Все по-оправдани са апелите да си подаде оставката. Такова е становището на зам.-председателя на правната комисия в Народното събрание Християн Митев от НФСБ., който е скандализиран от желанието на Панов ЕК да запази мониторинга над България. Но не си зава въпроси, като няма ли причини за тази позиция на шефа на ВКС. А те са очевидни... Позицията на Панов стана  ясна от публикуваните на страницата на ВСС паметни бележки от срещите на представителите на съдебната власт с представителите на Еврокомисията преди ежегодните доклади за напредъка.  \"Бих го определил това като скандално и като национално предателство от страна на председателя на ВКС. При положение, че всички усилия и на законодателна, и на изпълнителна, и на съдебна власт от влизането на България в Европейския съюз, когато беше установен така нареченият Механизъм за сътрудничество и оценка, са той да бъде свален и да падне, подобни призиви са абсолютно недопустими\", коментира Митев. \"Те са в разрез с българския национален интерес. Затова аз го определям с този термин - \"национално предателство\", категоричен беше депутатът от НФСБ. \"Тези неща ми звучат скандално. Опасявам се, че г-н Панов има много странно раздвоение и може би разтроение по отношение на различни теми, свързани не само с мониторинга, но и с дейността на законодателната и съдебната власт в Република България. Смятам, че е редно г-н Панов да избере дали иска да бъде магистрат и председател на уважаван и основен съд в България, какъвто е ВКС, или иска да бъде политик. Аз бих му препоръчал след всички тези негови изявления да избере политическата кариера, да влезе в някоя от съществуващите партии, а защо не, каквато е модата, да създаде своя собствена партия, и тогава да изразява тези свои становища. Недопустимо е, когато заемаш подобна позиция на председател на ВКС, един от така наречените трима големи в съдебната система на България, да изразяваш позиции, които са чисто политически\", възмути се юристът от Обединените патриоти. \"Ако ми каже някой колега от нашата група или от друга група, това е обяснимо и разбираемо, но в парламента се изразяват политически позиции. Но председател на ВКС да изразява подобни позиции е недопустимо и смятам, че все по-наложителни стават не само промените, които са инициирани от Министерство на правосъдието, но и стават и тези призиви за оставка, които идват от различни страни по отношение на г-н Панов. В края на краищата той трябва да избере и това е честното и достойно поведение, за което той толкова пледира по отношение на всички останали, да избереш какъв искаш да си - председател на ВКС или политик\", отсече Християн Митев.", "date": "2019.05.10", "title": "Депутат се увлече, обвини Лозан Панов в национално предателство"}
{"url": "https://www.faktor.bg/bg/articles/estoniya-napomni-na-kremal-za-teritorialnite-si-pretentsii-kam-rusiya", "text": "Русия все още не е върнала на Естония 5,2% от територията. Това е заявил министърът на вътрешните работи на Република Март Хелме, съобщава Радио Свобода. Според него Москва \"не иска да връща тази територия, нито да дава компенсации, нито дори обсъжда този въпрос с естонската страна\", се казва в съобщение на компанията ERR. Естония е готова да изчака разрешаването на териториалния въпрос съгласно международното право. \"Няма да се борим с Русия\", добави Хелме. Той не уточни за кои територии говори. Но според ТАСС , позовавайки се на руски дипломатически източник, може би това се отнася до Ивангород, както и за част от района на Печора. Освен темата за териториалния спор с Русия, министърът на вътрешните работи на Естония засегна и въпроса на журналистите за предстоящото посещение в страната на ръководителя на френската национална асоциация Марин Льо Пен, която приема присъединяването на Крим като доброволен акт, въпреки че официално Париж го нарича анексиране.", "date": "2019.05.10", "title": "Естония напомни на Кремъл за териториалните си претенции към Русия"}
{"url": "https://www.faktor.bg/bg/articles/ministar-mladenov-zatyaga-reditsite", "text": "„Създаден е добър механизъм за проверка на сигналите и за работа за добро преминаване на изборите без нарушения\". Това съобщи в парламента министърът на вътрешните работи Младен Маринов. Не мога да кажа колко полицаи ще охраняват изборния ден. Имаме разчети на областните дирекции. Искат и допълнителни сили от други структури на МВР“, коментира той. Машините за гласуване ще трябва да се съпровождат до населените места, което ще ангажира допълнителен ресурс, посочи Маринов и увери, че ще изпълни всичко, което трябва, за да няма съмнение за изборни нарушения, заяви той. Мина първата среща с ЦИК с идеята да координираме действията и да създадем механизъм, по който бързо да отработваме сигнали, съвместно с главния прокурор, председателя на ДАНС и службите на МВР, припомни вътрешният министър. Маринов изтъкна също, че е била обсъдена физическата охрана и опазването на обществения ред в предизборните места и секции, както и киберсигурността по отношение на информацията, която се обменя в хода на изборите.", "date": "2019.05.10", "title": "Министър Младенов затяга редиците, МВР готово с плана за охрана на евроизборите"}
{"url": "https://www.faktor.bg/bg/articles/novini/balgariya/provaleniyat-remont-na-su-25-e-dokazatelstvo-che-ne-mozhesh-da-poddarzhash-orazhiyata-si-vav-vrazhdebni-na-nato-darzhavi", "text": "Безсмислено и вредно е наливането на пари в безнадеждно стара съветска техника!  Има обаче друг много интересен въпрос. Ако парите за ремонта на самолетите СУ-25 не са изразходвани и са върнати у нас, тогава поради каква причина те са осчетоводени като направени капиталови разходи за 2018 г.? Този въпрос задават в свой коментар експерти от Атлантически съвет на България. Според тях тези разминавания става ясно в   през миналата година.(Вж. т. 2.4. Ресурсна среда, стр. 9, втори абзац, четвърти булет.)  По този начин данните за капиталовите разходи като процент от общите разходи за отбрана за годината не са верни! За 2018 г. са отчетени 331.77 млн. лв., или 21.49% от общите разходи на Министерството на отбраната. По този показател България формално се нарежда сред отличниците в НАТО, като поставената цел от Алианса е за 20%. Така че за пореден път излиза, че подаваме статистически невярна информация към НАТО. И ще последват корекции в отчетите на Алианса. Което не говори добре за България.  Освен това, у нас под капиталови разходи днес некоректно се включват и средствата за ремонта на старата руска техника. Не това е обаче разбирането на нашите съюзници! В Уелс НАТО си постави за цел 20% от бюджетите за отбрана на съюзниците да се изразходват за придобиване на ново основно въоръжение и техника. А не за ремонти, още по-малко на стара руска техника. На 9 май 2019 г. Комисията по отбрана в Народното събрание прие проекта на Доклада за състоянието на отбраната и въоръжените сили на Република България през 2018 г. С тези финансови данни. Включително и за общите разходи за отбрана като процент от БВП! Пита се, след като парите за СУ-25 не са преведени, не е ли необходимо да се коригират данните за капиталовите разходи, преди да бъде гласуван докладът в пленарна зала?  Или в Министерството на отбраната и в Народното събрание съществува убеденост, че в крайна сметка отпуснатите през 2018 г. пари за ремонта на СУ-25 със сигурност ще бъдат изразходвани тази година, питат атлантиците. С коментар по темата се включи и бившият военен министър Николай Ненчев: „Отдавна го казах: не може да си зависим и да поддържаш оръжията на войската си във враждебни на НАТО и ЕС държави.  Българската национална сигурност е свързана със силния военно-политически съюз на демократичния свят. Само местните рубладжии – стари, нови и хибридни, лобират за руския военнопромишлен комплекс и за сателитите му. Тези хора поставят в риск мира и сигурността на обществото ни, като застрашават националния суверенитет.  Да не забравяме, че през миналия век БКП два пъти предаде България за 16-а република на СССР. Сега директните и хибридните им наследници отново се опитват да ни спазарят за сателитна държавичка в рамките на евразийската Федерация на Путин.  Това става по различни начини, но който иска да лобира, да подчини и да остави оръжието ни във враждебни ръце, е национален предател.  Без значение от институцията, която обитава”, изтъква Ненчев.", "date": "2019.05.10", "title": "Проваленият ремонт на СУ-25 е доказателство, че не можеш да поддържаш оръжията си във враждебни на НАТО държави"}
{"url": "https://www.faktor.bg/bg/articles/nad-deset-miliona-amerikantsi-podpisaha-petitsiya-za-impiychmant-na-donald-tramp", "text": "Над десет милиона американци се подписаха в петиция за иницииране на процедура по импийчмънт срещу държавния глава на САЩ Доналд Тръмп, съобщава вестник The Hill. Двама демократи - Ал Грийн (Тексас) и Рашида Тлайб (Мичиган), които – по оценка на изданието – са сред най-гласните привърженици на остраняването на Тръмп от власт, се присъединиха към коалиция от либерални групи, за да представят петицията пред Конгреса с искане за предприемане на конкретни стъпки за инмийчмънта на 45-тия президент на САЩ.  „Винаги съм казвал на хората: „Това е Вашата къща, така че Вие ни казвате какво да правим“, цитира изданието думите на Тлайб в рамките на митинг.  В края на март Тлайб представи резолюция, в която се призовава правосъдната комисия да разследва дали Камарата на представителите трябва да отстрани от длъжност Тръмп. Друг демократ – Ал Грийн - също призова за импийчмънт. „Казвам, че трябва незабавно да започнем импичмънт“, цитира изданието думите му. По-рано председателят на Камарата на представителите Нанси Пелоси заяви, че Тръмп, чрез действията си, всъщност сам си е „спечелил“ импийчмънт, като го обвини във възпрепятстване на правосъдието. Според нея страната преживява „конституционна криза\". В сряда, комисията по правни въпроси на Камарата на представителите на САЩ обвини главния прокурор на страната, Уилям Бар, че е пренебрегнал Конгреса. След срещата председателят на комисията Джеролд Надлър обясни, че Бар нееднократно е игнорирал призивите на Конгреса да свидетелства и отказва да предостави документи, поискани от конгресмени, включително тези, свързани с руското разследване на специалния прокурор Робърт Мюлер. По-специално, ръководителят на комисията поиска от главния прокурор да представи пълна версия на доклада на Мюлер. В допълнение, Надлър също изрази увереност, че страната преживява „конституционна криза\" заради конфликта, възникнал между законодателната и изпълнителната власт. Изданието обаче подчертава, че лидерите на Демократическата партия не бързат с предприемането на стъпки към отстраняването на Тръмп от власт. Според Пелоси импийчмънтът не е единствената възможност за демократите в спора им с Тръмп. Но депутатите като Грийн и Тлайб, както и либералните групи за застъпничество, сега агитират за импийчмънт. „Докладът на Мюлер е пътна карта за импийчмънт, и колкото по-дълго Конгресът чака да действа, и колкото повече републиканците пренебрегват злоупотребите на Тръмп с властта, толкова повече хора ще бъдат засегнати от порочните атаки на Тръмп върху нашите общности и ще загубят вяра в нашата система от проверки и Сега е времето за действие\", написаха групите за събитията от четвъртък. В допълнение към митинга, специален камион ще обикаля Капитолия в продължение на три дни, за да рекламира петицията.", "date": "2019.05.10", "title": "Над десет милиона американци подписаха петиция за импийчмънт на Доналд Тръмп"}
{"url": "https://www.faktor.bg/bg/articles/prokuraturata-poiska-5-godini-zatvor-i-konfiskatsiya-na-imushtestvoto-na-kmeta-na-septemvri", "text": "Прокуратурата в Пазарджик поиска пет години затвор и конфискация на имуществото на кмета на Септември Марин Рачев. Той е обвиняем за укриване на данъци в големи размери в качеството му на търговец на горива, преди да стане кмет, предава БНР. Марин Рачев е обвиняем за укриване на данъци в размер на 118 хиляди лева. Престъплението е извършено през 2006 г., когато е бил едноличен търговец на горива. Прокурорът по делото Паун Савов уважи и предявения по делото граждански иск на НАП, с което дължимата сума се удвоява.", "date": "2019.05.10", "title": "Прокуратурата поиска 5 години затвор и конфискация на имуществото на кмета на Септември"}
{"url": "https://www.faktor.bg/bg/articles/ninova-kupila-2000-kv-m-za-skromnata-suma-ot-70-000-dolara", "text": "Председателят на БСП Корнелия Нинова е придобила два етажа от сграда в центъра на София за сумата от 70 000 долара. Общата квадратура на придобития имот е 1915 кв. м. Това показват документите от приватизационния договор на държавното предприятие „Техноимпекс“, на което Нинова е била изпълнителен директор до 1999 година. Това показва разследване на ТВ \"Европа\":  Лидерът на БСП Корнелия Нинова е успяла да придобие два етажа от сграда в центъра на София срещу 70 000$. Общата площ на апетитния имот е 1915 кв. м., като прехвърлянето му във владение на Корнелия Нинова е част от сделката за придобиването на държавното дружество „Техноимпекс“. Сделката за приватизирането на „Техноимпекс“ ЕАД се осъществява на 13 януари 1999 г. Като продавач е посочен министърът на търговията и туризма Валентин Василев, а от друга настоящият лидер на БСП и тогавашен 28-годишен начинаещ предприемач Корнелия Нинова. През последните две години преди приватизацията Нинова е изпълнителен директор на държавното дружество. В последствие тя е и основно лице в работническо-мениджърското дружество “Техноимпекс 98″, където държи 33% от акциите. Как Нинова успява да придобие „Техноимпекс“ ЕАД за 70 000$? Посочената цена на сделката е 700 000 долара, но в договорът е записано, че 10% се плащат веднага, а другата част – на равни вноски за 10 г. Купувачът се задължава да направи инвестиции за 700 000 долара. Всичко това се случва на 13 януари 1999 г. В последствие се подписва анекс към оригиналния договор, според който останалата сума се плаща в компенсаторни записи. Така на практика Корнелия Нинова успява да придобие външнотърговското дружество „Техноимпекс“ на срещу сумата от 70 000 щатски долара. В поредица от репортажи телевизия Европа ще ви покаже какво е успяла да купи Корнелия Нинова срещу тази сума. Според анализ на активите на дружеството, то разполага с редица имоти, един от който се намира в центъра на София. Интересно е, че анализът е изготвен на 31 март 1998 г., по малко от година преди приватизацията и е подписан от изпълнителния директор на държавното Корнелия Петрова Нинова. Имотът в София се намира на ул. „Калоян“ 8 в идеалния център на столицата и представлява 4-ти и 5-ти етаж от бившата сграда на Кореком. Потърсихме мнение на професионален брокер за стойността на придобития имот - Петър Сотиров, брокер на недвижими имоти: „Средно, като квадратен метър не можем да говорим, тъй като нямаме и чак толкова подробна статистика, която да сме правили, но мога да ви кажа, че един маломерен двустаен апартамент около 50 квадрата е струвал между 20 до 25 000 $.  В последствие Корнелия Нинова продължава да управлява предприятието „Техноимпекс“ до 2005 г., когато поема поста заместник-министър на икономиката. В този момент ведомството е оглавявано от Румен Овчаров. По това време Нинова продава и акциите си в „Техноимпекс“. Няколко години по-късно близо 90 % от акционерния капитал на „Техноимпекс“ вече е собственост на „Холдинг Нов век“ АД, който е част от „Химимпорт“. Самата Нинова дава противоречива информация относно сделката за „Техноимпекс“. Запитана в телевизионно предаване откъде е имала 70 000$ на през 1999 г., когато е на 28 години, тя отговаря “Ама няма платени такива пари! Откъде ша взема аз теа пари да платя “Техноимпекс“!”, макар документите да сочат друго. Очаквайте още разкрития във връзка с приватизацията на „Техноимпекс“ и участието на Корнелия Нинова в нея.", "date": "2019.05.10", "title": "Нинова купила 2000 кв.м в центъра на София за скромната сума от 70 000 долара"}
{"url": "https://www.faktor.bg/bg/articles/ukrainskiyat-raketen-kater-i-razuznavatelniyat-korab-na-britanskiya-flot-izpalniha-takticheski-zadachi-v-cherno-more", "text": "Украинският ракетен катер „Прилуки“ и разузнавателният кораб на британския флот HMS Echo H87 проведоха съвместни упражнения от типа PASSEX в Черно море. Това се съобщава от пресслужбата на Военноморските сили на въоръжените сили на Украйна, предава TACC. „По време на съвместното обучение украинският ракетен катер и британският кораб изпълниха тактически задачи за маневриране, учения за противовъздушна отбрана и също така проведоха комуникационно обучение в съответствие със стандартите на НАТО\", се казва в съобщението, публикувано в социалната мрежа „Фейсбук“. Освен това, както отбелязват пресслужбата, в ученията е участвал и хеликоптер на военноморската авиационна бригада. „По-специално, многоцелеви хеликоптер М-14 изпълнява задачата да следи ситуацията в зоната на учението\", става ясно още от текста.  Британският разузнавателен кораб HMS Echo H87 пристигна в Одеса на 6 май 2019 г. На същата дата кораби на Украйна взеха участие за първи път в упражненията тип PASSEX в Черно море. След това екипажът на малка бронирана артилерийска лодка на Вишгородското военноморско подразделение на въоръжените сили на Украйна, заедно с фрегата „Барбарос\" и ракетния катер „Марти\" на турския флот изпълниха тактически маневриращи задачи и проведоха учения за комуникация в съответствие със стандартите на НАТО.", "date": "2019.05.10", "title": "Украински ракетен катер и британски разузнавателен кораб  изпълниха тактически задачи   в Черно море"}
{"url": "https://www.faktor.bg/bg/articles/novini/balgariya/anton-todorov-da-vyarvame-li-na-prognozite-na-mediana", "text": "Политологът Антон Тодоров опроверга поредното социологическо изследване на \"Медиана\", което беше обявено днес. Според него БСП води с 2% пред ГЕРБ. Тодоров смята, че прогнозите на \"Медиана\" и шефът й Кольо Колев, известен с пристрастията си към БСП, трябва да бъдат сложени в кавички.  Той представя нагледна диаграма с медийни публикации.  През 2013 г. \"Медиана\" прогнозира, че БСП води пред ГЕРБ с 6%. Реално на изборите се оказва, че ГЕРБ е с повече от 4% пред червената партия.  През 2014 същите социолози внушават, че БСП води на ГЕРБ с 5.5%, а истинският резултат на изборите е съкрушителен - ГЕРБ с почти двойна преднина на социалистите.  През 2017 г. \"Медиана\" е по-скромна и дава на БСП само 1% преднина пред ГЕРБ. Крайният изборен резултат обаче е с 5% в полза на партията на Борисов. Дали да имаме доверие на прогнозите на \"Медиана\" през 2019 година, пита с ирония политологът.", "date": "2019.05.10", "title": "Антон Тодоров: Да вярваме ли на \"прогнозите\" на \"Медиана\"?"}
{"url": "https://www.faktor.bg/bg/articles/sasht-mozhe-da-vklyuchi-rusiya-v-spisaka-na-stranite-koito-manipulirat-sobstvenite-si-valuti", "text": "Съединените щати могат да включат Русия в списъка на страните, заподозрени в манипулиране на валутата в своя полза. Това се съобщава Bloomberg, позовавайки се на осведомени източници. Сега списъкът включва 12 страни, но броят им може да се увеличи до 20. Източници на агенцията съобщават, че Тайланд, Индонезия, Виетнам, Ирландия и Малайзия могат да бъдат включени в актуализирания списък заедно с Русия. Bloomberg отбелязва също, че броят на страните в списъка се е увеличил поради промяна в един от критериите, които Министерството на финансите на САЩ използва, за да тества коефициента за манипулация - разликата между износа и вноса, който беше намален от 3 на 2 процента от БВП на страната. Министерството на финансите анализира паричната политика на важни търговски партньори всеки шест месеца. Очакваше се министерството да даде на Белия дом списък в началото на април, но предоставянето на документа беше отложено, съобщава Радио Свобода. По-рано американският президент Доналд Тръмп упрекна Китай, Русия и Европейския съюз в манипулиране на валутите си, за да постигнат търговско преимущество над Съединените щати.", "date": "2019.05.10", "title": "Русия заплашена да попадне в \"черен\" списъка на страните, които манипулират валутата си в свой интерес"}
{"url": "https://www.faktor.bg/bg/articles/yotova-predlaga-na-ruska-delegatsiya-nov-kulturen-marshrut-po-stapkite-na-svetite-bratya-kiril-i-metodi", "text": "Вицепрезидентът Илияна Йотова лансира на среща с делегация от Русия идеята за създаване на нов културен маршрут в целия славянски свят по стъпките на светите братя Кирил и Методий, който да популяризира делото на първоучителите и културата на славянската цивилизация.   Руската делегация е в България по повод IV Фестивален маратон \"От Атлантика до Тихия океан\", който тази година мина и през нашата страна. Фестивалът е създаден като проект на руския парламентарен Европейски клуб, в рамките на който се организират културни прояви в различни региони на Русия и градове от държави - членки на Европейския съюз. Илияна Йотова разговаря с Андрей Климов – зам.-председател на Комитета по международни въпроси на Съвета на Федерацията, и Василий Икоников – член на Комитета по бюджет и финансови пазари на Съвета на Руската Федерация и ръководител на групата за приятелство с българското Народно събрание. На срещата на \"Дондуков\" 2 вицепрезидентът разказа за мисията по стъпките на славянските първоучители и техните ученици, която осъществи през 2018 г. по повод 1155 години от Великоморавската мисия и в контекста на Българското председателство на Съвета на ЕС.  \"Ние сме естествени съюзници в това културно дело – да популяризираме славянската история, писменост и култура\", аргументира идеята си вицепрезидентът Йотова. Странно е защо тази своя идея Йотова не я предлага на български институции, а се опитва да я обвърже с руски интереси. Още повече, че Москва не веднъж се е опитвала да си присвоят заслугите на двамата солунски братя, свързвайки делото им с Русия и със славянската цивилизация, опитвайки се да неглижира ролята на България.", "date": "2019.05.10", "title": "Йотова с хибридна идея - лансира пред руска делегация създаването на нов културен маршрут по стъпките на Кирил и Методи"}
{"url": "https://www.faktor.bg/bg/articles/liderite-na-es", "text": "Лидерите на Европейския съюз без Тереза Мей поставиха началото на процеса по разпределение на най-висшите постове в блока, след като председателят на Европейския съвет Доналд Туск обяви, че на 28 май ще има специална среща по въпроса. Преди края на годината пет ключови поста в ЕС ще останат свободни, включително този на председателя на Европейската комисия, президента на Европейската централна банка и позицията на Туск, отбелязва \"Гардиън\". По време на срещата на върха в румънския град Сибиу Туск каза, че иска лидерите да постигнат споразумение за номиниациите през юни, като поясни, че решенията може да се вземат с квалифицирано мнозинство, ако няма единодушие. \"Нямам никакви илюзии, че консенсусът ще бъде лесен или възможен. И няма да чакам три месеца\", подчерта той. На 28 май, почти веднага след евроизборите, лидерите на ЕС, включително и британският премиер, ще могат да изразят мнението си на специалната среща. Туск заяви още, че на срещата този месец трябва да бъдат избистрени процедурите за избор на кандидатите и всички свободни длъжности да бъдат запълнени на следващата редовна среща на върха на ЕС в Брюксел през юни. На извънредната среща на 28 май европейските лидери ще анализират и резултатите от изборите за Европейски парламент. По-рано вчера те обещаха да бъдат единни въпреки всички препятствия. По думите Туск Брекзит не е бил сред обсъжданите теми. Проведена на Деня на Европа (9 май), срещата бе смятана за демонстрация на единство. Въпреки обещанията обаче разпределението на висшите постове вече предизвиква разделение. В блока има разногласия за начина, по който това да стане, като Европейският парламент предпочита председателят на еврокомисията да бъде водещият кандидат на спечелилата най-много гласове политическа група на изборите. Това вероятно ще бъде лидерът на групата на Европейската народна партия Манфред Вебер. Много лидери обаче не са съгласни да отстъпят контрола върху процеса на парламента. Според европейското законодателство държавните и правителствени ръководители номинират новите председатели, които трябва да бъдат одобрени от Европейския парламент. Френският президент Еманюел Макрон за пореден път изрази съпротивата си срещу процедурата с водещия кандидат и каза, че според него тя не е правилният подход, предаде EurActiv. При пристигането си на срещата премиерът на Люксембург Ксавие Бетел каза, че процесът \"бе грешка от самото начало\" и че не може да функционира правилно без подходящи транснационални листи, възглед, споделян от Макрон. Президентът на Литва Далия Грибаускайте коментира, че тази схема е \"малко извън демократичните процедури и договори\". Австрийският канцлер Себастиан Курц защитити системата. Т.нар. Декларация от Сибиу е изпълнена с обещания за солидарност, честност и желание за \"развитие на основан на правила международен ред\". Тя разкрива и желанието на ЕС да отмести поглед от Брекзит. EurActiv обаче я определя като неясна и отбелязва, че на лидерите им е отнело само пет минути, за да се съгласят с черновата на текста, включващ всичко – от отбрана и солидарност до върховенство на закона и ролята на ЕС на световната сцена. \"Ще продължим да защитаваме нашия начин на живот, демокрацията и върховенството на закона\", се казва в декларацията, заключаваща, че ЕС \"заедно ще се заеме със световни въпроси като опазването на околната среда и борбата с климатичните промени\". Декларацията, коментира EurActiv, очертава в широки щрихи върху какво трябва да се фокусира ЕС през следващите години, вместо да предлага реални начини на действие. Пример за това колко неясни са ангажиментите е фактът, че въпреки сблъсъците на Унгария и Полша с Европейската комисия заради върховенството на закона и критиките срещу Румъния в това отношение и трите страни подписаха декларацията. (източник: Дневник)", "date": "2019.05.10", "title": "Ще се разберат ли на 28 май лидерите на ЕС за висшите постове в блока?"}
{"url": "https://www.faktor.bg/bg/articles/mediana-bsp-s-2-prednina-pred-gerb", "text": "БСП увеличава преднината си пред ГЕРБ. Това отчита последното изследване на социологическа агенция \"на Кольо Колев \"Медиана\". Проучването е проведено в периода 2-7 май сред 1018 пълнолетни граждани. Изследването е представително за страната и е реализирано със собствени средства. Използвана е двустепенна гнездова извадка с квота по пол и възраст. Информацията е набрана чрез пряко стандартизирано интервю по домовете на респондентите. \"Дистанцията между двете основни конкуриращи се партии се е увеличила с 1.5 % спрямо април и към 8 май е вече 2 % в полза на БСП\", отчитат социолозите. Не се наблюдава обаче значимо увеличаване на електоралната тежест на БСП чрез прилив на нови избиратели, а отлив на избиратели от ГЕРБ (изчезва т.нар. \"мека периферия\").  Същевременно твърдото ядро на ГЕРБ-избирателите е силно мотивирано да защити своята партия и да участва на изборите. Преди месец те бяха значително по-разколебани от симпатизантите на БСП. Сега мобилизацията и в двете групи е практически еднаква. \"Вероятно това бележи края на ерозията на доверието в ГЕРБ, посочват от \"Медиана\", но с уточняващото: \"разбира се, при липса на скандали, \"гейт-ове\" и други извънредни събития\" - ГЕРБ частично е възстановила доверието (или търпението) към себе си, което беше силно ударено от \"Апартамент-гейт\".  Две седмици преди евроизборите двете партии се изправят една срещу друга с практически изравнени позиции и силно мотивирани избиратели. Доминацията на едната или другата на изборите може да се реши от \"дреболии\", в това число и от натрупването на празнични дни в деня на изборите, обобщават социолозите.  Третата партия която може да бъде сигурна, че ще успее да премине изборната бариера (5,89%) е ДПС. Влиянието на ДОСТ е видимо преодоляно. Доколкото има напрежение, то е в подреждането на лоицата в листата на партията и голяма вероятност за използване на преференции (с цел преподреждане или изразяване на несъгласие), отчитат още от \"Медиана\". Две партии се намират близо до изборната бариера за евро-избори – ВМРО (4,7 на сто) и „Воля“ (4,9%), показва още изследването.  Следват ги НФСБ (3,9%), \"Коалиция за България\" (3,8 на сто);  „Демократична България (3,4%) и „Атака“ (2,6%).   \"Като цяло нито една от тези партии не може да бъде изключена от шансовете за преминаване на бариерата. Причината за това е, че към 8 май близо един милион избиратели заявяват, че ще гласуват, но все още се колебаят за кого (а вероятно се колебаят и дали въобще да гласуват). \"Люшването\" на тази огромна маса избиратели в една или друга посока може да изстреля практически всяка партия над изборната бариера\", констатират социолозите. \"С напредването на кампанията (и отшумяването на имотните скандали около властта) изглежда намалява и желанието да се гласува. Само за един месец хората определящи тези избори като важни за България са намалели с 13% ( от 51 на сто на 38%). Изглежда се наблюдава умора (и отвращение) от скандалите и политическата пропаганда съчетано с липса на ясна визия за промяна\", посочват още те.  Декларираната изборна активност продължава да е висока (около 70%), но посоченото по-горе поставя съмнения дали тя ще се реализира. Вероятно пред изборните урни ще отидат около 2,5 млн. избиратели. Данните показват слабо желание за използването на преференциите при гласуване. Едва 8,5 на сто заявяват, че ще ги използват. Вероятно няма да има пренареждане на листите в резултат от преференциално гласуване, смятат още от \"Медиана\".", "date": "2019.05.10", "title": "Медиана: БСП с 2% преднина пред ГЕРБ"}
{"url": "https://www.faktor.bg/bg/articles/erdogan-pak-zahapa-bryuksel-es-ima-nuzhda-poveche-ot-turtsiya-otkolkoto-nie-ot-es", "text": "Турският президент Реджеп Ердоган заяви снощи, че Европейският съюз се нуждае повече от Турция, отколкото Турция от Евросъюза, предаде БНР. На 9 май турският лидер за пръв път ръководи заседание на групата турски министри, които обсъждат провеждането на реформи с цел евроинтеграция на страната. Ердоган поясни, че без пълноправно членство на Турция усилията на ЕС за постигане на неговите основни ценности са обречени на неуспех. По думите му, въпреки двойните стандарти, Анкара остава решена да се стреми към постигане на пълноправно членство в ЕС. Според турския държавен глава това ще превърне ЕС в „световен актьор“. Ердоган беше категоричен, че членството има смисъл, само ако печелят и двете страни. Никой не може да принуди Турция да приеме условия, които ѝ вредят, подчерта Ердоган. Турция в най-кратки срокове ще предприеме стъпки за изпълнение на оставащите 6 от 72 критерия за отмяна на визите за турски граждани. Тогава ще проличи доколко искрен е Евросъюзът, допълни Ердоган. В споразумението между ЕС и Турция по отношение на бежанците и нелегалните имигранти от март 2016 г. Брюксел пое ангажимент за визова либерализация за турските граждани, ако Анкара изпълни 72 критерия.", "date": "2019.05.10", "title": "Ердоган пак захапа Брюксел: ЕС има нужда повече от Турция, отколкото ние от ЕС"}
{"url": "https://www.faktor.bg/bg/articles/strelba-pred-parlamenta-v-buenos-ayres-ubit-e-deputat", "text": "Аржентински депутат е убит, а друг е в критично състояние след стрелба пред парламента в Буенос Айрес, предава AFP, цитирана от \"Фокус\". 61-годишният Хектор Оливарес е минала по площада пред Националния конгрес в 7:00 часа сутринта (местно време) със своя приятел Марсело Ядон, когато са били нападнати от автомобил. „Той е в критично състояние. В опасност е, в риск. Претърпя спешна операция, за да избегне смъртта\", разкри Пабло Роси, заместник-директор на болницата „Рамос Меджия\", в който е приет Оливарес. Министърът на сигурността Патриша Булрич заяви, че нападателите са наблюдавали района, преди да нанесат удар. „Ясно е, че това е мафиотски акт\",категорична бе Булрич. Депутатът е бил поразен с три куршума, заяви говорителят му Хектор Ленцинас, а Ядон е прострелян пет пъти и е починал. Оливарес е депутат в управляващата коалиция и е член на комисията по наказателно право. Работи по инициатива срещу насилието, свързано с футбола. Президентът на Аржентина Маурисио Макри обеща виновните да бъдат заловени. Часове по-късно бе арестуван роднина на собственика на сив „Фолксваген“, използван от нападателите. Предварителните заключения на следователите са, че основната мишена е бил Ядон. „Те са могли да убият и Оливарес, но не са го направили“, поясни министърът на сигурността.  Публикуван е видеозапис на убийството от охранителна камера. На него се вижда в близък план как двете жертви преминават край паркиран автомобил. Двама нападатели откриват стрелба от нея. Ядон пада, а Оливарес успява да извърви няколко метра, търсейки помощ. След това нападателите излизат от колата и напускат местопрестъплението.  Секунди по-късно полицай пристига на мястото и започва да оказва спешна първа помощ на Ядон.стрелба пред парламента в Буенос Айрес,", "date": "2019.05.10", "title": "Стрелба пред парламента в Буенос Айрес, убит е депутат (ВИДЕО)"}
{"url": "https://www.faktor.bg/bg/articles/parvan-simeonov-1-15", "text": "\"Беше ясно, че Борисов ще се опита да е по-активен и да си вземе кампанията в свои ръце. И той се опитва това да прави, както виждате. Донякъде дори и идването на папата успя да впише в кампанията. Защо Борисов прави това?\" коментира кампанията на ГЕРБ социологът Първан Симеонов пред \"Фокус\". \"Защото и както той сам отбеляза наскоро в „Панорама“: през скандалите се трупат негативи на тази кампания и затова самият той е принуден да влезе в ръчен режим, така да се каже.\", добави той. \"От друга страна, разбира се, от БСП забелязват това, забелязват, че Борисов е на практика в кампания и му казаха нещо от сорта на: „Защо не си вземеш отпуска?“. Примерно един месец си или министър-председател или кампанираш.\" Първан Симеонов коментира и кампанията на БСП. \"Те също играят според очакванията. Предния път 2017 година те направиха грешката малко да пресолят манджата с енергия, с пипер, с високи тонове. Този път – обратно, като че ли се опитват да се снишат и да оставят ГЕРБ да консумира собствените си проблеми, защото знаете, че голяма част от избирателите, които търсят някаква промяна, изпитват и в известна степен притеснение от същата тази промяна, защото в България вече десетилетие политиката е свързана с един и същи управленски стил. И не са малко хората, които казват: „Да, бих желал това да се промени, но не ми се скача много в неизвестното“, коментира Симеонов. \"И понякога БСП с много резкия си тон лекичко плаши в такива моменти. И затова сега БСП гледа да не плаши. Честно казано, в тази ситуация Борисов също гледа да не допусне грешката, която допусна миналия път. Ако помните, 2016 година на президентските избори той каза: „Ако не изберат моя кандидат за президент, аз си отивам“, с което наля масло в огъня и даде стимул да се гласува срещу него. Този път той не казва така, даже казва обратното. Казва, че каквото и да стане, той ще седи.\"", "date": "2019.05.10", "title": "Първан Симеонов: Борисов влезе в ръчен режим - взе кампанията в свои ръце"}
{"url": "https://www.faktor.bg/bg/articles/vmesto-da-hvane-metlata-zaev-izleze-v-otpusk", "text": "Министър-председателят на Северна Македония Зоран Заев няма да „мете“ функционери и други кадри – или поне през следващите четири дни. Премиерът си е взел кратък отпуск след президентските избори на 5 май, съобщават от правителствената пресслужба, цитирана от македонското електронно издание „Фактор“. \"Кабинетът на министър-председателя на правителството на Република Северна Македония информира, че премиерът Зоран Заев ще използва част от отпуска си в периода от 10 до 14 май по лични причини“, става ясно от официалното съобщение. „Службата на министър-председателя ще функционира гладко в периода на личното отсъствие на премиера”, се казва още в текста.  Преди мини-почивката на министър-председателя бе обявено, че след изборите за президент ще има „чистка“, т.е. кадрови промени в държавното ръководство, но и в по-ниските нива на управлението, както и в самия СДСМ.  Междувременно Заев се срещна с папа Франциск в Скопие на 7 май, бе в Сараево на среща на върха, участва в сесия на правителството и в отбелязването на Деня на Европа - 9 май, информира \"Фокус\".", "date": "2019.05.10", "title": "Вместо обещаната \"чистка\" в кабинета, Заев излезе в отпуск"}
{"url": "https://www.faktor.bg/bg/articles/navalyn-y-live-militaristichna-euforiya-obze-kremal-video", "text": "Опозиционният руски канал Навальный LIVE, правен от екипа на Алексей Навални, реши да илюстрира  милитаристична еуфория, което е обзела Кремъл с кадри от изказвания на руските властници и пропаганцисти. \"Ще покажем как спекулируат с паметта за войната. Властите непрекъснато повишават нивото на ненавист в руското общество. Руските власти така леко говорят за война, все едно нашата страна не е преживяла всичките й ужаси в миналото. Милитаристична еуфория не е това, което ще помогне да избегнем нови трагедии\", казват от екипа.", "date": "2019.05.10", "title": "Навальный LIVE: Милитаристична еуфория обзе Кремъл (ВИДЕО)"}
{"url": "https://www.faktor.bg/bg/articles/gdbop-razsledva-hakeri-iztochili-1-milion-leva-ot-balgarska-firma", "text": "ГДБОП разследва случай, при който хакери са източили 1 милион лева от сметките на българска фирма. Това обяви в интервю пред ''Труд'' началникът на отдел \"Киберпрестъпност\" в дирекцията Явор Колев. Той обясни, че това е най-голямата щета за наша компания заради компрометирана служебна комуникация. \"Почти всяка седмица в отдел \"Киберпрестъпност\" се явява представител на пострадала българска фирма от компрометирана служебна комуникация. Хакери придобиват достъп до комуникация с чуждестранен контрагент и в подходящ момент променят банковите детайли, където да се преведат парите. Както всички знаем - няма сто процентова сигурност и защита, но при желание и воля от ръководния състав на фирмата се постигат завидни резултати\", допълни Явор Колев. Той апелира към всички отговорни мениджъри да осъзнаят предизвикателствата на съвременния киберсвят и да инвестират в компетентен IT персонал, както и да обувачат всичките си служители. \"Пряко въздействие върху българския бизнес и интернет потребителите в страната имат най-вече атаките с криптолокър. Към фишинг имейл е прикачен зловреден код, който криптира всички важни потребителски данни, като се иска откуп в дигитална валута Биткойн. Жертви на подобни киберпрестъпления са родни компании от всякакъв калибър. Изключение не правят и правителствени и неправителствени организации, министерства, училища и т.н.\", допълни шефът на \"Киберсигурност\" в ГДБОП. По думите му, в момента българските компании са неподготвени за широк кръг от кибератаки.", "date": "2019.05.10", "title": "ГДБОП разследва хакери, източили 1 милион лева от българска фирма"}
{"url": "https://www.faktor.bg/bg/articles/evelina-slavkova-kakavto-i-da-e-rezultatat-na-izborite-ne-vyarvam-che-shte-pravitelstvot-shte-dade-ostavka", "text": "Какъвто и да е резултатът на изборите, не вярвам, че ще бъде подадена оставка на правителството, изказа мнение пред БНР Евелина Славкова от Изследователски център „Тренд“. За нея е интересна кампанията, която тече по много високите етажи на властта – „заигравките“ и острите реплики между президент и премиер. „В тази конфигурация се губи ролята на Корнелия Нинова, която не участва активно в този дебат, а президентът е влязъл в тази роля. Всъщност президентът го поставиха в тази роля управляващите и по-скоро може да доведе до негативи това налагане на мнението, че той представлява, защитава и играе в отбора на опозицията“. В предаването „Преди всички“ на програма „Хоризонт“ Славкова отбеляза, че изострената битка между ГЕРБ и БСП е започнала да сваля от рейтинга на президента. Според нея е било очаквано и поставянето на Цветан Цветанов на заден план. Цветанов вече плаща сметката по темата с апартаментите, подчерта тя. Има сериозен паритет между първите две политически сили с лек превес на БСП, каза Евелина Славкова и добави: „Това беше големият ефект на „Апартаментгейт“, което поставя управляващите в позиция, в която тези европейски избори, които можеха да бъдат по-лесни за тях, в момента се оказват трудни избори“. ", "date": "2019.05.10", "title": "Евелина Славкова: Правителството няма да даде оставка, независимо от резултата на изборите"}
{"url": "https://www.faktor.bg/bg/articles/novini/balgariya/yordanka-fandakova-za-5-godini-sme-namalili-2-5-pati-vrednite-emisii-ot-gradskiya-transport", "text": "95 % от столичните автобуси в движение бяха подменени за 5 години и по този начин сме намалили 2.5 пъти вредните емисии от транспорта в София. Това каза в ефира на БНТ кметът Йорданка Фандъкова, която увери, че обновяването на градския транспорт ще продължи и в бъдеще.  Столичният градоначалник опроверга твърденията, че цената на една пейка за ул. \"Граф Игнатиев\" е 10 000 лв. По думите ѝ, цената на пейките варират между 850 и 1290 лв. Фандъкова също така потвърди, че паветата пред храм-паметника \"Св. Александър Невски\" няма да бъдат подменяни при реконструкцията на зоната пред него. Паветата на пл. \"Св. Александър Невски\" ще останат и това не е новина, тъй като решението е от 2017 г., обясни Фандъкова. В твърдението, че ще бъдат подменени, тя видя партийни интереси. Моята позиция винаги е била, че в историческия център на града трябва да има минимални намеси по необходимост, за да запазим духа на стара София, каза столичният кмет. Ще бъдат монтирани участъците на паважа в лошо състояние, като ще бъдат подменени и тротоарите. Остава решението зоната от ул. \"Оборище\" до храм-паметника \"Св. Александър Невски\" да е пешеходна, заяви Йорданка Фандъкова, като уточни, че срокът за изпълнение на ремонта е една година. Проведената проверка показва, че на ул. \"Граф Игнатиев\" няма пейки на цена 10 000 лв. - цената им варира между 850 и 1290 лв., обясни столичният кмет. Архитектурните композиции в зона 2 са 12 на брой, като пет от тях може да се видят на пл. \"Гарибалди\". Проверката за стойността им е показала, че цената им варира между 1460 и 2166 лв. Така цялата композиция е на цена от 8500 лв., обясни Йорданка Фандъкова. Крайната цена на проекта е определена и няма да се променя, заяви столичният кмет. На някои места не е възможно да се монтират подземни контейнери за смет, тъй като или инфраструктурата не позволява, или има съпротива от живущите в района. Поставените до момента такива контейнери ще започнат да функционират, когато обектът бъде приет, обясни Йорданка Фандъкова. Има 10 големи обекта в София, където ще се проведат мащабни ремонти това лято. Два от тях столичният кмет определи като стратегически - продължаването на работата по вътрешния ринг на града и изграждане на канализационен колектор. Очаква се и продължаването на Южната дъга на Околовръстния път, както и ремонт на бул. \"Президент Линкълн\" в \"Овча купел\", наред с други, обясни Фандъкова. Има още много работа за вършене, каза на финала на интервюто кметът на столицата", "date": "2019.05.10", "title": "Йорданка Фандъкова: За 5 години сме намалили 2.5 пъти вредните емисии от градския транспорт в София"}
{"url": "https://www.faktor.bg/bg/articles/arestuvaha-severnokoreyski-korab-narushil-mezhdunarodnite-sanktsii-sreshtu-phenyan", "text": "Американското правителство съобщи, че е задържало севернокорейски товарен кораб, използван за превоз на въглища в нарушение на международните санкции срещу Пхенян, предаде БТА, цитирайки АП. Министерството на правосъдието на САЩ съобщи днес за задържането на кораба и 20-членния екипаж, което е било извършено миналия месец от индонезийските власти. Според американски служители плащания за поддръжката и оборудването на кораба са били правени неумишлено в американски долари през американски банки. Съобщението бе направено в момент на напрежение между САЩ и КНДР, няколко часа, след като Северна Корея изстреля ракети, вероятно с малък обсег, за втори в рамките на пет дни. Изстрелването на ракетите може би е знак, че преговорите за ядрено разоръжаване със САЩ може да са в опасност.", "date": "2019.05.10", "title": "\"Арестуваха\" севернокорейски кораб, нарушил международните санкции срещу Пхенян"}
{"url": "https://www.faktor.bg/bg/articles/novini/svyat/bryuksel-otnovo-skastri-rumaniya-zaradi-promeni-v-antikoruptsionniya-zakon", "text": "Европейският съюз предупреди отново Румъния, че може да понесе по-тежки последици заради промените в антикорупционните закони, направени от управляващите, съобщи Ройтерс. Европейската комисия на няколко пъти каза, че промените на законите, които включват намаляването на давността на някои престъпления по служба, представляват обезсмисляне на десетилетия реформи в Румъния. Председателят на Европейската комисия Жан-Клод Юнкер беше попитан дали са необходими мерки, за да бъде принудена Румъния да се придържа към стандартите на Европейския съюз.\"Да, Румъния заслужава особено внимание. Това е нещо, което ще направим в следващите дни и седмици. Върховенството на закона трябва да важи за всички и това е пътя, по който ще продължим\", отговори Юнкер. Управляващите в Румъния социалдемократи не отговориха на Юнкер директно, но техният лидер Ливиу Драгня каза на предизборен митинг в Яш, че Румъния е третирана несправедливо от Европейския съюз прекалено дълго и хората трябва да \"гласуват за патриотичната Социалдемократическа партия\".", "date": "2019.05.10", "title": "Брюксел отново скастри Румъния заради промени в антикорупционния закон"}
{"url": "https://www.faktor.bg/bg/articles/mashinite-za-elektronno-glasuvane-veche-sa-v-balgariya", "text": "Всичките машини за гласуването на евровота вече са в България, съобщи пред БНР Веселин Тодоров от „Сиела Норма“. По думите му това са 3000 машини плюс резервни 10%. Те са в склад, одобрен от ЦИК. Вероятно днес от Комисията ще проверят и преброят машините.  „До 15-и представители на ЦИК трябва да проверят софтуера. Вчера имаше проверка на софтуера – дали работи така, както е описано в процедурата. Имаме одобрение. До 15-и трябва да се провери дали това е инсталирано на всички машини. Смятаме, че няма да е проблем за тези пет дни това, което е одобрено, да го инсталираме на всичките 3000 машини. На 15-и или в близките дни след това може да има одит от външна организация, вероятно академична институция, която ще провери дали вътрешните процеси, по които работи системата, са такива, каквито са описани. След това идва най-истеричната част – разнасянето на машините, което ще стане на 24-и срещу 25-и май. След това нашите колеги напускат мястото и са на разположение през целия ден в неделя, без да имат право да са вътре в секциите, но да са на повикване при технически проблеми“, обясни Тодоров.  Веселин Тодоров увери, че имат достатъчно експерти, за да покрият всичките изборни секции.  По думите му машините за гласуването са произведени специално за България, което е и причината за по-високата цена за наем. Ако след тези избори законодателят се откаже от машинното гласуване, тези машини до голяма степен остават непотребни, обясни той.", "date": "2019.05.10", "title": "Машините за гласуване на евровота вече са в България"}
{"url": "https://www.faktor.bg/bg/articles/zavisimi-sadii-plashat-komisiyata-s-vss", "text": "Съдии от Върховния административен съд (ВАС), свързани с тоталитарни институции на Държавна сигурност или с лица от бившия агентурен апарат на ДС открито заплашиха Комисията по досиетата, че ще сезират Висшия съдебен съвет по казус, който повдига публично въпроса може ли съдии, за които има съмнения, че са зависими от едни или други факти от тоталитарното комунистическо минало, да разглеждат и решават дела, завесени от сътрудници на тоталитарните комунистически служби срещу решения на Комисията по досиетата, с които те са разкрити по закона за досиетата. Заплахата на съдиите от ВАС срещу Комисията е направена именно по време на заседание, на което е разглеждано едно тези дела и е описаната в протокола от съдебното заседание, с който   разполага. Това става на 15 април 2019 г. при съдебен състав председател Галина Христова и членове Пламен Петрунов и Албена Радославова. Преди даване на ход на делото юрисконсултите на Комисията по досиета представят становище на председателя на независимата държавна институция Евтим Костадинов, с което той иска отвод на един от съдии по делото – Пламен Петрунов. Основанието за искания отвод, изложено от Костадинов е, че „част от образованието му [на Пламен Петрунов] е свързано с факултета за Държавна сигурност при Висшата специална школа на МВР в Симеоново, което звено е обучавало бъдещи кадри на ДС”. „Подборът на кандидатите за влизането в този факултет е извършван от съответните районни управления на МВР, т.е. не по общия ред за влизане във висши учебни заведения. Тези кадри са били обучавани именно с цел професионална реализация в ДС и им се е предоставяла и гражданска специалност”, посочва още председателя та Комисията. Според него  „резонно е това да породи съмнения в обективността и безпристрастността му при разглеждане на първоинстанционното решение по делото образувано по жалба срещу акт на Комисията, тъй като Комисията се е произнесла именно на база архивни документи, изготвени от служители на бившата Държавна сигурност.” Съдебният състав е отхвърлил тези аргументи, като председателят на състава Гарина Христова е заявила, че „в случай, че председателят на Комисията не уважи и това определение, съдът ще сезира Висшия съдебен съвет с искане за тълкуване по въпроса: „Налице ли е основание по смисъла на чл. 22, ал. 1, т . 6 от ГПК за отвод на съдия, който е завършил конкретно учебно заведение.” Този въпрос обаче е напълно подвеждащ, защото, ако съдът е независим и иска да стигне до истината трябва да попита нещо съвсем друго, което конкретизира казуса: „Може ли съдия, започнал своето образование в специалната школа на МВР- ДС, факултет „Държавна сигурност”, да заседава и решава дела, заведени от сътрудници на тоталитарните комунистически служби срещу решения на Комисията по досиетата. Припомняме, че съдия Пламен Петрунов е един от съдиите във ВАС, които лансират в своите решения теза, противоречаща на основния дух на закона за досиетата, приет от 40-то Народно събрание при пълен политически консенсус, а именно българското общество да научи сътрудниците на тоталитарните комунистически служби, заемали или заемащи ръководни постове след 10 ноември 1989 г. Петрунов е отменил редица решения на Комисията, с аргумента, че тя не може да обявява сътрудниците повече от един път. Тоест той лишава обществото от правото на информиран избор за другите ръководните позиции на сътрудници, ако те са заемали такива през прехода или при кандидатурата им от тяхна страна при избори. Петрунов е един от 8-те нови съдии, които през 2015 г. са назначени като титуляри във ВАС, избрани сред 33 кандидати. Оценяването се извършва от 5-членна комисия, за която тогава „Съдебни репортажи” посочва, че повечето ѝ членове са близки на председателя на ВАС по това време Георги Колев. Сайтът dnevnik.bg пише през 2015 г., че както председателят Колев, така и Петрунов е завършил школата на МВР в Симеоново през 1990 г. През 1991 г. Петрунов е назначен за районен съдия в Стара Загора. От 2007 г. е председател на Административния съд в Стара Загора, а през април 2014 г. е командирован във ВАС от Георги Колев. Преди известно време стана известно, че съдийката от ВАС Галина Христова пък си прави самоотвод по едно от делата на агент на ДС срещу решение на Комисията, защото се оказва, че е във фактическо съжителство с въпросния жалбоподател. Става въпрос за проф. Ивайло Мирчев (р. 1954 г.) от Националната художествена галерия, председател на Съюза на българските художници (2004-2011). Мирчев е разкрит от Комисията по досиетата като съдържател на явочна квартира „СЛАВЯНКА” на Шесто управление на ДС за борба с идеологическата диверсия от 1976 г. Досието му е унищожено през месец май 1990 г. по време на управлението на БСП с кабинета Луканов, когято ДС прочиства досиетата тайно от обществото и политическата опозиция.", "date": "2019.05.10", "title": "Зависими съдии плашат Комисията по досиетата с ВСС"}
{"url": "https://www.faktor.bg/bg/articles/ekspert-prestapna-grupa-pecheli-milioni-dnevno-ot-toka-chrez-nek", "text": "На 7 май, след многото празници, имаше нормално предлагане и нормална цена на промишления ток. На следващия ден Националната електрическа компания намали три пъти количеството предлагана енергия и цената изхвърча – в продължение на два дни беше най-високата в Европа - 84 евро на мегават, докато например в Сърбия, Румъния и Унгария беше около 40 евро на мегават. Това заяви в сутрешния блок на Нова телевизия \"Здравей, България\" председателят на Управителния съвет на Асоциацията на индустриалния капитал в България Васил Велев. Има минимални количества, които трябва да се предложат от държавата на борсата. За нас умишлено се създава дефицит, не можем да повярваме, че това е от некадърност. При един такъв дефицит се изземват стотици хиляди, милиони дневно от хората, защото, като е по-скъп токът, заплатите са по-малки, а стоките поскъпват. Тези огромни суми чрез НЕК и Електроенергийния системен оператор впоследствие се дават на американските централи, на ТЕЦ-Варна и на Ковачки, заяви Велев. Това се случва системно, така не може да се продължава. Пазарът на ток за бизнеса е манипулиран и има всички признаци на организирана престъпна група. При такъв НЕК на нас не ни трябват врагове, не ни трябва конкуренция. Поискали сме да се самосезират и КЕВР, и прокуратурата, за да видим защо се стига до тази ситуация, подчерта Велев. По думите му НЕК трябва да се преструктурира. Дружеството трябва да се раздели по лицензи, защото в момента в него има едно порочно кръвосмешение – НЕК е и производител и доставчик, и търговец на ток, и в мътна вода се лови риба, каза още Васил Велев.", "date": "2019.05.10", "title": "Експерт: Престъпна група печели милиони дневно от тока чрез НЕК"}
{"url": "https://www.faktor.bg/bg/articles/cherven-politolog", "text": "Евроизборите са битка за възстановяване на европейския характер на битието ни. Хората искат да живеят и работят по правила, валидни за всички, за да имат нормален живот. Решаването на този проблем минава през тези избори. Няма как да се строи върху развалини. Това коментира за \"Фокус\" политологът проф. Александър Маринов. По думите му политиците не могат или не искат да говорят за същинските въпроси, засягащи кампанията. Тази немощ добре кореспондира със засилващата се нагласа на обществото и гнева му към недъзите на управляващите. Според Маринов в момента няма алтернатива, която да припознаем като ново начало, има много лоши и по-малко лоши. По думите му в някои случаи бунтът е неизбежен, за да дойде сериозния набор от критерии и да започнем да избираме на друг принцип. Европейските избори са точно тази точка на пречупването, посочи политологът. Мощната тенденция на ГЕРБ си отива, едва ли ще изчезне, но методът на управление чрез страх и купуване вече не работа, отбеляза още Маринов. Според него от ГЕРБ ще загубят изборите, което ще доведе до нова политическа ситуация. Хората искат да премахнат статуквото. Воплите на премиера Бойко Борисов, че няма да подаде оставка, означават, че точно това ще стане, прогнозира политологът.", "date": "2019.05.10", "title": "Политолог: След евроизборите ще има нова политическа ситуация у нас, очаквам оставка на Борисов"}
{"url": "https://www.faktor.bg/bg/articles/radan-kanev-1-7", "text": "Възраждането на \"Южен поток\" няма да подкрепим. Ще подкрепим проект, който е съобразен с европейското законодателство, който е икономически изгоден за България. Такъв към момента няма на масата, да, разбира се, ще подкрепим. По отношение на АЕЦ \"Белене\" има и допълнителен проблем. Не мога да си представя, че БАН дава един доклад, че площадката е със сеизмичен риск, а 30 години по-късно дава доклад , че няма сеизмичен риск.      Това отговори кандидадът на \"Демократична България\" Радан Кънев в предизборното студио на Нова тв на въпрос на проф. Боян Дуранкев, кандидат на \"Коалиция за България\" дали ще подкрепят енергийните проекти АЕЦ \"Белене\" и \"Южен поток\".  Ядрената енергетика е въпрос не за децата, не за внуците ни, а за поколения напред. Никакви рискове със здравето на бъдещите поколения, площадката в Белене е неподходяща, заяви Кънев. Не тровим децата си с джендъри, тровим ги с фини прахови частици. ЕС ни дава 8 милиарда за чист въздух, ние сме усвоили 1 %. Дървената мафия е тази, която осигурява отопление с твърдо гориво, заяви Радан Кънев. \"Къде бяхте, когато ВМРО скочи именно за чистия въздух\", попита го Александър Сиди, кандидатна ВМРО .", "date": "2019.05.10", "title": "Радан Кънев: Как БАН дава доклад, че за АЕЦ \"Белене\" има сеизмичен риск, а 30 години по-късно дава доклад, че няма сеизмичен риск"}
{"url": "https://www.faktor.bg/bg/articles/muravey-radev-1-1", "text": "Не виждам в Демократична България дясна партия. Радан Кънев веднъж е заявил: \"че кой е казал, че съм десен\". Тафров казва, че няма да се присъедини към ЕНП, ако стане евродепутат. Част от ръководството на ДСБ казват смущаващи неща, които няма как да привлекат десните избиратели да гласуват за тях. Христо Иванов няма как да мине за десен човек, а неговата партия \"Да, България\" е повече лява партия, отколкото дясна. А Зелените са откровено леви...Така че ГЕРБ в обединение с няколко десни формации може да привлекат десните хора, за да бъде спрян походът на БСП към властта. Това коментира в студиото на Би Ти Ви бившият финансов министър Муравей Радев. Той изрази своята позиция и по отношение коментарите на президента Румен Радев вчера. Според Радев всеки човек има право на политически пристрастия. Когато някой стане министър-председател, той става база на своите политически възгледи и пристрастия, което е нормално. Но когато бъдеш избран за президент, тогава нямаш право на политически пристрастия, посочи той. ,,На президента не му отива да говори за предизборното харчене на пари. Корнелия Нинова може да си позволи да говори така, но не и държавният глава, който трябва да олицетворява нацията'', подчерта още Радев. Според него битката ще бъде между твърдите ядра на ГЕРБ и БСП. Но въпросът е един – или ГЕРБ и няколко десни партии, или да управлява Нинова и БСП, което е опасно за държавата.  Ако БСП беше една нормална партия, нека да управлява. Ама БСП не е и никога не е била такава. Тя все по-видимо се отдалечава от социалдемократизма и се връща към своите болшевишки корени. Винаги, когато управлява БСП, държавата се съсипва – така беше при Луканов, Виденов, Станишев, Орешарски... При Нинова ни чака същият резултат, а именно национална трагедия'', подчерта той. ,,Пред сградата на парламента трябва да бъде опънат огромен надпис, на който да пише: \"БСП е опасна за вашето здраве\". Както на цигарените кутии'', коментира бившият финансов министър и допълни, че е в реда на нещата всяка една опозиция да настоява за предсрочни избори.", "date": "2019.05.10", "title": "Муравей Радев: Десният избирател трудно ще припознае в \"Демократична България\" обединението, за което да гласува"}
{"url": "https://www.faktor.bg/bg/articles/pred-ochite-na-kim-chen-un-phenyan-izvarshi-uchenie-za-nanasyane-na-udar-na-golyamo-razstoyanie", "text": "Северна Корея е осъществила военно учение за нанасяне на удар на голямо разстояние, съобщи държавната информационна агенция КЦТА, ден след като Сеул каза, че Пхенян е изстрелял две ракети с малък обсег към Японско море, предаде ДПА. Учението било разпоредено и наблюдавано от севернокорейския лидер Ким Чен-ун. Успешните маневри за разполагане на сили и нанасяне на удар, чиято задача бе да се провери способността за бързо реагиране на отбранителните части, показа мощта на тези части, които са напълно подготвени да осъществят вещо всяка операция, отбеляза КЦТА. Южнокорейският обединен комитет на началник-щабовете каза, че вчера две изстреляни от Северна Корея ракети с малък обсег са прелетели съответно 420 и 270 км, преди да паднат в морето. Резолюциите на ООН забраняват на Северна Корея, извършила няколко ядрени опита, да изстрелва балистични ракети с малък, среден и голям обсег. Ако Пхенян е осъществил изпитание на балистични ракети вчера, това би било нарушение на условията на ООН. КЦТА не уточни какво точно е било изстреляно, посочва БТА.", "date": "2019.05.10", "title": "Пред очите на Ким Чен-ун Пхенян извърши учение за нанасяне на удар на голямо разстояние"}
{"url": "https://www.faktor.bg/bg/articles/oblachnostta-shte-namalyava-temperaturite-do-22-gradusa", "text": "В петък все още на много места в страната ще има превалявания, главно в Източна България - и гръмотевици, но от запад ще започне разкъсване и намаление на облачността. Вятърът ще се ориентира от запад-северозапад и ще бъде до умерен. Максималните температури ще бъдат между 17 и 22 градуса, в София - около 17 градуса. Над Черноморието преди обяд ще бъде предимно облачно, но в следобедните часове, главно по южното крайбрежие, ще се разкъса. Ще има превалявания, възможни са и гръмотевици. Ще духа до умерен юг-югозападен вятър, който през деня ще отслабне и ще се ориентира от северозапад. Максимални температури на въздуха: 15-19 градуса. Температурата на морската вода е 13-14 градуса. Вълнението на морето ще бъде 2-3 бала. В планините също ще има превалявания от дъжд, над 2000-2100 метра - от сняг. На отделни места ще прегърми. По-значителни намаления на облачността ще има по-късно през деня. Ще духа умерен и силен северозападен вятър. Максималната температура на височина 1200 метра ще бъде около 11 градуса, на 2000 метра - около 4 градуса. В събота ще има повече слънчеви часове, ще се затопли. Краткотрайни превалявания ще има в следобедните часове в крайните източни райони и планините. В неделя вятърът ще се обърне от изток-югоизток. Облачността ще се увеличи и след обяд на места в западните райони ще превали. Дневните температури ще се повишат още малко.", "date": "2019.05.10", "title": "Облачността ще намалява, температурите - до 22 градуса"}
{"url": "https://www.faktor.bg/bg/articles/novini/svyat/dzheyms-komi-tramp-e-vazprepyatstval-pravosadieto-poiskal-e-uvolnenine-na-spetsialniya-prokuror", "text": "Бившият директор на ФБР Джеймс Коми заяви, че президентът на САЩ Доналд Тръмп е възпрепятствал правосъдието по време на провежданото от специалния прокурор Робърт Мълър разследване за намесата на Руската федерация в американските избори за президент през 2016 година, предаде  CNN. Той каза, че изхождайки от данните, представени в редактираната версия на доклада на Мълэр, може да се смята, че Тръмп е имал противозаконни намерения.  „Изглежда точно така, отчитайки някои епизоди. Неговото искане към Дон Макган (бивш съветник в Белия дом) да уволни специалния прокурор, това според мен е показателен пример“, заяви Коми.  Бившият директор на ФБР заяви, че без съмнение, ако Тръмп не беше президент, то въз основа на доклада, щяха да му бъдат повдигнати официални обвинения за възпрепятстване на правосъдието.", "date": "2019.05.10", "title": "Джеймс Коми: Доналд Тръмп е възпрепятствал правосъдието, поискал е уволнение на специалния прокурор"}
{"url": "https://www.faktor.bg/bg/articles/mayk-pompeo", "text": "Държавният секретар на САЩ Майк Помпейо заяви, че заплашителните изявления и действия на Иран в последните седмици ескалират и предупреди Техеран, че всяка атака срещу американските интереси ще получи бърз и решителен отговор от Вашингтон, предаде Ройтерс, цитиран от БТА. \"Режимът в Техеран трябва да разбере, че всяка атака, извършена от него или негови пълномощници, които и да са те, срещу американски интереси и или граждани, ще получи бърз и решителен отговор от САЩ\", каза Помпейо, който се вчера се върна от обиколка в чужбина по-рано от предвиденото, за да участва в срещи, посветени именно на Иран. \"Не се стремим към война, но Иран не бива да тълкува погрешно сдържаността ни до момента като липса на решителност\", подчерта държавният секретар.", "date": "2019.05.10", "title": "Майк Помпео: Всяка атака на Иран ще получи бърз и решителен отговор"}
{"url": "https://www.faktor.bg/bg/articles/emanuil-yordanov-predlozhenite-za-nk-tekstove-za-neizbezhnata-samootbrana-sa-s-propaganden-i-predizboren-harakter", "text": "Пропаганден и предизборен е характерът на предложените текстове в НК, касаещи неизбежната самоотбрана. Това каза за сутрешния блок „Добро утро, България“ на Радио „Фокус  бившият вътрешен министър Емануил Йорданов. Те звучат познато и не целят нещо градивно, обясни той, като припомни, че подобни бяха приети през лятото на 1997 година от 38-то Народно събрание. Голяма част от тогавашните предложенията бяха обявени за противоконституционни, уточни Йорданов. Според него действащият текст по отношение на неизбежната самоотбрана няма нужда от промяна. Колкото по-неясен е законовият текст, толкова по-големи проблеми създава при прилагането му, уточни бившият вътрешен министър. Има опасност от извършването на умишлено престъпление под прикритието на неизбежната самоотбрана, добави той. „Действащият текст на НК, чл. 12 дава достатъчна възможност на хората да се защитават от противоправно нападение срещу тях. Проблемът в България е, че нивото на правосъзнание е много ниско. Не се разяснява на хората какви са законовите възможности и техните права. От там идват и объркванията, защото никой не мисли за това , че няма как да има неизбежна отбрана тогава, когато си застрелял някого в гърба, защото човек не може да върви с гръб към теб, за да те нападне“, отбеляза Емануил Йорданов. Той каза още, че за сигурността на хората в малките населени места са необходими адекватни мерки, които не са свързани с промяна на закона. Проблемът има поле за дискусия, в която да се включат специалисти, занимаващи се с Наказателно право, добави бившият вътрешен министър.", "date": "2019.05.10", "title": "Емануил Йорданов: Предложените за НК текстове за неизбежната самоотбрана са с пропаганден и предизборен  характер"}
