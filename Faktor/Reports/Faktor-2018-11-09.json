{"url": "https://www.faktor.bg/bg/articles/ekaterina-zaharieva-parviyat-chovek-koyto-podkrepi-pakta-na-oon-za-migratsiyata-beshe-rumen-radev", "text": "В спор за пакта на ООН за миграцията, който днес предизвика нова истерия в БСП, обвинявайки управляващите, че са го подписали, Екатерина Захариева се обърна в студиото на \"Панорама\" на БНТ към лидерката на БСП Корнелия Нинова, която също бе гост на предаването, като я покани да се включи в обсъждането, което тепърва ще се проведе. Външният министър напомни, че първият човек, който е подкрепил пакта на ООН за миграцията, е Румен Радев в реч миналата година. \"Целта на този пакт е да спре незаконната миграция и опазване на външните граници. Немалко българи са мигранти по света. Искаме и те да се третират по равен начин\", заяви Захариева. \"Дебатът за миграцията се води в момента вътре в Америка. Още 5 държави-членки на ЕС, включително и ние, не пътуваме към САЩ без визи. Няма как да не повдигаме тези теми\", каза Захариева. \"Там, където са интересите на България, там застава България\", каза вицепремиерът. В САЩ ще се въведе нова система за контрол на мигрантите. Сигурна съм, че това ще доведе до по-нисък процент на отказите. Изпълнили сме всички останали критерии, отказите трябва само да паднат под 3% и ще се реализира безвизово пътуване, обясни Захариева. Тя коментира и скандала с продажбата на удостоверения за българско гражданство. \"Това, което трябва да направи държавата, е първо да се разследват тези всички случаи на съмнение за корупция. Чувам благодарности и похвали за това, че сме стабилна държава. Нямаме причина да виждаме само негативните неща\", каза Захариева. На въпрос дали САЩ ни натиска да купуваме оръжия от тях, вицепремиерът отговори: \"САЩ не ни натискат да купуваме оръжие от тях. Важно е нашето въоръжение да отговаря и да е съвместимо с това на съюзниците ни. Не съм усещала натиск от страна на Джон Болтън\", сподели тя.", "date": "2018.11.09", "title": "Екатерина Захариева: Пръв Румен Радев подкрепи пакта на ООН за миграцията"}
{"url": "https://www.faktor.bg/bg/articles/novini/svyat/pozhar-gori-v-turski-mol-ima-blokirani-hora", "text": "Пожар се разрази днес в мол в град Люлебургаз, който се намира в граничещия с България окръг Къркларели, съобщи БТА, цитирайки турската телевизия НТВ. Има блокирани хора на последния етаж на търговския център. Спасителни екипи в момента опитват да изведат блокираните хора. На мястото на инцидента са пристигнали пожарни екипи, полиция и линейки. Валията на Къркларели Осман Билгин заяви, че при пожара има обгазени хора. Той добави, че огънят е възникнал в детски кът по неустановени засега причини.", "date": "2018.11.09", "title": "Пожар гори в турски мол, има блокирани хора"}
{"url": "https://www.faktor.bg/bg/articles/novini/svyat/germanskiyat-prezident-kam-sagrazhdanite-si-othvarlete-agresivniya-natsionalizam", "text": "Германският президент Франк-Валтер Щайнмайер призова съгражданите си да възприемат просветения, демократичен патриотизъм и да отхвърлят агресивния национализъм, придаващ романтичен характер на историята на страната, предаде АП. Държавният глава на Федералната република добави, че признаването и съхраняването на спомена за тъмното нацистко минало на Германия трябва да се смята за сила, а не за слабост. Той каза това в реч пред  парламента в Берлин по случай стогодишнината от провъзгласяването на германската република след Първата световна война. На 9 ноември се отбелязват още годишнините от нацисткия погром срещу евреите през 1938 г., известен като Кристалната нощ, и от падането на Берлинската стена през 1989 г., което за много хора ознаменува края на Студената война. Като упрек към крайнодясната партия \"Алтернатива за Германия\", Щайнмайер призова съгражданите се да отхвърлят тези, които искат изключване на малцинствата. По-късно днес ръководството на Централния съвет на евреите в Германия, Щайнмайер и канцлерът Ангела Меркел участваха в церемония в Берлин за отбелязване на 80-годишнината от Кристалната нощ. Председателят на Централния съвет на евреите в Германия Йозеф Шустер и Меркел произнесоха речи в синагогата на улица \"Рике\" в Берлин. Сред гостите бяха фигури от политическите, научните, индустриалните и църковните среди, както и представители на сферата на културата. В синагогата на улица \"Рике\" има места за над 2000 души, което я прави най-голямата в Германия и втората най-голяма в Европа след централната синагога в Будапеща. По време на погрома синагогата първоначално е подпалена, но скоро след това районният полицейски началник дава заповед пожарът да бъде изгасен, защото заплашвал да обхване и околните сгради. Религиозни служби в синагогата е имало до 1940 г., когато хитлеристката армия е иззела сградата за склад. При погрома, който започва на 9 ноември 1938 г., са разграбени и опожарени стотици синагоги и еврейски магазини, десетки хиляди евреи са публично унижени и депортирани, а най-малко 100 са убити. Началото на организираната кампания на нацисткия режим на насилие срещу еврейското население в Германия става известно като \"Кристалната нощ\", защото улиците били осеяни със стъкла от счупените прозорци на еврейските къщи. При погрома нацистите опустошават 7500 еврейски магазина и институции в цяла Германия. Те подпалват повечето от синагогите и еврейските молитвени домове, които в цялата страна са общо около 1200, разрушават еврейски гробища и нахлуват в жилищни домове. Броят на загиналите е неясен. Нацисткият режим говори за 91 мъртви евреи. Историците предполагат, че живота си в резултат на погрома са загубили над 1300 души. По време на насилието над 30 000 са транспортирани в концентрационни лагери. Нацистите посочват като причина за размириците убийството в Париж на германския дипломат Ернст фом Рат на 7 ноември 1938 г. Извършителят е 17-годишен евреин на име Хершел Гринспан. Властите в Берлин забраниха планирана за днес демонстрация на десни екстремисти в района на централната жп гара, решение, което председателят на Централния съвет на евреите в Германия Шустер приветства.", "date": "2018.11.09", "title": "Германският президент към съгражданите си: Отхвърлете агресивния национализъм"}
{"url": "https://www.faktor.bg/bg/articles/novini/svyat/v-kaliforniya-evakuiraha-nad-40-hil-dushi-zaradi-ogromen-gorski-pozhar", "text": "Над 40 хиляди души бяха евакуирани заради огромен горски пожар в американския щат Калифорния. Стихията изпепели почти изцяло няколко големи селища в района на Сакраменто. За жертви и пострадали засега не се съобщава. Огънят е обхванал болница и стотици домове, а хиляди хора са били принудени да бягат от пламъците с колите си или пеша. Пожарът, наречен „Лагерен огън”, избухна вчера вечерта край Кемп Крийк, северно от Сакраменто. За часове огънят се разрази и обхвана над 700 хектара, раздухван от силните ветрове и високите температури. Цели квартали, училища и болници бяха евакуирани. В град Парадайз някои от жителите бяха блокирани в домовете си от пламъците, достигащи 15 метра височина. „Беше просто безумие, не знаех дали ще успея да избягам. И двете автоалеи бяха в пламъци. Все пак трябваше да премина. Усещах как жегата прониква в колата ми, докато карах през огъня”, разказа очевидец, попаднал в капана на стихията. Горски пожар бушува и в Южна Калифорния. Близо 500 пожарникари се борят със стихията. Няма засегнати жилищни или бизнес сгради.", "date": "2018.11.09", "title": "В Калифорния евакуираха над 40 хил. души заради огромен горски пожар"}
{"url": "https://www.faktor.bg/bg/articles/novini/balgariya/radev-se-napravi-na-petar-mladenov-obyavi-che-demokratsiyata-e-zastrashena", "text": "\"29 години след началото на прехода у нас, основите на българската демокрация са критично застрашени\", заяви президентът Румен Радев в обръщение към народа по БНТ. Според президента през годините \"медиите са абдикирали от ролята си на коректив, а пропагандата задушава плурализма\". \"Демократичните институции атрофират. Решенията се вземат на тъмно, често еднолично. Лобизмът и корупцията пронизват цялата система на държавно управление и го правят арогантно\", каза още той. По думите му, демографският срив и емиграцията са оценка за моралната и социалната криза в обществото, а кризата налага радикално преосмисляне и политика, ориентирана към човека.  \"Преди 29 години демократичните промени започнаха със смяна на върха. Днес демократичните свободи се нуждаят от широка, гражданска подкрепа. Загубата на демократичните завоевания връща историческия часовник на България назад. Убеден съм, че заедно няма да го допуснем\", завърши той.", "date": "2018.11.09", "title": "Радев се направи на Петър Младенов, обяви, че демокрацията е застрашена"}
{"url": "https://www.faktor.bg/bg/articles/britanski-zam-ministar-hvarli-ostavka-zaradi-uzhasna-greshka-v-brekzit", "text": "Британският зам.-транспортен министър Джо Джонсън напусна днес правителството на премиера Тереза Мей заради несъгласие с наближаващата сделка за Брекзит, като призова за втори референдум за напускането на ЕС, предаде АФП. „Все по-ясно ми става, че споразумението за напускане, което се финализира, докато аз пиша, ще бъде ужасна грешка“, написа той в писмото за оставката си. Джо Джонсън, който подкрепи оставането на Великобритания в ЕС на референдума през 2016 г., е по-малък брат на Борис Джонсън, който бе острие на кампанията за напускане на съюза и подаде оставка през юли като външен министър заради плановете на Мей за Брекзит. Джо Джонсън бе държавен министър на транспорта - т.е. №2 в транспортното министерство, от 9 януари тази година.", "date": "2018.11.09", "title": "Британски зам.-министър хвърли оставка заради „ужасна грешка“ в Брекзит"}
{"url": "https://www.faktor.bg/bg/articles/novini/svyat/novo-zemetresenie-na-zakintos", "text": "Земетресение с магнитуд 4,2 по Рихтер отново разтърси гръцкия остров Закинтос тази нощ, съобщи агенция АНА, цитирана от БТА. Трусът е станал 46 минути след полунощ в Йонийско море, на 41 км югозападно от Закинтос. След труса с магнитуд 6,4 по Рихтер, който беше регистриран на Закинтос на 26 октомври, на острова бяха регистрирани множество вторични земетресения.", "date": "2018.11.09", "title": "Ново земетресение на Закинтос"}
{"url": "https://www.faktor.bg/bg/articles/novini/balgariya/k-ananiev-kasata-shte-pokriva-vsichko-plashtano-dosega-ot-tsfld", "text": "Здравният министър увери, че Здравната каса ще покрива всичко, плащано досега от Фонда за лечение на деца. Кирил Ананиев отговори на питане на депутата от БСП Михаил Христов за това какви промени ще има, след като Фондът премине към Здравната каса. \"Процесът ще се осъществи без да се отнемат досега съществуващи права на нуждаещите се пациенти за достъп до лечение и няма да могат да се ползват за други цели. Ще се осигури пълна прозрачност, НЗОК взима решение на базата на обективни и ясни медицински критерии въз основа на европейските изисквания и регламенти за лечение на чужди граждани, деца и възрастни, в чужбина\", заяви министърът.", "date": "2018.11.09", "title": "К. Ананиев: Касата ще покрива всичко, плащано досега от ЦФЛД"}
{"url": "https://www.faktor.bg/bg/articles/novini/svyat/dzhanan-dural-osadiha-bivshata-parva-dama-na-filipinite-imelda-markos-za-koruptsiya", "text": "Филипинският съд разпореди ареста на бившата първа дама Имелда Маркос, след като я призна за виновна за корупция по време на управлението на нейния съпруг - дикататорът Фердинанд Маркос. Срещу нея се водят десетки дела за корупция още от 1986 г., когато обществени протести, подкрепени от армията, свалят от власт семейство Маркос. През 20-е години на управлението им в страната е въведено военно положение, а хиляди противници на властта са убити или се водят безследно изчезнали. 89-годишната Имелда Маркос е известна с огромната си колекция бижута и обувки. Специален антикорупционен съд я осъди на 6 до 11 години затвор за присвояване на близо 200 милиона долара. Тя може да обжалва.", "date": "2018.11.09", "title": "Осъдиха бившата първа дама на Филипините Имелда Маркос за корупция"}
{"url": "https://www.faktor.bg/bg/articles/novini/svyat/svetovnata-razhdaemost-e-namalyala-napolovina-ot-1950-godina", "text": "Световната раждаемост е намаляла наполовина от 1950 година, като са налице големи различия според жизнения стандарт в отделните страни, се посочва в публикувано днес проучване на Института за метрология и здравна оценка във Вашингтон, цитирано от Франс прес. В проучването, публикувано в медицинското списание \"Ланцет\", се съобщава, че общият брой на децата, които се падат на една жена в света, е намалял от 4,7 през 1950 година до 2,4 в момента. 91 страни, разположени основно в Европа и на американския континент, нямат достатъчно раждания, за да запазят сегашния брой на населението си. Ситуацията в Африка и Азия е различна - ражданията там се увеличават, според проучването на института, финансиран от фондация Бил и Мелинда Гейтс. Кипър е най-малко \"плодовитата\" нация на земята с по едно раждане средно на жена, сочат данните на института. Точно обратното важи за жените в Мали, Чад и Афганистан, които средно раждат по 6 бебета или 7 в Нигерия. Сред социалноикономическите фактори, които обясняват това неравенство, особено важна роля играе образованието, според авторите на проучването. Обикновено увеличението на населението в развиващите се страни е придружено с подобряване на жизнения им стандарт, освен ако не са засегнати от войни или други бедствия, посочва Али Мокдад от Института за метрология и здравна оценка. В крайна сметка това може да повлияе на броя на ражданията. \"Колкото повече се подобрява икономиката на тези страни, толкова по-вероятно е да спадне раждаемостта им\", уточнява Мокдад. Продължителността на човешкия живот се е увеличила от 1950 година от 48 на 71 години средно за мъжете и от 53 до 76 години средно за жените по света. По-продължителният живот води и до по-специфични здравни проблеми - сърдечносъдовите заболявания са основната причина за смъртността по света, се посочва в проучването на Института за метрология и здравна оценка във Вашингтон.", "date": "2018.11.09", "title": "Световната раждаемост е намаляла наполовина от 1950 година"}
{"url": "https://www.faktor.bg/bg/articles/chetirima-deputati-veche-se-otkazaha-ot-imunitetite-si", "text": "Четирима от шестимата депутати, чийто имунитет беше поискан вчера, вече са се отказали от него. Това са Борис Кърчев от ГЕРБ, Елена Йончева и Георги Михайлов от БСП и Пламен Христов от „Воля”. Веселин Марешки и Кръстина Таскова от „Воля” още мислят и е възможно да не се откажат.", "date": "2018.11.09", "title": "Четирима депутати вече се отказаха от имунитета си"}
{"url": "https://www.faktor.bg/bg/articles/mrrb-izvarshva-proverka-na-remonta-na-ul-graf-ignatiev-v-sofiya", "text": "Управляващият орган на Оперативна програма „Региони в растеж“ 2014-2020 г. в Министерството на регионалното развитие и благоустройството извършва проверка на ремонта на столичната улица „Граф Игнатиев“. Той е част от финансирания с над 41 млн. лв. от програмата проект на Столична община „Изграждане, възстановяване и обновяване на публични пространства в Централна градска част на гр. София“. Общата му стойност е 46 078 473 лв., като близо 5 млн. лв. са собствени средства на общината, съобщиха от МРРБ. В момента експертите на министерството извършват документална проверка на една от дейностите по проекта, като ще бъде направен преглед и на строителните книжа. След това ще бъде извършена и на място. Проверката се прави във връзка с подаден сигнал от гражданската организация „Спаси София“ относно материала на поставена подложка на трамвайните линии. Управляващият орган на програмата ще се произнесе дали са спазени изискванията за изпълнение на проекта, ако тази дейност е финансирана с безвъзмездните европейски средства. Ходът на проверката беше обсъден днес между заместник-министъра на регионалното развитие и благоустройството и ръководител на управляващия орган на ОПРР Деница Николова, представители на „Спаси София“ и заместник-кмета на Столична община Евгени Крусев.", "date": "2018.11.09", "title": "​МРРБ започва проверка на ремонта на ул. „Граф Игнатиев“ в София"}
{"url": "https://www.faktor.bg/bg/articles/ikonomika/biznes/petar-ganev-ne-vizhdam-zashto-se-nalivat-pari-v-zdraveopazvane-i-otbrana", "text": "От януари до май работим за държавата. Това обяви в студиото на Нова ТВ икономистът Петър Ганев от Института за пазарна икономика.  Колко плаща българинът на държавата – сметката доста набъбва пред годините. Няма яснота дали тя ще променя, но разходите определено вървят нагоре. Всеки може да си сметне на личната си сметка колко трябва да дава на държавата, обясни икономистът.  Традиционно най-много пари ще отидат за пенсии, социални помощи и обезщетения от бюджета на НОИ, посочи той и  добави, че здравеопазването също се оформя като доста сериозен разход. Той расте с около 400-500 млн. лв. на година. Лошото е, че там продължава да няма реформа, коментира Ганев. За транспорт и съобщения също има големи разходи, като това се дължи на факта, че в този отрасъл има много неефективности на държавните компании – Български пощи, БДЖ. Тук влизат и много капиталови разходи, включително и европейски средства, посочи икономистът. По думите му винаги е имало каца без дъно. Сега има разходи, например в образованието, които са оправдани. Там се правят инвестиции и е нормално да се вдигат заплатите на учители. Но не виждам защо се наливат пари в отбраната и здравеопазването. Прахосват се много пари и в енергетиката и транспорта, коментира Ганев.", "date": "2018.11.09", "title": "Петър Ганев: Не виждам защо се наливат пари в здравеопазване и отбрана"}
{"url": "https://www.faktor.bg/bg/articles/goranov-predupredi-nikakvi-pari-poveche-za-vinovnite-za-sriva-v-targovskiya-registar", "text": "Неприемливо е да има допълнителни възнаграждения на служители, които носят отговорност за техническия проблем в Търговския регистър. Това каза министърът на финансите Владислав Горанов пред журналисти във връзка с бонуси на служители в Агенцията по вписванията, цитиран от „Фокус“. Според съобщенията държавни чиновници си раздали 700 000 лв. бонуси. Финансовият министър обаче бе категоричен, че не бива да се дамгосват експертите и служителите от Агенцията по вписванията. „Не съм запознат какво са си раздали в едно звено, второстепенен разпоредител към министъра на правосъдието. Коментарът би могъл да изглежда така - след 2012 г. системата на заплащане на бюджетната сфера беше променена така, че държавните служители могат да получават допълнителни възнаграждения в размер на общо една заплата. Като те се формират от 75% фиксирана част и 25% гъвкава част. Предполагам, че ръководството на Агенцията на база на оценка за неизпълнението на отделните служители е определило подобни допълнителни възнаграждения. На мнение съм, че служителите, които добросъвестно са изпълнявали дейностите си в Агенцията и които не носят пряка отговорност и вина за техническия проблем, възникнал в Агенцията, биха могли да получат подобно допълнително възнаграждение“, обясни пред медиите Горанов. По думите му този механизъм е регулярен през последните 6 години. Ако не се бойкотира работата на парламента, по-другата седмица Бюджет 2019 ще влезе в пленарната зала за второ четене, смята финансовият министър. Владислав Горанов уточни, че с председателя на парламентарната комисия по бюджет и финанси Менда Стоянова са направили план, според него би следвало през следващата седмица, след като изтече срокът за предложения между първо и второ гласуване, да се проведе заседание на Комисията по бюджет и финанси, на което да бъде разгледан бюджетът с постъпилите предложения. „И по-следващата седмица да имаме дебат в пленарна зала“, продължи Горанов. Той обясни, че графикът ще бъде изпълнен, ако не бъде нарушен от неработене на Народното събрание. „Виждате позицията на част от партиите в него – предпочитат да бойкотират работата на Събранието“, допълни още финансовият министър. Във връзка с партийните субсидии в Бюджет 2019 г., Горанов заяви: „На мен не ми е известно да има променен Закон за политическите партии. Аз съм на мнение, че партиите трябва да имат легален източник на финансиране, защото в противен случай ще попаднат в зависимост от хора, които имат възможност да използват политическите партии за свои цели“.  На въпрос как ще коментира изявление на депутат от Германия, че няма да подкрепи България за еврозоната заради корупция, Горанов заяви: „Страната ни се готви да влезе в еврозоната. Естествено, всеки може да има своя позиция, ако това е официалната позиция на Република Германия – нека да я кажат. Иначе подобен тип решения не се взимат в Бундестага“.", "date": "2018.11.09", "title": "Горанов отсече: Никакви бонуси повече на виновните за срива на Търговския регистър"}
{"url": "https://www.faktor.bg/bg/articles/ruski-energiyni-giganti-pritiskat-klientite-si-v-zapadna-evropa-da-plashtat-za-petrol-v-evro", "text": "Руски енергийни гиганти притискат клиентите си в Западна Европа да прехвърлят плащанията за доставен петрол през 2019 г. от долари в евро или други валути. Освен това руснаците искали да се включат анекси с наказателни клаузи за случаи на неплащане на извършена доставка, а компромисът, предлаган от западните партньори, е да се признае пропуснатото плащане за замразено за целия период на действие на санкциите, \"както се постъпваше с Иран\". Това съобщи \"Ройтерс\", позовавайки се на 7 източника от петролния сектор, според които става дума за спорове с \"Газпром нефт\" и \"Сургутнефтегаз\" - третият и четвъртият по големина производители на петрол в Русия. Необичайно трудните срещи за предоговаряне на споразуменията за следващата година са се провели през последните няколко седмици. Подобен сблъсък има и с руският № 1 - \"Роснефт\", който е поискал клиентите да му плащат глоба, ако евентуални американски санкции попречат на западни партньори да платят за доставки. Купувачите отвърнали, че не могат да поемат такъв риск, както и че изглежда абсурдно да очакват от тях да платят глоба, след като не са могли да преведат дори парите за доставката. Доларът е основното платежно средства в световната търговия с петрол и ако - подобно на влезлите в сила тази седмица санкции на САЩ срещу Иран - бъде забранено контролираната от американците система за доларови преводи да се използва за руски петрол, то или трябва да спре купуването му, или да се премине към по-рискованото и в крайна сметка по-скъпо превалутиране. Поредицата от санкции от САЩ и ЕС, започнала след анексирането на Крим и намесата в Източна Украйна, доведе до затруднения за руски петролни фирми при взимането на кредити в чужбина, набирането на нов капитал или разработката на нетрадиционни и арктически находища. Руският бизнес и държава се подготвят за още една вълна санкции в следващите седмици, които може да се окажат едни от най-тежките досега и да включват забрани и върху притежаването и търговията с руски държавни облигации. \"От \"Сургутнефтегаз\", общо взето, заявиха, че за тях санкциите нямат значение - купувачите им трябва да си намерят начин да плащат за петрола, да върнат вече доставеното или да платят глоби\", разказва източник на \"Ройтерс\" от голяма брокерска къща. Други три източника твърдят, че и от \"Газпром нефт\" са поискали да им се плаща в евро и купувачите да носят финансова отговорност при нарушаване на договорните ангажименти в случай на нови санкции. \"Ройтерс\" припомня, че Русия произвежда над 10% от световния петрол и всички големи петролни компании са зависими от доставките на руски петрол за рафинериите си, особено тези в Европа и Азия. Поради това петролно ембарго срещу Русия може да предизвика рязко поскъпване, но и купувачите не могат да си позволят просто да откажат да преговарят с руснаците само защото не са доволни от поставените им условия. Преговорите вървят бавно и мъчително и някои вече успяха да приключат с компромис, казват източниците на агенцията. Голям европейски купувач се е съгласил да премине на евро в замяна на отказ на \"Сургутнефтегаз\" от настояването клиентът да плаща глоби, пише \"Дневник\".", "date": "2018.11.09", "title": "Руски енергийни гиганти притискат клиентите си в Западна Европа"}
{"url": "https://www.faktor.bg/bg/articles/sport/stoycho-mladenov-spasyava-sezona-na-tsska", "text": "ЦСКА ще спасява сезона си със Стойчо Младенов, твърди \"Меридиан мач\". От \"Армията\" са решили да поканят специалиста за наставник, като вече са направили контакт с него. Договорът на треньора с Кайсар изтича в края на ноември, а първенството на Казахстан приключва тази седмица. В последния кръг тимът на Младенов гостува на Актобе и при победа може да завърши на четвърто място в крайното класиране.  ЦСКА започна силно сезона, но не успя да победи преките си конкуренти за титлата и отстъпи на трето място. За Купата на България \"червените\" ще гостуват на Лудогорец през пролетта. Постът на настоящия наставник на тима Нестор ел Маестро се разклати, след като загуби от \"орлите\" и Левски, а при визитите на Ботев (Пд) и Берое стигна само до точка. В същото време Стойчо Младенов направи силен сезон с Кайсар и получи оферти от два казахстански отбора и един руски. Специалистът е обявил пред щаба си, че остане ли в Казахстан ще работи само в тима от Кизилорда. От ЦСКА са се свързали с Младенов още през пролетта, но тогава от Кайсар са поискали голяма неустойка, за да го пуснат.", "date": "2018.11.09", "title": "Стойчо Младенов спасява сезона на ЦСКА"}
{"url": "https://www.faktor.bg/bg/articles/ikonomika/-bulgargaz-iska-novo-poskapvane-na-gaza-ot-nova-godina", "text": "Държавното дружество „Булгаргаз“ иска ново поскъпване на \"синьото гориво\" от началото на следващата година. Компанията ще поиска скок на цената от януари 2019 година с 4,98% спрямо текущата, влязла в сила през октомври. В левова стойност това означава поскъпване с малко над 2 лева, съобщи Нова телевизия. Газовият доставчик мотивира увеличението с по-високите доставни цени на природния газ от внос, както и на по-високия курс на щатския долар спрямо лева. В официалното съобщение се казва, че прогнозната цена е към 08.11.2018 г. и не е окончателна. Окончателното предложение на “Булгаргаз“ ще бъде внесено в КЕВР на 11.12.2018 г.", "date": "2018.11.09", "title": "\"Булгаргаз\" иска ново поскъпване на газа от Нова година"}
{"url": "https://www.faktor.bg/bg/articles/kamarata-na-stroitelite-gotvi-protest-sreshtu-deputati-na-bsp-nyama-da-gi-dopusne-v-parlamenta", "text": "Ако не бъдат взети мерки, за да не се използва строителният бизнес за политически цели, с което се уронва престижът на бранша, Камарата на строителите в България ще организира протест. Това се казва в нейна позиция, изпратена до медиите. Заканата е за \"граждански протести\" след 18 ноември, чрез които няма да се позволи на депутати, уронващи престижа на бранша, да влязат в сградата на Народното събрание. В позицията на камарата се посочват конкретно имената на депутатите Крум Зарков, Елена Йончева, Христо Проданов и Георги Свиленски, всички от БСП, които настояват за независима експертиза на качеството на пътното строителство в България. Настоява се и да си подадат оставките. \"Ние, българските строители, заявяваме категорично, че не сме корумпирани!\", пише в позицията на камарата, като отново се цитират изказвания на Йончева, които според строителите внушават, че фирмите участват в корупционни схеми. \"Обръщаме се с въпрос и към Елена Йончева в качеството й на журналист – провеждала ли е журналистически разследвания за изпълнението на магистрали и пътища по времето на правителството с премиер Сергей Станишев, ако да – моля да ни предостави тези разследвания!\", призовава камарата, която съзира в изказванията на Йончева поредната популистка атака срещу себе си.", "date": "2018.11.09", "title": "Камарата на строителите готви протест срещу депутати на БСП, няма да ги допусне в парламента"}
{"url": "https://www.faktor.bg/bg/articles/spetssada-opravda-aleksey-petrov-9-godini-sled-aktsiyata-oktopod", "text": "Алексей Петров е оправдан по всички обвинения по делото \"Октопод\". Оправдан е и Антон Петров-Хамстера.  Бившата барета и негови приближени бяха арестувани през февруари 2010 г. Това е делото \"Малък Октопод\". Разследването на т.нар. \"Голям Октопод\" не стигна до съда и беше прекратено. Заедно с още няколко души Алексей Петров бе обвинен за участие в организирана престъпна група за рекет и изнудване, както и за разгласяване на държавна тайна. Делото започна през 2010 година, когато бившият съветник в ДАНС беше показно задържан в дома си. Тогава Петров определи ареста като \"политическа репресия\". След отстраняването на скандално известната съдия Ченалова, делото мина от градския в Специализирания съд. Едно от обвиненията срещу Петров отпадна по давност, а през ноември 2015 г. в един и същи ден починаха двама от основните свидетели по делото – Георги Цветанов при катастрофа, а Пламен Устинов заради саморазправа.", "date": "2018.11.09", "title": "Спецсъдът оправда Алексей Петров 9 години след акцията \"Октопод\""}
{"url": "https://www.faktor.bg/bg/articles/otkriha-mlada-zhena-v-koma-blizo-do-zhp-liniya", "text": "Млада жена е в кома, след като е открита на жп линията София – Варна край Попово. Сигналът за инцидента е подаден вчера преди обяд от служител на НК \"Железопътна инфраструктура\", съобщиха от Областната дирекция на МВР в Търговище. При обход на трасето със специализирана машина служителят се натъква на тяло на жена в безпомощно състояние. Установена е самоличността й – 31-годишна жена от поповското село Глогинка, както и това, че е пътувала с бърз влак от Варна за Попово, до която гара има закупен билет. Тялото й е открито на около 1500 метра западно от гарата в Попово. При извършения оглед на местопроизшествието са установени множество охлузвания и наранявания по тялото й. Тя е настанена в ОАРИЛ на болницата в Търговище с опасност за живота. В кома е и до днес няма промяна в състоянието й, допълниха за БТА от полицията. Установено е, че жената не е прегазена от машината, травмите са в резултат от падането върху твърдата чакълеста настилка. Причините за възникване на инцидента се изясняват. Случаят се разследва в досъдебно производство.", "date": "2018.11.09", "title": "Откриха млада жена в кома близо до жп линия"}
{"url": "https://www.faktor.bg/bg/articles/novini/balgariya/v-sofiya-startira-nauchna-konferentsiya-proektsii-na-komunisticheskiya-totalitarizam-v-balgariya-v-perioda-1944-1989-g", "text": "Знаково, в деня на 29-та годишнина от падането на режима на Тодор Живков в зала „Триадица” на Гранд хотел „София” стартира научна конференция - „Проекции на комунистическия  тоталитаризъм в България в периода 1944-1989 г.“ Тя е организирана от партия ГЕРБ и ще се проведе събота и неделя – 10 и 11 ноември. Свои доклади ще изнесат доц. Даниел Вачков, историк, директор на Института за исторически изследвания при БАН, Борис Михайлов, член на Комисия по досиетата, проф. Тодор Галунов, политолог, ВТУ, проф. по наказателен процес, д-р по право Веселин Вучков, Академия на МВР и Югозападен университет, проф. Михаил Константинов, математик  , доц. Михаил Груев, историк, директор на ДА – Архиви, историкът и журналист Горан Благоев, журналистът Виолета Радева, политолозите Антон Тодоров, Тома Биков, Георги Харизанов, анализатор, Институт за дясна политика, историкът Георги Михайлов, изследователят Борислав Скочев и др. Впечатляват докладите: „1989 г. - краят на една сбъркана стопанска модернизация“, „Съветското влияние върху българското военно разузнаване, 1944-1991 г.“, „Изборните практики в България и ликвидирането на политическия плурализъм,1944-1945 г.“, „Съветизацията в наказателно-процесуалното право, 1944-1952 г.“, „Разправата на БКП с интелектуалния елит на България“, „Политиката на БКП към мюсюлманските общности в страната – опит за контекстуализация и периодизация“, „Залезът на Българската православна църква като общобългарска институция след 09.09.1944 г.“ и др.", "date": "2018.11.09", "title": "В София стартира научна конференция - „Проекции на комунистическия  тоталитаризъм в България в периода 1944-1989 г.“"}
{"url": "https://www.faktor.bg/bg/articles/novini/balgariya/tsacheva-razporedi-proverka-za-bonusite-na-sluzhitelite-v-agentsiyata-po-vpisvaniyata", "text": "Разпоредих проверка за бонусите на служителите в Агенцията по вписванията и при нарушение ще бъда безкомпромисна. Това каза министърът на правосъдието Цецка Цачева в изявление във връзка с изплатени бонуси на служители в Агенцията по вписванията, раздавани в периода, през който Търговския регистър не е работил.  „Наредбата за заплатите за служителите в държавната администрация е в сила от 2012 г. Съгласно тази наредба всеки един ръководител на административна структура определя нарочни вътрешни правила. Като в тях се дава възможност за изплащане на така наречените бонуси, които са резултат от няколко неща. Преди всичко става въпрос за икономии в определения бюджет на всяка една административна структура, които в масовия случай се натрупват от болнични листове на служители, които през съответния период са били в платен отпуск по болест, както и целта на тези средства е да стимулира съответните представители на администрацията за полагане на максимални усилия в изпълнение на служебните си задължения“, заяви още Цачева.  Тя поясни, че като всеки един министър е задължена да даде оценка на изпълнителния директор, без да утвърждава конкретните суми, получени от съответните служители на администрацията. Цачева допълни, че е провела разговори с изпълнителния директор на Агенцията по вписванията, която я е уверила, че разпоредбите на наредбата и вътрешните правила са стриктно спазени. „Разпоредих извършване на проверка, която да ми отговори дали са спазени изискванията на наредбата и вътрешни правила“, каза още Цачева. Тя посочи, че вярва, че няма такива нарушения, но по думите ѝ, ако проверката установи такива в доклада, ще бъде безкомпромисна.", "date": "2018.11.09", "title": "Цачева разпореди проверка за бонусите на служителите в Агенцията по вписванията"}
{"url": "https://www.faktor.bg/bg/articles/partiyata-na-makron-i-evropeyskite-liberali-zaedno-na-evroizborite", "text": "Партията на европейските либерали АЛДЕ и партията на френския президент Емануел Макрон “Република, напред” ще участват заедно на евроизборите догодина. Това стана ясно на конгреса на европейските либерали, който се провежда днес в Мадрид. Фракцията на АЛДЕ в момента е четвъртата политическа сила в Европейския парламент. Неин лидер е Ги Верховстат. “Република, напред” за първи път ще участва в евроизбори. Европейските либерали се надяват с подкрепата на партията на Макрон да постигнат добър резултат и да се превърнат във втората политическа сила в Европа след Европейската народна партия.", "date": "2018.11.09", "title": "Партията на Макрон и европейските либерали заедно на евроизборите"}
{"url": "https://www.faktor.bg/bg/articles/tsvetanov-shte-otkrie-konferentsiyata-proektsii-na-komunisticheskiya-totalitarizam-v-balgariya-v-perioda-1944-1989-g", "text": "Председателят на ПГ на ГЕРБ и зам.-председател на партията Цветан Цветанов ще открие в 10.00 часа на 10 ноември 2018 г. (събота) научната конференция „Проекции на комунистическия тоталитаризъм в България в периода 1944-1989 г.“. Това съобщиха от пресцентъра на ПП ГЕРБ. Форумът се организира от Сдружение „Граждани за европейско развитие на България“ и ще се проведе в зала „Триадица“ на Гранд хотел София. Гост-лектори на научната конференция ще бъдат политологът Антон Тодоров, директорът на Института за исторически изследвания при БАН доц. Даниел Вачков, политологът и депутат от ГЕРБ Тома Биков, Борис Михайлов от Комисията по досиетата, политологът от ВТУ проф. Тодор Галунов, Георги Харизанов от Института за дясна политика, юристът Димитър Стоянов, преподавателят в Академията на МВР и ЮЗУ проф. Веселин Вучков, математикът проф. Михаил Константинов, директорът на ДА - Архиви доц. Михаил Груев, историкът и журналист д-р Горан Благоев, историците проф. Владимир Мигев, Александър Владимиров, Георги Михайлов, Борислав Дичев и Виолета Радева, както и авторът на книгата „Концлагерът „Белене“ 1949-1987. Островът, който уби свободния човек“ Борислав Скочев.", "date": "2018.11.09", "title": "Цветанов ще открие конференцията „Проекции на комунистическия тоталитаризъм в България в периода 1944-1989 г.“"}
{"url": "https://www.faktor.bg/bg/articles/nov-intsident-sas-samolet-na-layan-ear", "text": "Самолет на “Лайън еър” претърпя нов инцидент, седмица след трагичната катастрофа, при която загинаха 189 души на борда, съобщава Франс прес. Самолетът се е ударил в стълб, докато се отправял към пистата на летище Бенгкулу на остров Суматра преди полета си до Джакарта. Лявото крило на самолета било видимо повредено, поради което се наложило всички пасажери да слязат. Говорителят на “Лайън ер” заяви, че всички 143 пътници и 7-членният екипаж са невредими. От компанията се извиняват на пътниците за причиненото безпокойство. Транспортното министерство, междувременно, е разпоредило незабавна проверка. Инцидентът става само 10 дни, след като Боинг 737-Max8 на същата компания се разби в морето, само няколко минути след излитането си от летището в Джакарта.", "date": "2018.11.09", "title": "Нов инцидент със самолет на \"Лайън еър\""}
{"url": "https://www.faktor.bg/bg/articles/novini/balgariya/ot-bsp-ubedeni-che-shte-spechelyat-izborite-dogodina", "text": "Предстои много сериозно заседание на Националния съвет на БСП. Успяхме да израснем с алтернатива. Убеден съм, че ще спечелим изборите. Това каза зам.-председателят на БСП Кирил Добрев пред БНР. „Ще разгледаме предложенията ни за Алтернативен бюджет за 2019 г., критериите, на които трябва да отговарят бъдещите ни евродепутати. Предстои да бъде взето и решение за дневния ред на Конгреса и създаването на така наречения ляв медиен пул\", обяви той. Според него няма заседание на НС на БСП, което да не е важно, тъй като БСП е незаобиколим фактор в обществено-политическия живот на България. \"Много пъти заседанията на БСП са определяни като кървави, но не мисля, че това отговаря на истината. Винаги е имало спорове, активен диалог и така трябва да бъде. Ние не сме ГЕРБ и нашите заседания не минават като на конгрес на монголската комунистическа партия\", каза още той. На въпрос ще има ли промяна в Устава на БСП за връщане старите правила за избор на лидер той обясни: \"Кои сме ние да спрем Конгреса да решава каквото и да било? Личното ми мнение е, че това е връщане назад. Това е форма на отнемане на права от нашите редови членове и даване на огромна власт отново на партийния елит. Моето лично мнение е, че пряката демокрация в БСП трябва да се разшири\". Добрев коментира, че  след 2005 г. Нинова е най- резултатният лидер на БСП. \"БСП успя да израсне като опозицията в този парламент с алтернатива и тя все повече се припознава като възможност за следващо управление. БСП има превес над ГЕРБ. Убеден съм, че ще спечелим изборите\", отбеляза Кирил Добрев. Той коментира, че има два начина да си отиде това правителство- чрез липса на парламентарна подкрепа, \"но за това докога ще има парламентарна подкрепа трябва да се обърнем към \"златният пръст\" и към паричния фронт, както и към Марешки\". Добрев поясни, че що се отнася до другия начин- това е чрез натиск отвън. Той обясни, че с протестите и с отношението на гражданите, всеки ден политическото напрежение ескалира. \"Твърде е възможно да се стигне до предсрочни избори. Това, за което работи БСП, е за европейски вот, който може да бъде съчетан и с парламентарни избори. Убеден съм, че на тези избори БСП ще бъде първа политическа сила\", изрази увереност Добрев. Той обясни, че от края на парламентарните избори до ден днешен БСП е непрекъснато в предизборна кампания. \"Преди няколко месеца представихме “Визия за България”, непрекъснато има обиколки по страната на народни представители, членове на НС. Това, което предстои, е да бъде дооформена на по- късен етап нашата листата и да стартираме към кампанията за Европейски избори\", подчерта Кирил Добрев. \"БСП застава плътно зад Елена Йончева и проф. Георги Михайлов. Ние нямаме съмнение в тяхната невинност\", коментира Кирил Добрев. Той изтъкна, че проблемът в тези дела е, че те шумно се обявяват на първа страница и след време, на последна страница, между редовете, се обяснява, че всъщност няма виновни. \"Въпросът е кой ще плати политическата цена за този политически натиск, който се упражнява върху БСП?\", попита Добрев.", "date": "2018.11.09", "title": "От БСП убедени, че ще спечелят изборите догодина"}
{"url": "https://www.faktor.bg/bg/articles/politolog-veshtae-naprezhenie-zaradi-bonusite-v-agentsiyata-po-vpisvaniyata", "text": "Ситуацията с бонусите в Агенцията по вписванията ще породи политическо напрежение, предупреди политологът Димитър Ганев в предаването „Плюс-минус“ по Нова телевизия. „Този казус е типичното разминаване между административното и политическото. Това са административни процедури, които не са само в Агенцията по вписванията”, заяви той. По думите на анализатора идва въпросът дали след август и срива на Търговския регистър следва въпросът дали трябва точно сега да идва новината за бонусите. „Търпението по отношение на всякакъв вид съмнения, че има злоупотреби с публичен ресурс не просто е изтъняло, а не знам дали съществува. Което не пречи през ден-два да има такива случаи”, коментира от своя страна Страхил Делийски.", "date": "2018.11.09", "title": "Политолог вещае напрежение заради бонусите в Агенцията по вписванията"}
{"url": "https://www.faktor.bg/bg/articles/novini/svyat/gruevski-ostava-deputat-zasega-nyama-da-vliza-v-zatvora", "text": "Парламентът на Република Македония не отне мандата на депутата от ВМРО-ДПМНЕ Никола Груевски, тъй като на гласуването днес нямаше необходимото мнозинство от две трети. \"За\" отнемане на мандата на Груевски гласуваха 58 депутати, против бяха 29, съобщиха македонските медии. На пленарното заседание нямаше дебати и депутатите по кратката процедура не приеха решението на съответната парламентарна комисия за отнемане на мандата на Груевски поради двегодишната му присъда затвор по делото \"Танк\". През май Груевски бе осъден на две години затвор заради това, че противозаконно е повлиял на служители на министерството на вътрешните работи за покупката на луксозен Мерцедес на стойност 600 000 евро, припомня БТА. Груевски сега чака решението на Наказателния съвет на Основния съд в Скопие по жалбата му за отлагане на присъдата, която трябваше да започне да изтърпява от 8 ноември.", "date": "2018.11.09", "title": "Груевски остава депутат, засега няма да влиза в затвора"}
{"url": "https://www.faktor.bg/bg/articles/tomislav-donchev-ne-e-redno-grehovete-ot-sobstvenika-na-avtomobila-da-se-prenasyat-varhu-sledvashtiya", "text": "Всяко построено нещо, особено ако е голям обект с европейски пари, се проверява по сто пъти - от едитори, от служби на Европейската комисия, дори се проверява и след години. ГЕРБ няма проблем с това да се проверява асфалтът. Не очаквайте от мен или някой от правителството да осуети тази проверка. Въпросът е друг. Не бива да бъркаме ролите. Народният предтавител е да представлява хората, не е нито строителен контрольор, нито полицай, нито данъчен инспектор. Прокуратурата прави проверка, нека да си свърши работата, коментира пред bTV вицепремиерът Томислав Дончев призива на БСП да се проверят пътищата и магистралите.  Качеството на строителството зависи от строителя, от проектанта. Аз също имам много често критики към някои построени обекти. Проектантът е този, който поръчва музиката, каза Дончев.  \"В новото звено срещу пътните катастрофи и пътната безопасност ще се вземат хора от МВР, от АПИ, от МРРБ, от министерството на транспорта. В него ще работят не повече от 60 души. Няма да има нови назначения. За пътната безопасност отговарят много институции - МВР за нарушенията и книжките, МРРБ за условията на пътищата и тн. Всички те се опитват да работят заедно, но това не винаги може да се случи. Целта на тази нова агенция е всички тези експерти от различните ведомства да се обединят в едно и да работят заедно, за да се решават проблемите. Най-основната задача ще е да се намалят жертвите по пътищата\", посочи Дончев. Причината за създаването на \"бонус-малус\" е да се възпрепятстват измами. Стойността на застраховката зависи от типа превозно средство. Не е редно греховете да се пренасят върху автомобила и да остават при следващ собственик, заяви още Дончев.  Той отговори и на въпрос защо премиерът Борисов отправи остра критика на конгреса на ЕНП. \"Премиерът имаше право да бъде раздразнен в Хелзинки. Ситуацията в Европа е сложна и динамична. ЕНП трябва да излезе с ясна визия и предложения за решаването на проблемите. Днес от БСП отново се опитаха да се възползват и да се заиграят със страховете на хората, говорейки за Глобалния пакт за миграция на ООН. Колегите от правителството и депутати от ГЕРБ дадоха достатъчно ясен отговор по тази тема. Няма решение за пакта, а и аз лично не виждам нищо притеснително в този договор.\" По отношение на излязлата новина за раздадените бнуси в Агенцията по вписванията Дончев заяви: \"Трудно е да се даде еднозначен отговор за бонусите в Агенцията по вписванията. Ако бях популист, щях да кажа, че това е отвратително и недопустимо. В администрацията има служители, които получават ниски заплати и бонусите са един от начините този проблем да има някакво решение\", обяви вицепремиерът.", "date": "2018.11.09", "title": "Томислав Дончев: Премиерът имаше право да бъде раздразнен в Хелзинки"}
{"url": "https://www.faktor.bg/bg/articles/novini/svyat/katastrofa-s-korgezha-na-tereza-mey-i-belgiyskiya-premier", "text": "Общият кортеж на британския премиер Тереза Мей и белгийския премиер Шарл Мишел претърпя катастрофа на белгийската магистрала E42 в близост до Монс, съобщи телевизия VRT, цитирана от Нова телевизия. Двама от мотоциклетистите от кортежа са пострадали. Дипломатите не са ранени. Според електронното издание на „La Dernière Heure” катастрофата е настъпила, след внезапно спиране на автомобил пред дипломатическия кортеж. Мотоциклетистите от охраната са нямали време да реагират и двама от тях са се забили в колата пред тях. В момента те са настанени в болница. Кортежът след това продължи пътуването си до Монс, където ръководителите на британското и белгийското правителство участваха в церемония по полагането на венци във военното гробище Сен Смфориен. Полицията класифицира инцидента като обикновено пътно транспортно произшествие, не се разследва версията за терористична атака.", "date": "2018.11.09", "title": "Катастрофа с кортежа на Тереза Мей и белгийския премиер"}
{"url": "https://www.faktor.bg/bg/articles/obshtestvo/zakon-i-red/mvr-izdirva-70-godishniyat-nikolay-kostadinov", "text": "Полиция и близки издирват 70-годишния Николай Павлов Костадинов от Бояна. Възрастният мъж е в неизвестност от близо месец. Изчезнал е на 14 октомври. Предполага се, че последно е бил в района на пазара на „Красно село” или около Панорамния път на Бояна. Умоляват се всички, които имат някаква информация да се обадят на 112.", "date": "2018.11.09", "title": "МВР издирва 70-годишният Николай Костадинов"}
{"url": "https://www.faktor.bg/bg/articles/sadat-v-burgas-iskaneto-na-turtsiya-za-chetirimata-granichari-narushava-suvereniteta-na-balgariya", "text": "Изпълнението на съдебната поръчка на Турция за ново изслушване на граничаря Михаил Цонков и тримата му колеги за смъртта на турски бракониер би накърнило суверенитета на България. За трите престъпления - за причиняване на смърт поради небрежност, леко нараняване и  увреждане на чуждо имущество, е изтекла абсолютната погасителна давност. Ако молбата за правна помощ бъде изпълнена, би било нарушено правото на всеки един да не бъде съден два пъти за едно и също престъпление. С тези мотиви съдия Петя Георгиева от Бургаския районен съд прекрати производството по искането от Турция срещу четиримата граничари Михаил Цонков, Живко Петков, Никола Костов и Николай Петков. Съдия Георгиева отказа правна помощ на I-ви Тежък наказателен съд – гр. Къркларели. Определението е окончателно и не подлежи на обжалване. Въпреки това висящият процес в Турция е факт и там производство ще бъде проведено. Делото е настрочено за 12-ти март.  „Вярваме в компетентността на турския съд и се надяваме на справедлива присъда”, каза Румен Кожухаров, адвокат на Михаил Цонков. „Не знам какво да кажа. И аз съм изненадан от това, което се случи и не зная дали да се радвам или още не. На пръв поглед е радващо, но не зная как да реагирам”, заяви самият Цонков, цитиран от burgasinfo.com. Припомняме, през 2008-а година българската военна прокуратура прекрати делото срещу Михаил Цонков за смъртта на турски бракониер край Резово. Разследващите бяха категорични, че инцидентът е нещастен случай. През 2014 година Европейският съд в Страсбург се произнесе в полза на България по дело, заведено от роднините на загиналия Ялчин Ерджан.", "date": "2018.11.09", "title": "Съдът в Бургас: Искането на Турция за четиримата граничари нарушава суверенитета на България"}
{"url": "https://www.faktor.bg/bg/articles/pochina-hristofor-tzavella", "text": "На 84-годишна възраст почина в съня си писателят, историк, фолклорист и създател на телевизионната поредица по БНТ „Потомците разказват“ Христофор Тзавелла. Това съобщи във фейсбук художникът Христо Христов, като се позова на роднини на Тзавелла. Тзавелла е роден в Егейска Македония през 1934 г. в един от най-значимите родове на Балканите с многовековна историческа памет от Северен Епир, Гърция, обединили съпротивата срещу Али паша Янински в края на XVIII и началото на XIX век, и написали с кръвта си някои от най-храбрите страници на Гръцкото освободително въстание. По майчина линия Тзавелла принадлежи към рода на костурския и преспански войвода Илия Дигала, един от най-активните дейци на ВМРО в Западна Македония. Едва на 14-годишна възраст той изживява една от големите трагедии на Гражданската война в Гърция, след като е депортиран през 1948 г с още стотици други деца-бежанци в тогавашна социалистическа Чехословакия. Следва в Бърно, а по-късно се установява в Торонто, Канада, където основава вестник и радиопрограма, посветени на Национално-освободителните борби в Македония и дейността на македонската емиграция. Завършва още английски език и литература и режисура в Ню Йорк. През 60-те години се установява в България, където продължава своята патриотична и всеотдайна литературна, историческа и фолклорна дейност. Тзавелла изследва, събира и систематизира колосален фолклорен труд от десетки хиляди народни песни, приказки и поговорки от Македония. Издава исторически трудове, работи и твори на английски, гръцки, чешки и български език до деня на смъртта си, доказвайки с нечовешката си творческа издръжливост записаната от него крилата фраза: \"Живите затварят очите на мъртвите, мъртвите отварят очите на живите!“ Поклон пред паметта му!", "date": "2018.11.09", "title": "Почина Христофор Тзавелла"}
{"url": "https://www.faktor.bg/bg/articles/krasimir-valchev-raboti-se-po-oshte-tri-sluchaya-za-plagiatstvo-vav-visshite-uchebni-zavedeniya", "text": "Ще приема доклада на комисията по академична етика. Ще назнача нов ректор на Технически университет във Варна. Моя отговорност е да наблюдавам за спазването на академичната етика. Плагиатството е най-лошото престъпление. Това заяви пред БНТ министърът на образованието Красимир Вълчев за уволнението на ректора на висшето учебно заведение, който е обвинен в плагиатство. Ректорът на ТУ ще загуби академичната си длъжност и научната си степен - доктор на академичните науки. Заместникът му вероятно ще бъде решен в понеделник. Сега най-важното е да се запази рейтингът на висшето училище, както и доброто мнение за висшето образование, смята той. (Припомняме, че по-рано днес обвиниха проф. Василев, за това, че е преписал 90% от дисертацията си за най-високата степен – доктор на науките.) Има много случаи на плагиатство, както и в България, така и по света. Но това е проблем, който руши академичната етика. Работи се по още три случая. Плагиатството не е нещо ново, коментира министърът. Другият случай на плагиатство е във Великотърновския университет, не е за ректор, но няма да коментирам, докато комисията не си свърши работата. Тя ще работи по всички сигнали и ще реагира, категоричен е Вълчев. Той коментира и сексисткия клип за набиране на журналисти, разпространен от университетската телевизия към Софийския университет. \"Не бях гледал клипа. Когато го видях, от една страна, се зарадвах че има реакции, от друга страна, се учудих, че реагираме точно на този клип, а на други предавания по телевизията не реагираме. \"Преди придобиването на дигитални умения, децата трябва да придобият базови умения. Върнахме хиляди ученици в ежедневната посещаемост на училищата. Има социални работници, които отиват до дома на учениците, будят ги, молят родителите им да ги пуснат на училище, купуват им обувки, ако нямат. Множество служители работят всекидневно с проблемни деца\", коментира образователният министър.  \"Модернизацията, иновациите, инвестициите в учителите и връщането на още повече деца в училищата са само част от нещата, към които се стремим\", завърши Красимир Вълчев.", "date": "2018.11.09", "title": "Красимир Вълчев: Работи се по още три случая на плагиатство, единият е във ВТУ, но не е за ректор"}
{"url": "https://www.faktor.bg/bg/articles/obshtestvo/zakon-i-red/prokuraturata-shte-proveryava-posocheniyat-ot-prezidenta-za-konstitutsionen-sadiya-atanas-semov", "text": "Прокуратурата ще проверява посоченият от президента за конституционен съдия Атанас Семов. Това става ясно от съобщение на сайта на държавното обвинение. Прокуратурата се е самосезирала от статия на \"Капитал\". На 2 ноември президентът Румен Радев подписа указ за назначаването на Семов за член на Конституционния съд. Самата номинация бе направена на 26 октомври. На 29 октомври излиза и материала, заради който прокуратурата започва проверката. Държавното обвинение трябва да провери дали правилно е отказано образуване на досъдебно производство по сигнал срещу проф. Семов, подаден през 2013 г. от докторант в Юридическия факултет на СУ. Сигналът е за злоупотреби в СУ, в които бил замесен и Семов.  В прессъобщение на държавното обвинение се цитира статия на \"Капитал\" от 29 октомври, в което се припомня за разследване срещу Семов, което е било прекратено през 2016 г. Става въпрос за сигнал от юрист, работил като научен сътрудник по “Международно право и международни отношения“ в Института за правни науки към БАН, докторант в Юридическия факултет на СУ по специалност „Право на Европейския съюз“. Според държавното обвинение в сигнала се твърди, че Семов е използвал СУ „Климент Охридски“ за развиване на частна стопанска дейност, отправят се обвинения за безстопанственост, както и сключване на неизгодна вредоносна за университета сделка във връзка с неакредитирана магистърска програма по „Право на Европейския съюз“. Осъществяването на програмата е в резултат на договор между Софийския университет и сдружение с идеална цел - „Център за продължаващо обучение при Юридическия факултет на СУ“. След подаване на сигналите е била възложена проверка на МВР – ГДНП. С постановление на СГП от 14.07.2016 г. е отказано образуване на досъдебно производство, което обаче сега ще бъде проверено от прокуратурата.  Ето и информацията от прокуратурата: \"След сезиране от статия със заглавие „Двойни стандарти на „Дондуков 2“. Има много неизвестни около избора на Атанас Семов за конституционен съдия“, публикувана в електронното издание на в-к „Капитал“, Върховната касационна прокуратура е разпоредила на Апелативна прокуратура София извършване на служебна проверка за правилност и законосъобразност на постановление на Софийска градска прокуратура за отказ за образуване на досъдебно производство.  Със сигнал, подаден на 05.03.2013 г. и допълнение към него от 11.03.2013 г., Софийска градска прокуратура е била сезирана от юрист, работил като научен сътрудник по “Международно право и международни отношения“ в Института за правни науки към БАН, докторант в Юридическия факултет на СУ по специалност „Право на Европейския съюз“. В сигналите се твърди използване на СУ „Климент Охридски“ за развиване на частна стопанска дейност, безстопанственост, както и сключване на неизгодна вредоносна за университета сделка във връзка с неакредитирана магистърска програма по „Право на Европейския съюз“. Осъществяването на програмата е в резултат на договор между Софийския университет и сдружение с идеална цел - „Център за продължаващо обучение при Юридическия факултет на СУ“. След подаване на сигналите е била възложена проверка на МВР – ГДНП. С постановление на СГП от 14.07.2016 г. е отказано образуване на досъдебно производство. Именно това постановление ще бъде предмет на служебна проверка, след сезиране от посочената публикация в медия.", "date": "2018.11.09", "title": "Прокуратурата ще проверява посоченият от президента за конституционен съдия Атанас Семов"}
{"url": "https://www.faktor.bg/bg/articles/kadar-na-skat-shte-ni-oblachva-s-komentari-v-chervenata-televiziya", "text": "Журналистът и политически лидер, бивш депутат от Патриотичния фронт - Велизар Енчев, ще води публицистично предаване в телевизията на БСП в събота следобед. Енчев напусна със скандал националистите в предишния парламент и наскоро стана сред основните обвинители в паспортния скандал покрай Обединените патриоти. Кадър на друга от партийните телевизии на Патриотите, \"Алфа\" на Волен Сидеров и \"Атака\", пък е Нора Стоичкова, която ще води икономическо предаване. Публицистика по БСТВ ще прави и депутатът от левицата Александър Симов. Поканата да води предаване вече е приел и журналистът Явор Дачков, а преговорите с Лили Маринкова все още не са финализирани. Проф. Петко Тодоров ще е зам.-директор на дружеството, което управлява телевизията на социалистите. Той ще е заместник на бившия шеф на БНТ и на Комитета по пощи и далекосъобщения Любомир Коларов. Планира се телевизията да тръгне около Коледа и Нова година. По-скоро медийна се очертава да бъде темата на неделния пленум на червените, тъй като рокадите в \"Дума\" ще бъде отново на дневен ред, както и предложението за създаване на медиен пул с всички леви издания, които да влязат в него. Очаква се вътрешните опоненти на Нинова да подемат поредния рунд срещу новия и.д. главен редактор на \"Дума\" Йордан Мичев, заради което излязоха с протестна подписка. Твърди се, че през последните дни и самата Корнелия Нинова била раздразнена от коментарите му в социалната мрежа по адрес на съпартийци. На заседанието на Националния съвет за пореден път ще се повдигне въпросът за промяна в устава, която да върне старото положение - за избор на лидера на БСП от конгреса, а не пряко от членовете на партията, както е сега. В неделя Нинова ще бъде критикувана и за подмяната на кадри на \"Позитано\" 20 - от охраната на входа до шефове на отдели в централата. Сред тях имало прекалено много бивши кадри на МВР, негодуват социалисти. На заседанието на НС червените ще трябва да определят и графика си на подготовка и номинации за евроизборите, съобщава Канал 3.", "date": "2018.11.09", "title": "Кадър на СКАТ ще ни облъчва с коментари в червената телевизия"}
{"url": "https://www.faktor.bg/bg/articles/sotsiolozi-gerb-vodi-na-predstoyashtite-evroizbori", "text": "На предстоящите избори за Европейски парламент през май догодина, ГЕРБ ще получи 37.2% от гласовете, БСП - 34.3%, а ДПС - 13.1%. \"Обединени патриоти\" получават 6.1% от гласовете, следвани от \"Демократична България\" (2.7%), \"Воля\" (1.8%), АБВ (1.3%) и други (3.6%). Това показват данни от социологически проучвания, проведени на 24 и 25 септември от агенциите \"Сова Харис\" и \"Афис\". Те са публикувани като част от анализ на осреднените резултати от проучвания за нагласите в 27-те страни от ЕС. Според проучване на агенция \"Алфа Рисърч\" за електоралните нагласи за вот за национален парламент, проведено в периода 23-30 септември, ГЕРБ получава 22.2%, БСП - 19.7%, ДПС - 6.6%, \"Обединени патриоти\" - 4.7%, \"Демократична България\" - 2.9%, \"Воля\" - 2%, \"Възраждане\" - 0.5%, други партии - 4.8%, а че няма да гласуват заявяват 36.6%. ЕНП ще увеличи преднината си пред лявоцентристките социалисти и демократи, чийто водещ кандидат е заместник-председателят на еврокомисията, холандецът Франс Тимерманс. Но ако се отчитат най-новите национални тенденции, двете най-големи политически групи, взети заедно, ще имат по-малко от половината мандати, а антиевропейски националисти и други по-малки партии ще се представят добре на изборите.", "date": "2018.11.09", "title": "Социолози: ГЕРБ води на предстоящите евроизбори пред БСП"}
{"url": "https://www.faktor.bg/bg/articles/marin-lyo-pen-idva-v-sofiya-za-sreshta-sas-sayuznitsi", "text": "Лидерката на френската крайна десница Марин льо Пен ще посети София на 16 ноември, за да се срещне с националистически и популистки съюзници от Източна Европа във връзка с предстоящите през май догодина  избори за Европейски парламент, предаде БТА, цитирайки Франс прес. В българската столица председателката на партията „Национален сбор“ ще участва в конференция под наслов „Европа на нациите и на свободата, нов модел за европейските граждани“. На форума на крайнодесни формации тя ще се срещне с председателя на българската партия „Воля“ Веселин Марешки, наричан „българският Тръмп“, с председателя на чешката партия „Свобода и пряка демокрация“ Тамио Окамура, с бившия лидер на белгийската фламандска партия „Влаамс беланг“ и настоящ лидер на Движението за Европа на нациите и свободата (ДЕНС) Херолф Анеманс, както и с представител на австрийската Партия на свободата, съобщи ДЕНС вчера в Туитър. В Европейския парламент движението е представено от политическата група „Европа на нациите и свободата“, част от която са „Национален сбор“, италианската партия „Лига“ и Австрийската партия на свободата. На 1 май във френския град Ница вече се състоя среща на тези политици, организирана от Движението за Европа на нациите и свободата, където те защитиха „идентичността“ на нациите и гръко-християнския произход на европейската „цивилизация“, припомня АФП. Това е второто посещение на Марин льо Пен в чужбина във връзка с предстоящите европейски избори през май. На 8 октомври тя се срещна в Рим със своя италиански съюзник Матео Салвини, председател на „Лига“. Двамата заедно отправиха нападки срещу „бункера Брюксел“. Тези срещи се вписват в стратегията на „Национален сбор“ за създаване на съюзи във Франция и в цяла Европа, отбелязва агенцията.", "date": "2018.11.09", "title": "Марин льо Пен идва в София за среща със съюзници"}
{"url": "https://www.faktor.bg/bg/articles/novini/balgariya/agentsiyata-po-vpisvaniyata-razdala-bonusi-za-599-007-lv-samo-na-otgovornite-si-sluzhiteli", "text": "Агенцията по вписванията е изплатила допълнителни възнаграждения за постигнати резултати, съгласно Наредбата за заплатите на служителите в държавната администрации и Вътрешните правила за заплатите в Агенция по вписванията. Сумата, изплатена в последното тримесечие на 2018 г. е в размер на 599 007 лв. Тя е разпределена според индивидуална оценка на всеки от общо 635-те служителя на агенцията. Средномесечният фонд \"Работна заплата\" на Агенцията по вписванията е в размер на 813 034 лв. \"Всеки работодател търси начини да стимулира служителите си, а в държавната администрация механизмът това да се случи са допълнителните възнаграждения от икономии, които могат да се изплащат до 4 пъти в годината. Изплащането на бонуси в Агенция по вписванията е следствие от показани добри резултати на служителите и начин да ги мотивираме да продължават да работят ефективно. Отговорните за срива на Търговския регистър – Директорът и експертите от Дирекция ИОТ, не са получили ДМС за последното тримесечие. Нека не забравяме, обаче, че останалите служители на Агенцията не са спирали работата си, дори и по време на срива“, заяви Габриела Козарева, изпълнителен директор на Агенцията по вписванията. Агенцията по вписванията администрира четири регистри – Търговски регистър и регистър на ЮЛНЦ, Имотен регистър, Регистър Булстат и Регистър на имуществените отношения на съпрузите. Дори и по време на срива на Търговския регистър, работата в цялата Агенция не е спирала. След инцидента, работата в институцията е с по-голям интензитет от обичайния и се работи и в извън работно време. Към момента Агенцията се произнася в срок по всички постъпили вписвания, като е преодоляна забава от 20 дни.", "date": "2018.11.09", "title": "Агенцията по вписванията раздала бонуси за 599 007 лв. само на отговорните си служители"}
{"url": "https://www.faktor.bg/bg/articles/novini/svyat/-islyamska-darzhava-poe-otgovornost-za-napadenieto-v-melbarn", "text": "Близкоизточната радикална групировка „Ислямска държава“ пое отговорност за нападението с хладно оръжие в австралийския град Мелбърн, в резултат на което загина един човек, а други двама бяха ранени, предава AFP. „Извършителят на операцията... в Мелбърн... беше боец на „Ислямска държава“… и извърши акцията… срещу граждани на страни от (международната) коалиция“, бореща се с групировката, предаде свързаната с джихадистите медия Amaq. По-рано полицията в Австралия съобщи, че ще разследва фаталната атака с хладно оръжие в Мелбърн като терористичен акт. Властите поясниха, че заподозреният за нея е сомалиец, който вече е бил в полезрението на австралийското разузнаване. „Сега разглеждаме това като събитие, свързано с тероризма\", заяви главният комисар на щата Виктория Греъм Аштън, като допълни, че заподозреният „ни е известен\". Уточнено бе, че в автомобила му са намерени бутилки с газ. Произшествието се е случило в пиковите часове на деня, в централния бизнес район на австралийския град, след като полицията е заловила заподозрян в близост до горящо превозно средство.  По данни на парамедиците пострадалите са трима, като един е получил наранявания по врата. Състоянието му е критично. Друг ранен е настанен в болницата с рани по главата, но не е ясно какво е състоянието му.", "date": "2018.11.09", "title": "„Ислямска държава“ пое отговорност за нападението в Мелбърн"}
{"url": "https://www.faktor.bg/bg/articles/novini/svyat/prouchvane-80-ot-frantsuzite-ne-haresvat-tramp-84-smyatat-che-e-rasist", "text": "Над 80 на сто от французите смятат президента на САЩ Доналд Тръмп за опасен политик и дават отрицателна оценка за качествата му на държавен лидер, а 84 на сто го смятат за \"расист\".  На противоположното мнение са само привърженици на крайнодесния Национален сбор, бившия Национален фронт. Участници в допитването посочват, че името на Тръмп буди у тях най-вече асоциации с Марин Льо Пен, оглавяваща тази партия. Според 90 на сто от участниците в проучването предприеманите от Тръмп протекционистки мерки в икономиката, по-специално вдигането на митата върху металите от внос и други стоки, ще се отразят зле на Европа. Но 57 на сто признават, че тези инициативи ще бъдат полезни за икономиката на самите САЩ и ще създадат там нови работни места. Данните от интернет анкетата, осъществена на 7 и 8 ноември, бяха огласени точно преди Тръмп да пристигне във Франция, за да участва в тържествата по случай 100-годишнината от края на Първата световна война, съобщава БТА.", "date": "2018.11.09", "title": "Проучване: 80% от французите не харесват Тръмп, 84% смятат, че е расист"}
{"url": "https://www.faktor.bg/bg/articles/novini/balgariya/uvolniha-rektora-na-tehnicheskiya-universitet-vav-varna-zaradi-plagiatstvo", "text": "Уволниха ректора на Техническия университет във Варна заради плагиатство. Проф. Росен Василев е първият ръководител на висше училище, уличен в подобно нарушение. Той ръководи висшето училище от 2015 година. Комисията по академична етика към образователното министерство е уличила Василев в ползването на чужди трудове за дисертацията му. От комисията разследват и още три сигнала за плагиатство. До безпрецедентното уволнение се стига след сигнали за плагиатство в дисертацията  и професурата на Росен Василев от близо десет автора на научни трудове и статии. Две експертни комисии са категорични, че ректорът на Техническия университет във Варна е преписвал, а не е цитирал колегите си.  Първите сигнали за плагиатство на Росен Василев са от началото на 2018 година. Тогава той е проверяван по разпореждане на образователното министерство и оспорва обвиненията. Настоящата проверка е след поправка в Закона за висшето образование от тази пролет.  С нея се създаде въпросната комисия от експерти, която проверява авторството на научните трудове. В комисията са постъпили няколко сигнала за плагиатство в трудове и проблеми при защитата на доцентури и професури. Варненският професор е ползвал в нарушение научен труд от университета в Белфаст, в който са изследвани метални сплави. Книгата е публикувана през 2010. Трудът на Росен Василев излиза през 2015 година. Установено е, че цели таблици са директно копирани без да се позове източникът. Оттук нататък предстои да се изготви цялостен доклад до министъра на образованието. От комисията са установили, че 95% от написаните трудове са плагиатствани. Ще му бъде отнета и професорската степен. Междувременно, комисията по академична етика към образователното министерство вече разглежда и още сигнали за подобни нарушения.", "date": "2018.11.09", "title": "Уволниха ректора на Техническия университет във Варна заради плагиатство"}
{"url": "https://www.faktor.bg/bg/articles/avstriya-e-poluchila-informatsiya-za-ruskiya-shpionin-ot-spetssluzhba-na-strana-ot-es", "text": "Австрия е получила информация за заподозрения в шпионаж в полза на Русия полковник от спецслужба на страна от Европейския съюз. Това заяви на специална пресконференция министърът на отбраната на Австрия Марио Кунасек, предава TACC, цитирана от \"Фокус\". „Получихме намек от партньорска европейска служба за изтичане на информация. Започнахме да проверяваме тази информация и идентифицирахме заподозрения. Благодаря на нашите партньори за информацията“, заяви Кунасек на извънредната пресконференция във Виена.", "date": "2018.11.09", "title": "Австрия е получила информация за руския шпионин от спецслужба на страна от ЕС"}
{"url": "https://www.faktor.bg/bg/articles/sakskoburggotski-ako-imashe-formula-sreshtu-falshivite-novini-shtyah-veche-da-sam-ya-izpolzval", "text": "\"Ако имаше формула срещу фалшивите новини, щях вече да съм я използвал\". Това каза пред журналисти Н. В. Симеон Сакскобургготски, който присъства на международна конференция „Фалшивите новини на истинските тролове“ (Fake news of true trolls). Попитан как ще коментира това, че е агент на КГБ и това, че имотите му не са негови, Сакскобургготски заяви, че едното е толкова фалшиво колкото и другото. „Няма какво да си обяснявам. Това са толкова абсурдни теми. Фокусират се по един изцяло злонамерен и насочен начин“, коментира той. На въпрос как да се противодейства срещу една фалшива новина, Сакскобургготски заяви, че ако човек има съвест и етика, това боли. „Ако имаше формула, щях вече да съм я използвал. Мисля, че по-интелигентите хора разбират. Други, които са потърпевши, също. В крайна сметка една лъжа си има давност. Надявам се в една правова страна като България и ЕС, където частната собственост е неприкосновена, мисля, че трябва така да гледаме на нещата“, обясни той.  Попитан дали е правил постъпки да опровергава фалшивите новини, Сакскобургготски отговори, че са толкова абсурдни, че не заслужават такива. „Комарджия, КГБ-ист, стокхолмски синдром и други, но виждам, че хората го взимат на шега“, добави още Симеон Сакскобургготски.", "date": "2018.11.09", "title": "Властелинът на обещанията Симеон II: Ако имаше формула срещу фалшивите новини, щях вече да съм я използвал"}
{"url": "https://www.faktor.bg/bg/articles/novini/balgariya/vlastta-bsp-da-spyat-spokoyno-ne-sme-podpisali-pakta-za-migratsiyata", "text": "Декларацията на Корнелия Нинова, че България ще подкрепи пакта за миграцията на ООН, спешно върна в парламента трима министри малко след участието им в парламентарния контрол. БСП да спят спокойно - не сме подписали пакта за миграцията, заявиха от кабинета в извънредно изявление след края на парламентарния контрол. Въпреки че от ГЕРБ отговориха веднага на внушенията на соцлидерката в контрадекларация от трибуната и обясниха подробно, че решение на МС все още няма, а темата ще се обсъжда на парламентарни комисии с участието на три министерства, правителството също предприе офанзива. Изявлението пред медиите в Народното събрание направиха вицепремиерът и външен министър Екатерина Захариева заедно с вътрешния министър Младен Маринов и социалния - Бисер Петков. За пореден път от БСП се опитват да отклонят вниманието от вътрешните си проблеми и да внушават абсолютно неоснователно страхове у хората, подвеждайки ги, че България се присъединява към пакта за сигурна, редовна и законна миграция, заяви външната министърка Захариева. Няма решение на България, обясни тя. Захариева призна, че акцията на столетницата много й прилича на кампанията анти Истанбулската конвенция. Целта е явно да бягаме от всяко възможно участие, което е свързано с международни организации, коментира външната министърка. По въпроса се работи на експертно ниво, към момента държавата прилага ефективни мерки, както по опазване на границата, така и по политиката на връщането, така че ние ще продължим да прилагаме тази политика и да отстояваме интересите на страната и на ЕС. Според Захариева целта на този пакт е точно обратната на тази, която застъпва БСП - а именно да се спре незаконната миграция. Междувременно се оказа, че от ГЕРБ не са дочакали партньорите им от Обединени патриоти за участие в планираното за съвместно изявление. Уговорката е била и доц. Милен Михов от ВМРО да се присъедини на трибунката към тримата министри, но външната министърка не го е дочакала и е започнала изявлението без малките в коалицията, научи Канал 3. Патриотите са против присъединяването на България към въпросния пакт на ООН.", "date": "2018.11.09", "title": "Властта: БСП да спят спокойно - не сме подписали пакта за миграцията"}
{"url": "https://www.faktor.bg/bg/articles/agentsiya-afis", "text": "ГЕРБ и БСП вече са с разменени позиции в челото на временната електорална класация. Това е основната новина от ноемврийското национално представително изследване на Агенция „АФИС“. Симптоми, че рано или късно това ще се случи се наблюдават от средата на тази година, откогато стартира по-рязко тенденцията към отлив на доверие в правителството и управляващото мнозинство. Пряко или косвено процесът се подпомагаше и продължава да се подхранва както от периодичните скандали и корупционни разкрития, така и от бурните разправии между управляващите коалиционни партньори. С това обаче не се изчерпват факторите на влияние върху развитието на политическата драма в навечерието на предстоящата изборна година. Коментарът е въз основа на данни от национално представително проучване, осъществено от Агенция „АФИС“ в периода – 2-7 ноември 2018 година. Интервюирани пряко „лице в лице“ в домовете им са 1010 пълнолетни български граждани. През ноември видимо нараства усещането за политическо напрежение. Признаците са следните: 1. 66% от населението оценяват политическата обстановка като „напрегната“, а на обратното мнение, че е „спокойна“, са едва 16%.  През септември далеч по-малък дял – 50%, изразяваха мнение, че ситуацията е напрегната, докато 19% преценяваха, че тя е спокойна.  2. Що се отнася до личното желание на избирателите, дали статуквото да бъде променено или запазено, данните показват, че оставките на трима министри в началото на септември не освежиха облика на управляващата гарнитура. С 5% нараства предпочитанието да бъдат сменени някои министри. (През септември кабинетен ремонт желаеха 23.5%, а през ноември – 28.1%). Само 19% желаят правителството да се запази в сегашния си вид. Други 7% искат още по-голяма промяна – ново правителство в рамките на този парламент. А 36% желаят нови избори и нов състав на Народното събрание.  Ерозията на симпатиите обхваща и привържениците на управляващите партии. 44% от избирателите на ГЕРБ искат смяна на някои министри. За сравнение, доверяващите на цялата гарнитура не са много повече – 47%. Разколебана е и подкрепата на електорите от коалицията „Патриотичен фронт“. 38% искат нови лица в кабинета и само 18% не желаят никакви промени.  3. Доверието към най-важните институции остава ниско – по-ниско, отколкото на тези с ограничени пълномощия. 18% възлагат доверие на Народното събрание, което бележи спад с 5% спрямо септември; 27% доверяват на правителството, което е с 4% по-ниско от предния месец. Институциите на съответните местни власти традиционно се радват на по-голямо доверие от централната, но и при тях се забелязва спад от 43 до 39%. (Той е обясним с подранилата подготовка за местните избори през есента на 2019 г.). С позитивен рейтинг на доверие разполагат само президентът, омбудсманът и Европейският съюз. Към тях доверието надхвърля недоверието.  Споменатото нарастване на желанието за смяна на някои министри поне отчасти се дължи на популярното изявление на вицепремиера Валери Симеонов по адрес на майките на деца с увреждания. Помолени да охарактеризират тези разсъждения, над две трети от избирателите (67%) ги оценяват като неверни и груби, докато само 10.3% ги оценяват по начина, по който са били замислени от автора – като откровени (верни, макар и груби). Само 12% възприемат последвалото (по настояване на коалиционните партньори) извинение на г-н Симеонов като искрено.  Още по-голямо мнозинство (71%) желае той да подаде незабавно оставка от заемания правителствен пост. Само 11% са на обратното мнение, сред тях главно привържениците на управляващите партии.  4. Спадът на доверието към управляващите е свързан с редица фактори и събития - Корупционните скандали, непопулярните реформи в здравното обслужване, предложени за обсъждане през септември, както и постоянната корозия на единството между народ и избраници.  Последното е неизбежно следствие от факта, че по данни на Евростат 38.9% от избирателите живеят в риск от бедност или социално изключване, докато ръководителите на държавата настояват, че следват единствено правилния курс.  5. За да прелее недоверието в очакване за промени, е необходимо и нарастващо съзнание за наличието на алтернатива. Първо, инициативата за предсрочни избори е в ръцете на управляващите и второ, трябва да има съществена промяна в избирателните намерения, преди всичко спрямо двете водещи партии, без които не може да се формира ядро на мнозинство в Народното събрание.  Докато въпросът за нови парламентарни избори е хипотетичен, то съвсем реални са тенденциите в нагласите. Още от есента на 2017 г. средният дял на заявения електорат на БСП се колебае около числото – 22%, плюс-минус 2%. В мандата на сегашния парламент промяната в съотношението между двата полюса се дължи на ГЕРБ. След победата в майските избори от 2017 г., подкрепата за партията на премиера достигна пикова стойност от 30% и от тогава се движи неотменно надолу. През последните три месеца силите са изравнени. Въпрос на месеци е ГЕРБ да започне трайно да изостава. Въпрос е също така, дали другата голяма партия ще представи пред разочарованите убедителна алтернатива, или статуквото ще се запази. Възможно е и нова сила да влезе в опразненото поле с лозунги за промяна.  6. Какви са източниците на тези тенденции? Преди всичко, поне на интуитивно ниво, избледнява вярата в обещанията на крайния икономически либерализъм, че неравенството ще допринесе за благополучието и на групите със средни и по-ниски доходи. Основанията за това обобщение са следните:  А. Помолени да вземат отношение към идеята за връщане на прогресивното подоходно облагане в следната формулировка (\"Доходи до 510 лв. месечно да не се облагат, доходи до 3300 лв. да се облагат както досега с 10%; доходи до 10 хиляди лв. месечно да се облагат с 15%, а над тази сума да се облагат с 20%.\"), 50% я одобряват изцяло, 21% отчасти я одобряват, а само 11% я отхвърлят. 18% нямат мнение, което е обяснимо със сложността на данъчната тематика. Предполага се, че избирателите ще реагират според собствените си доходи. Затова е интересно, какъв дял от населението би плащал повече, отколкото досега? В стандартната представителна извадка са попаднали едва 0.5%, които съобщават, че поне един работещ член на домакинството получава повече от 3300 лв. месечно. Това отразява рекордното за ЕС материално разслоение в България. Но същото това разслоение прави този дял незначителна част от избирателния корпус. Само при него се наблюдава преобладаващ скептицизъм към идеята данъчното бреме да се разпредели съобразно възможността работещият да го носи. 40% не одобряват, а 40% одобряват отчасти.  Б. Доколко има тежест популярният контрааргумент, че по-голямото облагане на най-високодоходните индивиди ще ги демотивира и ще има обратен ефект спрямо общите интереси? Едва 13% от групата между 511 и 3300, чийто данък не би се променил, въпреки това не одобряват идеята. (И сред тях 50% изцяло одобряват прогресивното облагане, а 26% – отчасти).  В. Други данъчни реформи, лансирани във връзка с дебатите по бюджета за следващата година също срещат одобрение. 76% одобряват въвеждането на по-ниска ставка на ДДС за лекарства и хляб. 68% отчасти или напълно одобряват въвеждането на семейно подоходно облагане.  Г. По горните идеи се наблюдава разминаване между електоратите на управляващите партии, от една страна, и на техните представители във властта, от друга. Прогресивното подоходно облагане се одобрява от привържениците на ГЕРБ дори повече, от средния показател за страната, докато официалната програма на тази партия провъзгласява точно обратното – запазване на плоския данък. Семейното облагане се одобрява изцяло от 81% от привържениците на ГЕРБ и 87% от тези на партиите от Обединените патриоти; пълно одобрение за диференцирането на ДДС изразяват 84% от привържениците на ГЕРБ и 80% от тези на ОП.  Д. Горните наблюдения показват, че в икономическата проблематика, за която съществува консенсус, че е приоритетна, стои голяма отворена ниша за ляв тип политика.", "date": "2018.11.09", "title": "Агенцията на Асланов видя тенденция БСП да стане първа политическа сила"}
{"url": "https://www.faktor.bg/bg/articles/ombudsmanat-poiska-po-visoko-obezshtetenie-za-sluzhiteli-na-falirali-predpriyatiya", "text": "Омбудсманът Мая Манолова поиска обезщетението, което Фондът за гарантирани вземания на работниците и служителите при несъстоятелност на работодателя отпуска, да се увеличи от две и половина минимални работни заплати на три и половина, съобщават от пресцентъра на омбудсмана. В писмо до Народното събрание общественият защитник аргументира исканото увеличение от 1400 лв. на 1960 лв. максимален месечен размер с жалби на граждани, които са получавали по-високи възнаграждения, но заради сега действащия и заложен за 2019 г. \"таван\", на практика не могат да бъдат адекватно и справедливо компенсирани. Мая Манолова изрично подчертава, че предложеното от нея увеличение по никакъв начин няма да повлияе или засегне бюджета на държавното обществено осигуряване, тъй като сумите във Фонда за гарантирани вземания на работниците и служителите не се формират от държавния бюджет, а са набирани солидарно от работодателите до 2010 г. Тя предупреждава, че увеличението няма да \"натовари\" и работодателите, тъй като и през следващата година не се предвиждат вноски от тяхна страна, заради внушителния ресурс във Фонда. Омбудсманът припомня, че във Фонда за гарантирани вземания на работниците и служителите има събрани 257 милиона лв., от които през 2017 г., преди направените по инициатива на институцията на омбудсмана законодателни изменения, са изплатени на работници и служители около 800 хиляди лв. За 2018 г., след промяната, изплатените суми са за над 7 милиона лева.", "date": "2018.11.09", "title": "Омбудсманът поиска обезщетение от три и половина заплати при фалит на предприятия"}
{"url": "https://www.faktor.bg/bg/articles/prokuraturata-proveryava-zashto-e-spryano-razsledvaneto-sreshtu-atanas-semov-prez-2016-a", "text": "Няколко дни преди президентският кандидат за член на Конституционния съд Aтaнac Ceмoв  да положи  клетва, прокуратурата обяви, че проверява законосъбразно ли през 2016 година е било отказано разследване по сигнал срещу него. Церемонията по встъпването на четиримата нови конституционни съдии, сред които е и Семов, е насрочена за вторник.  Повод за проверката е публикация във вестник „Капитал“ със заглавие: \"Двойни стандарти на \"Дондуков\" 2\"; Има много неизвестни около избора на Атанас Семов за конституционен съдия\". Тя е публикувана в рубриката \"Мнение“, а автор е Теодор Славев от Българския институт за правни инициативи, който коментира процедурите, по които върховните съдии, парламентът и президентът излъчиха своите представители в съда. В анализа се споменава че през март 2013 година Софийската градска прокуратура е била сезирана, че Семов използва местоработата си тогава – Софийския университет – за развиване на частна стопанска дейност. От прокурорското съобщение става ясно, че по подадения сигнал е направена проверка и въз основа на нея през лятото на 2016-а прокуратурата е отказала да образува дело. Именно този отказ ще се проверява, а срок за проверката няма.", "date": "2018.11.09", "title": "Прокуратурата проверява защо е спряно разследването срещу Атанас Семов през 2016-а"}
{"url": "https://www.faktor.bg/bg/articles/obshtestvo/zakon-i-red/rusnak-s-balgarsko-grazhdanstvo-e-arestuvan-po-obvinenie-za-izmama-v-sasht", "text": "Руският гражданин Александър Ж. е арестуван днес във Варна по обвинение в мошеничество с използването на компютърни мрежи, съобщава ТАСС, която се позовава на генералния консул на РФ Владимир Климанов. Александър Ж. е задържан по искане на САЩ, където е извършено престъплението. Обвинението е, че той е манипулирал онлайн-реклами и е мамил рекламодатели от септември 2014 до края на 2016 година, като е причинил загуби от 7 млн. долара. Варненският окръжен съд е решил да остави руснака в ареста докато бъде разгледано делото за екстрадирането му в САЩ.  Съдът е оставил ез внимание обяснението му, че от 8 години живее във Варна, получил е българско гражданство и има жилище в града.", "date": "2018.11.09", "title": "Руснак с българско гражданство е арестуван по обвинение за измама в САЩ"}
{"url": "https://www.faktor.bg/bg/articles/yoncheva-pak-pripali", "text": "Запознах се подробно с искането на Главния прокурор да образува дело срещу мен.  В това искане пише, че делото е по сигнал на Делян Добрев, Тома Биков и Антон Тодоров. Всички предприети действия на прокуратурата се базират единствено на твърденията на тези три лица.  Няма нито един факт, който да сочи, че от мен са били извършвани незаконни действия. Нито един факт за извършени престъпления. Това пише във Фейсбук Елена Йончева, на която вчера главният прокурор поиска снемане на имунитета по обвинение за прани на пари. \"Запознах се подробно с искането на Главния прокурор да образува дело срещу мен. В това искане пише, че делото е по сигнал на Делян Добрев, Тома Биков и Антон Тодоров. Всички предприети действия на прокуратурата се базират единствено на твърденията на тези три лица. Това съобщиха от пресцентъра на БСП. Няма нито един факт, който да сочи, че от мен са били извършвани незаконни действия. Нито един факт за извършени престъпления. Надявам се делото, възможно най-бързо, да влезе в съда. Това е мястото, където истината ще стане ясна. Отправеното искане е потресаващо. Клевети, които отдавна се лансират от депутати на ГЕРБ. Няколко пъти призовах съответните отговорни институции да направят проверка - призовах, както от трибуната на Народното събрание, така и пред представители на медиите. Запозната съм с методите на репресии на ГЕРБ. Това е класическа схема. Твърденията за “вероятно пране на пари” идват само два дни, след като аз и мои колеги настояхме за независима техническа експертиза на качеството на строителството на българските магистрали – вземане на вертикални ядки и анализ в лицензирани европейски лаборатории. През последната година внесох в ДАНС и прокуратурата документи, свързани с вероятни корупционни практики при строителството на преградното съоръжение на българо-турската граница. Бях обвинена от вицепремиера Валери Симеонов в национално предателство. По този повод той внесе срещу мен и сигнал в прокуратурата. В ДАНС и прокуратурата съм внесла и документи за създадената от Делян Добрев схема в община Хасково - схема за усвояване на огромни финансови ресурси от приятелско-роднински кръг – аферата “кумгейт”. Клевета срещу мен е отправяна и от Бойко Борисов, за което беше осъден. Работата ми като журналист винаги е била публична, видима. Прословутият договор, за който депутати от ГЕРБ са поискали от прокуратурата да насочи своето внимание, е за закупуване на телевизионна техника /камери, сателитни телефони, техника за директни включвания, монтажна апаратура/. Тази техника е налична, както и цялата документация. В своята дейност по заснемането на документални филми в Сирия, Турция, Украйна, Ирак, Афганистан, Чечня…. съм се срещала и с бандити, с престъпници. По нашия екип е стреляно, били сме отвличани и бити… Опитът за сплашване няма да мине.\"", "date": "2018.11.09", "title": "Йончева пак припали: Със сигнала срещу мен Добрев, Биков и Тодоров искат да ме сплашат, но това няма да мине"}
{"url": "https://www.faktor.bg/bg/articles/baneva-moli-za-svoboda-zaradi-detsata-y", "text": "Евгения Банева поиска да излезе на свобода, за да се погрижи за децата си, но й отказаха, пише \"България днес\". Арестуваната в Ница милиардерка остава в ареста със съпруга си и се подготвя да бъде екстрадирана в България. Богаташката се изправи в сряда пред съда с искане да си тръгне от ареста в град Ница. Евгения е поискала разрешение да излезе навън, за да може да се погрижи за децата си, които в момента са при семеен приятел. От съда обаче отказали да удовлетворят претенциите й. Семейният адвокат на милиардерите — Винсент Пенард обяви, че тепърва ще се гледа и процедурата за екстрадиране на фамилията към България. Банева и мъжът й са вече втора седмица в ареста в Ница, след като на 26 октомври бяха задържани с европейска заповед на летището. Почти всички пътници са имали възможност да видят зрелищния арест, който освен това се е разиграл пред очите на децата им — дъщеря им на 13 години и близнаците на 9. \"Приютил ги е приятел на семейството\", споделя още адвокатът. Пред френските медии Пенард е проявил недоумение, защо е задействана европейска заповед за арест. \"Семейството живее във Франция, но пътуват до България за всички празници\", казва той. В деня на ареста двойката е била на път за София, като са планирали да празнуват рождения ден на Евгения на 28 октомври в България. Задържането е можело да стане и на летището в България, но вместо това се е случило в Ница. Адвокатът на Баневи също така обяви, че сметките им са запорирани, а всичките им имоти в България са претърсени основно. Обвиненията срещу Баневи са за източването на завод \"Полимери\" в Девня, приватизиран от Банев през 1998 година. От 2010 година заводът не работи, от 2013 е в несъстоятелност, а през 2017 година е препродаден за 14,5 милиона лева. Според обвинението, клиентите на \"Полимери\" е трябвало да преведат парите по офшорни сметки, а не по тези на дружеството. Имало и случаи на взимане на пари от касите на завода. В резиденцията на двойката край София са открити документи за собственост на офшорните фирми, злато и скъпоценности в \"потресаващи размери\".", "date": "2018.11.09", "title": "Банева моли за свобода, иска да си тръгне от ареста в Ница"}
{"url": "https://www.faktor.bg/bg/articles/obshtestvo/ulitsata/yunesko-skasa-dogovor-na-irina-bokova-priznala-virtualnata-kosmicheska-darzhava-asgardiya", "text": "ЮНЕСКО прекрати споразумението с виртуалната \"космическа държава Асгардия\", оглавявана от бившия генерален директор на \"Алмаз-Антей\" Игор Ашурбейли. „Асгардия“ е получила международно признание  от ЮНЕСКО под формата на договор за награден фонд в размер на 260 хил. евро, сключен миналата година от бившата шефка на ЮНЕСКО Ирина Бокова. Сега виртуалната държава е изразила  финансови претенции към ЮНЕСКО, като част от ООН. Това разкрива руската секция  на радио Bи Bи Cи. „Космическата държава Асгардия“ е виртуална структура с химн и флаг, която съществува само на хартия. Достъпът до \"гражданството\" на тази държава се осъществява чрез интернет, от есента на 2018 г. като досега такъв статут са получили 270 000 души. За нейното съществуване информация пази единствено спътникът Asgardia-1, изстрелян с парите на предприемача Ашурбейли, в чиято памет са записани първите граждани на Асгардия ( в скандинавската митология Асгардия означава небесен град, населен с богове). През 90-те години на минали век Ашурбейли създава  холдинга \"Социум\". Проектът по създаването на „комсическата държава  Асгардия\" се ражда през  2016 г., като  Присвоил си статут на доживотен монарх на виртуалната държава, той усилено се старае да получи международно признание от ООН. Договорът с ЮНЕСКО е стъпка в тази посока, казва самият той пред BBC. Не закъснява обаче и първият международен скандал - медал за кубински космонавт. През юни 2017 г. Ирина Бокова, която по това време оглавява все още ЮНЕСКО, и Игор Ашурбейли е подписват споразумение за издаване на възпоменателен медал \"За принос в науката за космоса.\" Разходите на ЮНЕСКО за издаването на медал и връчването на лауреатите трябваше да бъдат изплатени от публичната организация „Асгардия“, разказва Ашурбейви пред руската служба на Би Би Си. Става дума за сумата от 260 хил. евро, които са посочени в договора между двете организации. Предполага се, те да бъдат изплатени на два транша - през 2017 г. и 2019 г., и да са достатъчни, за да се връчват тези медали в продължение на пет години. Инициативата за стартиране на проекта идва от Асгардия. А договорът звучи така: „Първата космическа държава Асгардия и ЮНЕСКО учредиха нова награда\". Първото връчване на медала се е състояло миналата година в седалището на ЮНЕСКО в Париж и негови носители са първата космонавтка Валентина Терешкова и първия кубински космонавт Арналдо Мендес. Церемонията за 2018 г. няма да се състои, защото договорът е прекратен едностранно от новата директорка на ЮНЕСКО Одри Азуле. Конкретните причини не са посочени. Затова пък кралят на Асгардия възнамерява да си получи обратно парите, платени в аванс. Би Би Си оценява  Ашурбейли вижда причината за разтрогването на отношенията с ЮНЕСКО в  геополитическите игри, тъй като номинацията „За принос в науката за космоса“ за 2018 г. е била за американец. А ЮНЕСКО не би желаела да награди гражданин на САЩ – страна, която напусна организацията и вече не внася нищо в нейния бюджет. Източник на руската служба на Би Би Си в ЮНЕСКО посочва други причини за разпадането на отношенията между Ашурбейли и ръководената доскоро международна организация от българката Ирина Бокова.  Според информацията на Ви Ви Си, дейно участие за признанието на Асгардия от ЮНЕСКО е взела бившата заместничка на Ирина Бокова - руският посланик към ЮНЕСКО Елеонора Митрофанова. Самият Ашурбейли потвърждава, че има добри връзки с Митрофанова. Двамата членуват и в други организации със съмнителна легитимност. Самата Ирина Бокова е завършила съветската школа за дипломати МГИМО и е близка с Митрофанова. По време на кампанията й за поста главен секретар на ООН българката беше описвана в западната преса като „кандидат на Путин“. Освен това договорът на Бокова с космическата държава Асгардия е шокирал и голям брой служители на ЮНЕСКО, организацията, която отговаря за културното наследство, образованието и науката – разкрива още Ви Ви Си. Много от тях са възприемали сътрудничеството със съществуващата виртуална \"космическа държава\" само на хартия. Не случайно след ревизия на договорите, подписани от Бокова, лъсва и този с Асгардия, който новата шефка на ЮНЕСКО решава да го прекрати.", "date": "2018.11.09", "title": "ЮНЕСКО скъса договор на Ирина Бокова, признала виртуалната „космическа държава Асгардия“"}
{"url": "https://www.faktor.bg/bg/articles/obshtestvo/ulitsata/3-godishno-dete-padna-ot-chetvartiya-etazh-lekarite-se-boryat-za-zhivota-mu", "text": "3-годишно дете е паднало от четвъртия етаж на блок Народен юмрук в бургаския жк \"Братя Миладинови\". Момченцето е настанено в реанимация на УМБАЛ Бургас, където лекари се борят за живота му. То е в много тежко състояние, с множество травми по главата и цялото тяло. Медици се въздържат от прогнози дали момченцето ще оживее, но правят всичко по силите си, споделиха пред 24 часа от болницата.  Инцидентът е станал около 8.30 часа тази сутрин. Детето е било оставено само за минутки, докато майка му била в банята. Момченцето обаче успяло да излезе на терасата и паднало.", "date": "2018.11.09", "title": "3-годишно дете падна от четвъртия етаж, лекарите се борят за живота му"}
{"url": "https://www.faktor.bg/bg/articles/sgs-otgovori-na-tsatsarov-za-prisadata-na-chervenata-deputatka-svetla-bachvarova", "text": "Днес главният прокурор Сотир Цацаров отправи сигнал до Инспектората към Висшия съдебен съвет с искане за извършване на проверка поради забавяне на изготвянето на мотивите към присъда на Софийски градски съд (СГС). От пресцентъра на СГС изпратиха до медиите официално становище по темата.  \"Във връзка с отправеното от главния прокурор искане до ИВСС към ВСС за проверка относно срочността при изготвяне на мотиви към присъда на СГС по дело срещу Светла Бъчварова-Пиралкова уточняваме следното: СГП е внесла обвинителнен акт в СГС срещу Светла Пиралкова на 28.07.2016 г. за деяния, извършени през 2009 г.  Досъдебното производство е образувано повече от две години след деянията, през 2012 г., и е продължило четири години.  Продължителността на досъдебното производство надвишава значително (8 пъти) обичайните срокове за приключване на дело с фактическа и правна сложност в досъдебната фаза по чл. 234, ал. 3 НПК.   Обстоятелството, че според прокуратурата делото е с голяма фактическа и правна сложност е видно и от факта, че след непосредственото приобщаване в съдебно следствие на доказателствата от досъдебното производство, на 04.07.2017 г. прокуратурата е поискала назначаване на допълнителна счетоводно-агротехническа експертиза.  Съдебното производство три месеца е било спряно и заради процедурата по снемане на имунитета на подсъдимата като народен представител (от април до юли 2017 г.) Събраните по делото материали обхващат 150 тома. Съдебното разглеждане е проведено в 10 открити съдебни заседания и след снемането на имунитета на подсъдимата е приключило за по-малко от една година. Намирането на вещи лица по назначената счетоводно-агротехническа експертиза, които да приемат да изготвят заключението и да не се отведат, допълнително е увеличило продължителността на съдебното следствие.  Присъдата е обявена на 26.06.2018 г. и мотивите са в процес на изготвяне.  Продължителността на изготвянето на мотивите е съобразено със сложността на делото и необходимостта да бъдат обсъдени, както всички събрани доказателствени материали, които надвишават тези, обсъждани от прокурора в досъдебното производство, така и съществените доводи на страните. Независимо, че в случая решаването на делото от съда е изисквало време, значително по-малко от това, което е било необходимо на прокуратурата да приключи предварителната фаза на наказателния процес, при преценката на разумността на срока на разглеждане следва несъмнено да бъде отчетено и естеството, и отговорността, която има съдът, за да осъществи правосъдието\".", "date": "2018.11.09", "title": "СГС излезе със становище за присъдата на червената депутатка Светла Бъчварова"}
{"url": "https://www.faktor.bg/bg/articles/obshtestvo/zakon-i-red/razsledvaneto-sreshtu-bivshata-chervena-deputatka-piralkova-prodalzhilo-8-pati-poveche-ot-normalnite-srokove", "text": "Софийският градски съд реагира срещу сигнала на главния прокурор за забавени мотиви по делото срещу депутата Светла Бъчварова-Пиралкова, съобщи БТА.  От градския съд обаче припомнят, че разследването от страна на прокуратурата е продължило осем пъти повече от обичайните срокове (общо 4 години), а самото дело е било разгледано за по-малко от година след свалянето на имунитета на Пиралкова. Фактологията показва, че прокуратурата е внесла обвинителнен акт в в съда 28 юли 2016 г. за деяния, извършени през 2009 г. Освен, че делото, според прокуратурата, е с голяма фактическа и правна сложност, разслеващите са поискала назначаване на допълнителна счетоводно-агротехническа експертиза, припомнят от СГС и допълват, че събраните по делото материали обхващат 150 тома. А намирането на вещи лица по тази експеритза допълнително увеличило продължителността на съдебното следствие. Съдебното производство три месеца е било спряно и заради процедурата по снемане на имунитета. Така, присъдата е обявена на 26 юни и мотивите са в процес на изготвяне. Независимо, че в случая решаването на делото от съда е изисквало време, значително по-малко от това, което е било необходимо на прокуратурата да приключи предварителната фаза на наказателния процес, при преценката на разумността на срока на разглеждане следва несъмнено да бъде отчетено и естеството, и отговорността, която има съдът, за да осъществи правосъдието, пише в позицията на СГС.", "date": "2018.11.09", "title": "Разследването срещу бившата червена депутатка Пиралкова продължило 8 пъти повече от нормалните срокове"}
{"url": "https://www.faktor.bg/bg/articles/otkriha-sakrovishte-v-plevenskiya-zatvor", "text": "Глинено гърне, пълно със старинни монети, намериха на територията на затвора в Плевен, съобщиха от БТА. Директорът на затвора Иван Петков обясни, че археологическата находка е открита при обработка на земеделска земя за есенниците. Жълтиците в съда са от различен номинал и различен период, но всички датират от преди 1877 година. Според Петков имането е било заровено именно при обсадата на Плевен. Предстои специалистите на Регионалния исторически музей да установят общия брой на откритите монети.", "date": "2018.11.09", "title": "Откриха съкровище в плевенския затвор, заровено при обсадата на града"}
{"url": "https://www.faktor.bg/bg/articles/moskva-krasti-ploshtad-na-legendaren-shpionin-ot-petorkata-ot-keymbridzh", "text": "Кметът на Москва Сергей Собянин във вторник подписа постановление за създаване на площад \"Ким Филби\" в квартал Ясеново, където е централата на руската служба за външно разузнаване. Площад \"Ким Филби\" всъщност е по-скоро кръстовище между няколко важни пътни артерии в квартала, отколкото истински площад, посочва dir.bg. Именуването  на знаковото място в руската столица става в период на силно напрежение между Русия и Обединеното кралство заради аферата \"Скрипал\" - по името на бивш руски двоен агент, отровен през март в Югоизточна Англия. Лондон обвинява двама агенти на руското военно разузнаване, че са извършили този опит за убийство. Ким Филби е най-известният от т. нар. \"Петорка от Кеймбридж\" - петима бивши студенти от престижния британски университет, вербувани от СССР. През 30-те години на миналия век Филби се врича във вярност на марксизма и от 1934 г. вече е във връзка с КГБ, като става един от най-верните сътрудници на руските тайни служби. Той отразява като журналист Гражданската война в Испания и успява да демонстрира профранкистки позиции.  После е по-лесно да се инфилтрира в МИ-6. Възходът на агента в британското разузнаване, който не понасял гледката на кръв, е неудържим. По време на „студената война” Филби застава начело на „Антисъветската секция”. Успява да се вклини и в ЦРУ, и ФБР. Вече заподозрял, че ще го разкрият, той се връща към журналистиката, заминава за Ливан, откъдето през 1963 г. избягва в Москва и живее там до смъртта си през 1988 г., далеч от големите жилищни комплекси в Ясеново. Една бележка до съпругата му „да не го чака за вечеря”, разнищва мрежата. Очакванията на Филби за висок пост в СССР не се сбъдват и той потъва в алкохолно опиянение. Юда за Англия, за неговия приятел – писателя Греъм Грийн, Филби си остава „искрено вярващ в комунизма”. Умира през май 1988 г. без да дочака краха на религията, за налагането на която бил работил толкова усърдно. В Русия, особено в тайните служби, Филби все още е смятан за герой. Ръководителят на външното разузнаване Сергей Наришкин откри миналата година изложба, посветена на двойния агент.", "date": "2018.11.09", "title": "Москва кръсти площад на легендарен шпионин от \"Петорката от Кеймбридж\""}
{"url": "https://www.faktor.bg/bg/articles/rumen-gechev-1-2", "text": "Преговорите за присъединяването на България към еврозоната приключиха с „доброволното” съгласие с унизителен списък от условия. Сред тях е и задължението ни да покриваме част от разходите на Европейския стабилизационен механизъм, дълги години преди, евентуално, да станем член на еврозоната. Това каза депутатът от БСП Румен Гечев, задал въпрос на финансовия министър Владислав Горанов, съобщиха от пресцентъра на левицата.  Червеният депутат припомни, че по този повод зам.-управителят на Чешката национална банка е заявил, че нито едно правителство с поне малко достойнство, не би могло да приеме тези условия.  „През март тази година казахте, че няма как да сме член на банковия съюз, без да сме член на еврозоната. Какво стана след няколко месеца и защо се смени позицията на правителството”, попита Гечев.  Народният представител попита още защо този важен въпрос не е обсъждан в комисията по бюджет и финанси на Народното събрание. Той обясни, че както и при Шенген, отговаряме на всички условия за влизане в чакалнята, но не ни искат и измислят нови условия.  „Цяла Източна Европа ни се смее, защото променяте собствената си позиция в рамките само на една година”, обърна се Гечев към министър Горанов.", "date": "2018.11.09", "title": "Гечев ироничен към властта: Цяла Източна Европа ни се смее..."}
{"url": "https://www.faktor.bg/bg/articles/spetsializirana-prokuratura-vleze-vav-firmite-pocheten-konsul-na-balgariya-v-makedoniya", "text": "Около 6:00 часа тази сутрин (7:00 часа българско време) прокурори от Специализираната прокуратура са влезли във всички фирми на бизнесмена Орце Камчев, почетен консул на България в югозападната ни съседка, съобщава скопското електронно издание „Либертас“, като се позовава на неофициална информация от представители на органа, дадена за „Сакамдакажам.мк“.  Извършват се проверки в седалището на „Орка Холдинг\" и в други дружества извън столицата Скопие, въз основа на съдебна заповед. Акцията се провежда съвместно с Отдела за борба с организираната престъпност и корупцията на Министерството на вътрешните работи на Македония, твърдят източници от Специализираната прокуратура. Те обаче не поясниха в какви престъпления са уличени фирмите.  Специализирана прокуратура влезе във фирмите на Орце Камчев, почетен консул на България в Македония. Понастоящем няма официална информация, тъй като претърсването на офисите продължава. Не е ясно дали има арестувани във връзка с разследването. На 29 август 2016 г. Камчев дойде на разпит в Специализираната прокуратура, но тогава органът отново не разкри причините за призоваването му.", "date": "2018.11.09", "title": "Специализирана прокуратура влезе във фирмите на Орце Камчев, почетен консул на България в Македония"}
{"url": "https://www.faktor.bg/bg/articles/edin-chovek-zagina-i-dvama-byaha-raneni-sled-teroistichna-ataka-s-nozh-v-melbarn", "text": "Един човек загина и двама бяха ранени след атака с нож в австралийския град Мелбърн, която полицията разглежда като терористична атака, предадоха световните агенции. Нападателят, който според полицията е от Сомалия и е известен на службите за сигурност, е приет в болница с огнестрелна рана в гърдите, нанесена му от полицаи. Състоянието му е критично. „В болница бяха приети трима души, за съжаление един от тях почина. Други двама получават медицинска помощ и състоянието им е стабилно. За момента изключваме напълно версията за терористично нападение“, заяви Дейвид Клейтън, началник на полицията в щата Виктория. Той уточни, че полицията е готова да промени това заключение, ако бъдат открити данни за връзка с тероризъм. При пристигането си полицаите, повикани заради горящ автомобил в центъра на Мелбърн, са се сблъскали с мъж, който ги заплашил с нож. Минувачи им съобщили, че има ранени с нож хора.", "date": "2018.11.09", "title": "Един човек загина и двама бяха ранени след тероистична атака с нож в Мелбърн"}
{"url": "https://www.faktor.bg/bg/articles/novini/balgariya/karayancheva-politikata-na-prazniya-stol-ne-nosi-dividenti-na-nikogo", "text": "„Никой не иска да има предсрочни избори в момента. Разбира се, че няма и да има“, заяви председателят на Народното събрание Цвета Караянчева в ефира на БНТ и напомни какво показва социологията. \"С едни предсрочни избори ще загубим една година. Ще се върнем назад“. „Хората искат стабилност“, добави Караянчева. Председателят на Народното събрание коментира е искането на главния прокурор Сотир Цацаров да бъде свален имунитетът на шест народни представители. Тя потвърди, че всички се отказват от имунитета си и днес ще бъде подписан документа, който ще се прати на главния прокурор, за да може да се възбуди наказателно преследване. Цвета Караянчева добави още, че с искането на Цацаров се показва, че няма политически чадър. „Виждате, че има и народен представител от ГЕРБ и не може да се говори за някакво политическо преследване“, обясни тя. По повод проблемите с кворума в Народното събрание, Караянчева коментира, че трудно се работи в такава обстановка. „Като народни представители ние трябва да си вършим работата. Аз мисля, че играта с кворума не носи позитиви нито на опозицията, нито на управляващите и ако колегите, които напускат залата си мислят, че от това ще получат по-голямо одобрение, не, хората очакват ние да работим. Преди два дена казах, че явяването на работа като депутат в Народното събрание е морал и граждански дълг“, заяви председателят на Народното събрание. „Призовавам колегите от опозицията да идват на работа, да помогнат за кворума, защото в този парламент не се решават проблемите само на избирателите на ГЕРБ“, каза Цвета Караянчева и добави: \"политиката на празния стол не носи дивиденти на никого\".", "date": "2018.11.09", "title": "Караянчева: Политиката на празния стол не носи дивиденти на никого"}
{"url": "https://www.faktor.bg/bg/articles/novini/balgariya/otmenya-se-protestat-na-kmetovete-borisov-gi-pokani-na-sreshta", "text": "Очаква се премиерът Бойко Борисов в понеделник да се срещне с представители на Националното сдружение на кметовете на кметства, съобщи за БТА Румен Стоянов, кмет на Калофер и председател на сдружението. Румен Стоянов поясни, още че обявения по-рано за утре протест в София се отменя, именно заради насрочената среща с министър-председателя. Припомняме, че преди месец на мълчалив протест пред паметника на Христо Ботев в Калофер кметовете на малки населени места от цялата страна отново поставиха исканията си и заявиха, че ако недоволството им не бъде чуто планират протест в София. Управниците на по-малките населени места от миналата година настояват всяко кметство да има собствен и гарантиран бюджет, а със закон държавата да задължи кметовете на общини да спазват решенията на общинските съвети да го привеждат в пълен размер. Основното недоволство е породено от факта, че в момента никой не може да задължи общинските кметове да превеждат в пълен размер бюджета, гласуван от общинския съвет за определено кметство. Те искат също прагът за образуване на кметство да бъде 100 човека. По думите на кмета на Калофер към момента в организацията членуват не по-малко 500 кметове на кметства от страната, а на учредителното събрание на сдружението преди година са били около 100 кметове на кметства.", "date": "2018.11.09", "title": "Кметовете спират протестите, Борисов ги покани на среща"}
{"url": "https://www.faktor.bg/bg/articles/rumen-radev-otiva-vav-frantsiya-na-parizhkiya-forum-za-mir", "text": "Държавният глава Румен Радев ще бъде на посещение във Френската република по покана на президента Еманюел Макрон на 10 и 11 ноември за участие в Парижкия форум за мир и отбелязването на 100 години от края на Първата световна война. Това съобщиха от прессекретариата на президента. В мащабната възпоменателна церемония в Париж на 11 ноември ще участват ръководители на международни организации и държавни и правителствени ръководители от над 80 държави от цял свят, сред които генералният секретар на ООН Антонио Гутериш, генералният директор на ЮНЕСКО Одри Азуле, председателят на Европейския парламент Антонио Таяни, президентът на САЩ Доналд Тръмп, президентът на Руската федерация Владимир Путин, канцлерът на Федерална република Германия Ангела Меркел и много други. В рамките на участието си в Парижкия форум за мир - инициатива, която има за цел да насърчи международното сътрудничество и подобряване на управлението, президентът Румен Радев ще направи изказване, посветено на потенциала на новите технологии да бъдат фактор за задълбочаване на политическия диалог, икономическия растеж и социалното сближаване. Държавните и правителствени ръководители ще разгледат изложбата “Picasso Bleu et Rose” в Музей д’Орсе в Париж и ще бъдат приети в Елисейския дворец от президента на Френската република Еманюел Макрон и съпругата му Бриджит Макрон. В рамките на посещението си в Париж държавният глава Румен Радев ще бъде придружаван от съпругата си Десислава Радева.", "date": "2018.11.09", "title": "Румен Радев поканен от Макрон на Парижкия форум за мир"}
{"url": "https://www.faktor.bg/bg/articles/ruskoto-razuznavane-za-arestite-v-avstriya-bez-komentar", "text": "Без коментар. Това заяви прессекретар на руската Служба за външно разузнаване по повод ареста в Австрия, предаде газета.ру., цитиран от novini.bg. Институцията в Москва се отказа да изкаже своята позиция по отношение на случая с австрийския военен, който бе арестуван за шпионаж в полза на най-голямата по територия страна в света. От разузнавателната централа също отказаха да заявят дали ще отговорят на искане на австрийския премиер Себастиан Курц.  Канцлерът на Австрия заяви, че ще изпрати официален документ за получаване на информация относно дейността на Москва в страната му.", "date": "2018.11.09", "title": "Руското разузнаване в патова ситуация - остави без коментар ареста в Австрия"}
{"url": "https://www.faktor.bg/bg/articles/sarbiya-provezhda-nay-mashtabnite-ucheniya-ot-vremenata-na-tito", "text": "Сърбия провежда на най-мащабните военни учения от 38 години насам, предаде местният в. Блиц. В информацията на министерството на отбраната в Белград се посочва, че във \"Векът на победителя\" участват около 8000 войници и офицери, около 600 единици наземна бойна техника, както и 24 самолета и хеликоптера. Маневрите започнаха на 5 ноември, а техният финал е планиран за 11 ноември. В неделя много страни по света ще отбележат стогодишния  юбилей от края на активните бойни действия в Първата световна война. Ученията се провеждат по почти цялата територия на балканската страна. Маневрите са най-мащабните от времена на управлението на Йосип Броз Тито. Той почина през 1980 г.", "date": "2018.11.09", "title": "Сърбия провежда най-мащабните учения от времената на Тито (Видео)"}
{"url": "https://www.faktor.bg/bg/articles/lilyana-pavlova-falshivite-novini", "text": "Фалшивите новини се разпространяват шест пъти по-бързо от истинските. Това коментира министърът за Българското председателство на Съвета на ЕС Лиляна Павлова по време на международната конференция \"Фалшивите новини на истинските тролове\" в НДК.  Павлова отбеляза също, че според проучванията хората много по-лесно се доверяват на фалшивите новини и постави въпроса как може да се преодолее този процес. Тя даде пример, че месечно потребителите във Фейсбук, които четат новини и различна информация, са около 2 милиарда, 1,2 милиарда са в WhatsApp, 600 милиона - в Инстаграм. 80 процента от тях казват, че са чели фалшиви новини, а 70 на сто - че трудно разграничават коя новина е фалшива. Заразата, болестта, която се разпространява, е сериозна и голяма, и няма рецепта, посочи Павлова. Тя отбеляза, че фалшиви новини е имало и за българското председателство - например новини, че ще ни отнемат председателството и ще се даде на друга държава. Лично тя също е била обект на фалшиви новини и заяви, че на тях трябва да се реагира. В същото време обаче, когато сайтовете са фалшиви или новините са в социалните мрежи, не може да се реагира, затова са необходими регулации, за да могат да действат компетентните органи и да можем да си търсим правата, посочи тя. Павлова очерта четири категории фалшиви новини - със сензационно съдържание, тоест за печелене на пари и трафик, дезинформация - манипулация, настройване на общественото мнение или с чисто лобистки интерес, третият вид са партийните фалшиви новини - за дискретиране на политик или партия, а четвъртият - сатира и пародия. Тя посочи, че, като се изключи сатирата и пародията, вниманието трябва да се насочи към останалите видове, и предупреди, че никой не е застрахован от фалшиви новини. Министърът смята, че кодексът за добри практики е добро начало, но изрази убеждението си, че всеки трябва да се противопостави на фалшивите новини. Статистиката показва, че 18 държави в света са имали проблем с фалшиви новини, благодарение на което има изкривени изборни резултати. България е също една от тези държави, помним изборите през 2013 г. и т.нар. Костинбродска афера, коментира Павлова. Организатори на форума \"Фалшивите новини на истинските тролове\" са Атлантическият клуб в България и Дигиталната национална коалиция, с подкрепата на Партията на европейските социалисти, Фондация \"Конрад Аденауер\", Асоциацията на Атлантическия договор, Българския дипломатически институт и Посолството на Франция в България.", "date": "2018.11.09", "title": "Лиляна Павлова: Фейк новините са зараза, за чието лечение няма рецепта"}
{"url": "https://www.faktor.bg/bg/articles/sadat-bavi-s-mesetsi-motivite-za-prisada-na-deputat-ot-bsp-po-sdelka-s-grisha-ganchev", "text": "Главният прокурор Сотир Цацаров е отправил сигнал до Инспектората към Висшия съдебен съвет с искане за извършване на проверка поради забавяне на изготвянето на мотивите към оправдателната присъда на Софийския градски съд за депутата от БСП Светла Бъчварова-Пиралкова, съобщиха от пресцентъра на прокуратурата. Тя бе изправена пред Темида заради случай от 2009 година, когато е била председател на Управителния съвет на Селскостопанската академия (ССА) и сключила договор с \"Литекс Комерс\" АД на Гриша Ганчев, посочва dir.bg. Той бил свързан с предоставени на академията на 9 726,224 дка земеделски земи в района на Балчик. Сделката с \"Литекс\" била за съвместна научно-изследователска и опитно-производителна дейност за срок от 10 години, като \"Литекс Комерс\" трябвало да плаща на висшето училище 17 500 лева годишно или по 1.80 лева на декар. Според прокуратурата обаче в резултат на договора академията претърпяла вреди в размер на 1 326 671.36 лева. В края на юни т.г. съдията от Софийски градски съд Атанас Атанасов обаче оправда депутатката. Според магистрата, прокуратурата не успяла да докаже, че след подписването на договора са настъпили щети. Софийска градска прокуратура е протестирала решението, с искане за отмяна и постановяване на нова, осъдителна присъда, с налагане на предвиденото в закона наказание от втората инстанция. До настоящия момент, в нарушение на разпоредбата на чл. 308 от НПК, мотивите към присъдата на първоинстанционния съд не са изготвени, което е и причината главният прокурор да поиска проверка от Инспектората към ВСС.", "date": "2018.11.09", "title": "Съдът бави с месеци мотивите за присъда на червена депутака по сделка с Гриша Ганчев"}
{"url": "https://www.faktor.bg/bg/articles/obshtestvo/ulitsata/natsionalen-protest-styagat-kmetove-na-malki-naseleni-mesta-v-sabota", "text": "Кметове на малки населени места излизат на национален протест в София. Ще има и шествие от МС до Народното събрание. Днес те се събират в Калофер, показа репортаж на Нова ТВ. Изминахме един дълъг път, и вече след две години сякаш нямаме сили. Това, което ние желаем, е болест на цяла България, без значение от коя партия е кметът на населеното място. Те ще настояват за среща с Бойко Борисов, защото са минали през всички институции и партии – но няма резултат. Освен това ще искат освен всяко населено място да има отделен бюджет, да има закон, който да делегира права на кметовете и на малките населени места само да управлява конкретни финансови средства, а не да зависят от големия кмет.  Желанието на хората в тези малки населени места е пряко да си избират кмета, тоест – да падне прага, така че 100 човека да могат да се избират кмет, а не той да им бъде назначаван.", "date": "2018.11.09", "title": "Национален протест стягат кметове на малки населени места в събота"}
{"url": "https://www.faktor.bg/bg/articles/biznesmen-partien-funktsioner-i-ministar-kandidati-za-posta-na-merkel", "text": "В Германия бяха определени трима кандидати на обявения за неформален лидер на Европейския съюз. През декември Ангела Меркел напуска поста на председател на управляващата партия в Германия и е възможно скоро да бъде принудена да напусне поста на германски канцлер. На конгреса в началото на декември бизнесмен Фридрих Мерц, генералният секретар на партията Анегрет Крамп-Каренбауер и министърът на здравеопазването Йенс Спайн възнамеряват да се кандидатират за лидерския пост в Християндемократическия съюз, съобщава ВВС. 29 октомври, след неуспешното представяне на партиите на управляващата коалиция в изборите за парламентите на двете водещи области на Германия, Бавария и Хесен, Ангела Меркел съобщи, че напуска поста на ръководител на партията. В същото време Меркел заяви, че иска да остане канцлер на страната до следващите редовни избори, т.е. до есента на 2021 година. Но дали Меркел всъщност може да остане начело на ръководството на германското правителство за още три години - това ще зависи от резултата от вътрешните партийни избори през декември. Според германските политически коментатори, бих искал двама от тримата кандидати за лидерите на ХДС смята, че е редно Меркел да се оттегли по-рано от поста. Това освен това искат много от германци. Актуално проучване на обществените нагласи на социологическата агенциа \"Инса\" показва, че близо две трети от германците - 62,2% - смятат, че Меркел трябва да напусне поста на канцлера още през следващата година.", "date": "2018.11.09", "title": "Бизнесмен, партиен функционер и министър се готвят да атакуват лидерския пост на Меркел"}
{"url": "https://www.faktor.bg/bg/articles/novini/balgariya/bus-benzinostantsiya-se-razbi-do-politsiyata-v-gorna-oryahovitsa", "text": "Бус, изпълняващ ролята на мобилна бензиностанция и превозващ нафта, се разби до полицията в Горна Оряховица, съобщава \"Нова телевизия\".  По данни на очевидци, около 11 часа, товарният автомобил преминава на червен светофар, влиза в кръгово кръстовище, пука гума и се разбива в отсрещния тротоар до полицията в града. По чудо няма пострадали пешеходци.", "date": "2018.11.09", "title": "Бус-бензиностанция се разби до полицията в Горна Оряховица"}
{"url": "https://www.faktor.bg/bg/articles/novini/svyat/shpionski-skandal-v-bundeshera-mvnr-na-avstriya-privika-diplomatite-ot-ruskoto-posolstvo-vav-viena", "text": "Министърът на външните работи на Австрия Карин Кнайсл отмени планираната за началото на декември визита в Руската федерация заради шпионския скандал в Бундесхера. След като стана ясно, че 70-годишен австрийски полковник е събирал и предавал военна информация на Москва, първият дипломат на Виена е привикала в МВнР руските дипломати в страната за обяснение. Това обяви на специална пресконференция канцлерът на Австрия Себастиан Курц, предава TACC. „Във връзка със скандала последва реакция от министъра на външните работи; тя призова руските представители в МВнР, а също отмени посещението си в Русия“, заяви Курц. Кнайсл трябваше да посети Москва на 2-3 декември за обсъждане на реализацията на австрийско-руски форум, припомня агенцията.  Припомняме, че по-рано днес Министерството на външните работи на Австрия е привикало дипломати от посолството на Руската федерация в страната във връзка със скандала за шпионаж в Бундесхер. Информацията потвърди канцлерът Себастиан Курц. Бе съобщено за разкриването на афера със шпионаж в австрийската армия - 70-годишен полковник в оставка е събирал и предавал информация на Москва в продължение на повече от две десетилетия, за което е получил сума в размер на 300 хил. евро.", "date": "2018.11.09", "title": "Външният министър на Австрия отмени посещението си в Русия заради шпионския скандал"}
{"url": "https://www.faktor.bg/bg/articles/samo-dvama-ot-shestimata-deputati-chiyto-imunitet-poiska-tsatsarov-sa-dali-saglasie-da-im-go-svalyat", "text": "Само двама от шестимата депутати, чийто имунитет поиска главният прокурор, са дали съгласие да им свалят имунитета за възбуждане на наказателно производство. Това стана ясно от думите на парламентарния председател Цвета Караянчева. Още вчера тя ги е уведомила с писма за искането на Сотир Цацаров и в същия ден Елена Йончева от БСП и Борис Кърчев от ГЕРБ са подали заявления със съгласие да падне имунитетът им за целта на разследването. Не са подали към момента заявления тримата от Воля - Веселин Марешки, Пламен Христов и Кръстина Таскова, както и соцдепутатът Георги Михайлов. В същото време още вчера и двамата народни представители от левицата изразиха готовност да си дадат имунитетите", "date": "2018.11.09", "title": "Само двама от шестимата депутати, чийто имунитет поиска Цацаров, са дали съгласие да им  го свалят"}
{"url": "https://www.faktor.bg/bg/articles/zaharieva-balgariya-spana-istanbulskata-konventsiya-za-tseliya-es", "text": "България спъна Истанбулската конвенция по пътя й да стане задължителна за целия Европейски съюз. Това заяви от парламентарната трибуна външният министър Екатерина Захариева в отговор на въпрос на депутата от БСП Иво Христов. Решението на Съвета по европейски въпроси в Министерството на правосъдието от 1 ноември, което гласи, че това е нашата рамкова позиция и ние не можем да се отклоним от нея, защото има решение на Конституционния съд, на което правителството трябва да се подчини. \"Няма как да одобрим включването на България в конвенцията, точно поради решението на КС. Можете да се гордеете - България ще бъди причина целият ЕС да не прилага конвенцията\", каза с назидателен тон към левицата Екатерина Захариева. \"Това не означава, че различни държави ,които вече са я ратифицирали, няма да я прилагат\", допълни министърката, но отново повтори, че ЕС няма как да я прилага, тъй като е ясно, че правилата изискват нито една държава да не изрази несъгласие, за да стане решението задължително за всички.", "date": "2018.11.09", "title": "Захариева: България спъва Истанбулската конвенция за целия ЕС"}
{"url": "https://www.faktor.bg/bg/articles/toma-bikov-mahnem-li-subsidiite-na-partiite-shte-izpadnat-v-zavisimost", "text": "\"Ако субсидиите на партиите се премахнат, те ще изпаднат в зависимости\". Това каза пред журналисти в парламента народният представител от ПГ на ГЕРБ Тома Биков. „Многократно сме казвали, че партиите имат нужда от субсидии и ще допълня, че не е въпросът дали да има, или да няма субсидии за партиите. Ако няма субсидии – партиите ще изпаднат в зависимост. Големият въпрос е как се изразходват, защото те се дават за партийна дейност. И всеки може да провери ГЕРБ колко регионални семинари прави на регионалните структури, на Младежи ГЕРБ, на Жени ГЕРБ, на Старейшини ГЕРБ и т.н. За да се види седмица по седмица как се разходва тази субсидия и да питате и другите партии за какво дават субсидиите си“, коментира още Биков. Той посочи, чe тези партии, които искат да не изпадат в зависимости, трябва да получават субсидии. „А тези, които казват, че субсидиите трябва да се премахнат, ще обслужват интереси на едрия капитал. Tрябва да има много по-сериозен контрол и тези пари да се изразходват само за политическа дейност. Иначе да казваме на хората, че като раздадем тези субсидии на някого, ще се решат всички проблеми - мисля, че никой няма да спечели от това“, каза още народният представител.", "date": "2018.11.09", "title": "Тома Биков: Политици, които искат махането на партийните субсидии, обслужват интереси и едри капитали"}
{"url": "https://www.faktor.bg/bg/articles/ruskoto-posolstvo-si-prizna-che-ne-razbira-zashto-se-nalagat-sanktsii-za-krim", "text": "Руската страна отдавна е престанала да се замисля какво се стреми да постигне САЩ като налага санкции заради присъединяването на Крим към РФ, информира ТАСС. За това става дума в специално разпространен коментар в четвъртък от посолството на Русия в САЩ, цитирана от \"Фокус\".  \"Властите на САЩ продължават да налагат санкции на руски Крим. Обещаха ни да правят това на всеки месец-два. Следващият рунд, в такъв случай, може да се очаква към Нова година. Признаваме си, че отдавна сме престанали да разбираме защо го прави американската страна \", се говори в документа.  \"Обърнахме внимание, че този път в списъка се оказват и кримски санаториуми, в това число и най-добрия в света СПА хотел. В тази връзка очакваме много да нарасне популярността именно на тези курорти. За американските туристи ще бъдат въведени специални предложения \", казват от дипломатическата мисия и подчертават, че \"Крим чака гости от САЩ \".", "date": "2018.11.09", "title": "Руското посолство в САЩ  не разбира защо се налагат санкции за Крим"}
{"url": "https://www.faktor.bg/bg/articles/protestirashti-v-sasht-zashtitete-ot-tramp-razsledvashtite-ruskata-namesa-v-prezidentskite-izbori", "text": "Няколкостотин души се събраха пред Белия дом на протест заради оставката на министъра на правосъдието и главен прокурор на САЩ Джеф Сешънс. Протести имаше и в Ню Йорк. Оставка на главния прокурор сякаш измести темата за междинните избори в САЩ. Ден след изборите за Конгрес и Сенат Доналд Тръмп обяви оставката на Сешънс,  с което предизвика тревога, че може да бъде прекратено или ограничено разследването на руската намеса в изборите през 2016 г. Протестиращите настояват специалният прокурор Робърт Мълър и разследването на руска намеса да бъдат защитени от Доналд Тръмп.", "date": "2018.11.09", "title": "Протестиращи в САЩ: Защитете от Тръмп разследващите руската намеса в президентските избори!"}
{"url": "https://www.faktor.bg/bg/articles/angelkova-1-3", "text": "Министърът на туризма Николина Ангелкова отказа да каже дали дали приема извинението на вицепремиера Валери Симеонов към майките на деца с увреждания за думите си: „кресливи жени“ и „уж болни деца“ в ефира на Би Ти Ви.. Не ме карайте да го защитавам. Майките са героини. Най-малкото, които очакваш е да има разбиране. Правителството прави много. Приеха се ангажименти за приемане на закона за личната помощ.  Повече от 150 млн. лева са заделени.  Оставката е личен акт. Не мога да коментирам неговите действия. Важно е да изпълняваме поетите ангажименти. В сектор туризъм ние работим така, че да осигурим максимална достъпност до морските плажове. Всичко е в повече и в полза на обществото, похвали тя работата на правителството. По думите й у нас има 31 процента повече туристи\", обясни министърът. Колегите в работните групи  буквално понякога предписват  текстовете в директивите и други такива международни документи, заяви тя по повод безумните законови текстове, сътворени в министерството. Което също е доста безумно.", "date": "2018.11.09", "title": "Ангелкова: Не ме карайте да защитавам Валери Симеонов"}
{"url": "https://www.faktor.bg/bg/articles/novini/balgariya/mariya-gabriel-balgariya-mozhe-da-e-hab-za-inovatsii-i-virtualna-realnost", "text": "Българският еврокомисар по цифровата икономика и общество Мария Габриел откри конференция за виртуалната реалност и изкуствения интелект \"Бъдещето на реалността\". Тя се провежда под неин патронаж, заедно с министър-председателя Бойко Борисов. \"И ние като политици трябва да бъдем по-адекватни\", заяви Габриел. \"Виртуалната реалност има много голямо влияние върху действителността\", добави тя. „Инвестицията в уменията и в цифровите компетентности е нещо, за което трябва да мислим. Ако не инвестираме в човека, трудно е да се постига някакъв резултат. Затова е важно да продължим да инвестираме в образованието, в хората, които работят сега“, добави българският еврокомисар. „България има потенциал да се превърне в хъб за иновации и виртуална реалност“, категорична бе Габриел.", "date": "2018.11.09", "title": "Мария Габриел: България може да е хъб за иновации и виртуална реалност"}
{"url": "https://www.faktor.bg/bg/articles/london-presileno-e-che-shte-ima-sdelka-s-es-za-brekzit", "text": "Медийните съобщения, според които Великобритания може да е готова със споразумението за Брекзит с Европейския съюз в близките дни, трябва да се разглеждат като твърде пресилени, каза високопоставен британски правителствен източник, цитиран от агенция Прес асосиейшън и Ройтерс, посочва БТА. И двете преговарящи страни дадоха индикации, че се приближават към сделка в близките дни, но според правителствен източник, цитиран от Ройтерс по рано-днес, премиерката Тереза Мей вероятно няма да свиква правителството до другата седмица за обсъждане на подробностите.", "date": "2018.11.09", "title": "Лондон: Пресилено е, че ще има сделка с ЕС за Брекзит"}
{"url": "https://www.faktor.bg/bg/articles/slanchevo-i-toplo-za-sezona-s-maksimalni-temperaturi-do-18-gradusa", "text": "В сутрешните часове днес, в равнините и низините, ще има ниска слоеста облачност или мъгла в отделни райони, придружени с ръмежи. В часовете около и след обяд облачността ще се разкъса и намалее до предимно слънчево, но в източните райони ще се задържи значителна. Ще духа слаб североизточен вятър. Минималните температури ще са между 1 и 6 градуса, по-високи по морския бряг. Максималните ще са между 13 и 18 градуса. Над Черноморието ще е облачно с временни намаления на облачността. В отделни райони ще има ръмежи. Ще духа слаб до умерен вятър от север-североизток. Над планините ще преобладава слънчево време, с повече облаци над масивите в Източна България. Ще духа слаб вятър, предимно от североизток.", "date": "2018.11.09", "title": "Слънчево и топло за сезона, с максимални температури до 18 градуса"}
{"url": "https://www.faktor.bg/bg/articles/novini/svyat/pravitelstvoto-na-tramp-e-zaplasheno-ot-yuridicheska-bitka-zaradi-ogranichenie-za-migranti", "text": "Правителството на американския президент Доналд Тръмп предприе значителна стъпка за ограничаване на молбите за убежище от мигранти чрез регулация, според която хора, влезли незаконно в САЩ през южната граница, няма да имат право на убежище, предаде Ройтерс, цитирана от БТА. След като планът влезе изцяло в сила, което се очаква да стане през следващите дни, мигрантите ще имат право да искат убежище, само ако са влезли в САЩ пред официалните входни точки. \"Това, което се опитваме да направим, е да канализираме молбите за убежище през входните точки, където има повече ресурси, капацитет и служители за експедитивно и ефикасно обработване на молбите\", обясни на брифинг с журналисти висш американски представител. \"Системата ни за предоставяне на убежище се огъва под прекалено многото необосновани молби за убежище от чужденци, това натоварва прекомерно капацитета ни и ни пречи да предоставим бързо убежище на онези, които наистина го заслужават\", посочи министерството на вътрешната сигурност, цитирано от Франс прес. Съгласно имиграционните ни закони президентът има всички правомощия да преустанови или ограничи влизането на чужденци в САЩ, ако сметне, че това е от национален интерес, се казва в комюникето на министерството. Това решение заплашва да предизвика юридическа битка, отбелязва АФП. Влиятелният Американски съюз за граждански свободи (ACLU) реагира незабавно. \"Американският закон изрично позволява на хората да искат убежище, независимо дали са влезли по официалните канали или не, заяви в комюнике Омар Джадуат от съюза. \"Незаконно е да се заобикаля този принцип чрез дадена агенция или указ\", подчерта той. Миналата седмица в декларация за имиграцията малко пред междинните избори президентът Тръмп обяви, че ще подпише указ по въпроса.", "date": "2018.11.09", "title": "Правителството на Тръмп е заплашено от юридическа битка заради мигрантите"}
{"url": "https://www.faktor.bg/bg/articles/sasht-razshiryavat-sanktsionniya-spisak-sreshtu-rusiya", "text": "Властите на САЩ разширяват санкционния списък срещу Русия заради анексията на Крим и намесата й в украинската криза. Това съобщава специалният американски представител за Украйна Кърт Волкър, цитиран от ДПА и ТАСС, предаде БТА. Той обяви това по телефона пред журналисти в Брюксел, а по-късно същото бе потвърдено и в съобщение на министерството на финансите във Вашингтон. В санкционния списък попадат още три физически лица и девет юридически, които \"са поддържали руски проекти в Крим, или са свързани с нарушения на човешките права\", каза Волкър. \"Позицията на САЩ се заключава в това, че ние запазваме санкциите, които вече сме наложили на Русия, и се готвим от време на време да ги допълваме, докато Русия не гарантира напредък за Украйна. В случая с Крим ние очакваме продължително противопоставяне по въпроса за статута на полуострова. Що се отнася до Донбас, ние настояваме за цялостно изпълнение на Минските споразумения, които Русия засега не е изпълнила\", посочи американският дипломат. Когато Русия \"стъпка по стъпка изпълни тези споразумения, САЩ ще бъдат готови да направят крачка назад и да отменят своите санкции\", обясни той. Волкър изрази подкрепа за евентуално разполагане на \"сини каски\" на ООН в Източна Украйна, но посочи, че Русия е още много далече от одобрение на тази идея. Той добави, че смята да се срещне с руския представител за Украйна - кремълският съветник Владислав Сурков, през следващите седмици.", "date": "2018.11.09", "title": "САЩ разширяват санкционния списък срещу Русия заради анексирания Крим"}
