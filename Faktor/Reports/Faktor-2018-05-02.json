{"url": "https://www.faktor.bg/bg/articles/novini/balgariya/pavel-shopov-balgariya-tryabva-da-spre-da-bade-zavisima-ot-bryuksel", "text": "Народният\r\n представител от \"Обединени патриоти\" Павел Шопов обяви, че това, което \r\nсе случи днес по време на дебатите за оставката на \r\nзаместник-председателя на парламента Емил Христов, е недостойно и крайно\r\n неприятно. По думите му близо 30 години от демократичните промени в \r\nБългария не сме се научили на парламентаризъм. \r\n Още по темата\r\n По искане на БСП: НС гласува оставката на Емил Христов\r\n Нов скандал в НС: Оставката на Емил Христов скара депутатите\r\n Хората с увреждания сами да се справят, съветва депутат\r\n Днес БСП поиска оставката на Емил Христов, защото \r\nзаместник-председателят на парламента не допусна хора с увреждания в \r\nсградата на Народното събрание, за да присъстват на уговорената си среща\r\n с представители на БСП. Според Павел Шопов политиците у нас не са се \r\nнаучили да защитават институциите, а само се търси повод за атака.\r\n \"Това е тъжното. Поводът бяха нуждите на хората, но само поводът\", \r\nказа в студиото на \"Денят ON AIR\" народният представител от \"Обединени \r\nпатриоти\". Шопов заяви също, че нито едно правителство от 30 години до \r\nсега, не е правило за една година управление толкова много в социално \r\nотношение.\r\n Той припомни, че \"Атака\" и останалите патриотични формации са влезли\r\n в управляващата коалиция, за да има стабилност и да свършат полезни \r\nнеща за гражданите.\r\n \"Когато си във властта по правило инкасираш негативи, така е било \r\nвинаги\", заяви Павел Шопов пред Bulgaria ON AIR. По думите му обаче една\r\n година след началото на това правителство нагласите в обществото не \r\nсочат в подобна посока за ГЕРБ или \"Обединени патриоти\". \r\n Той подчерта също, че премиерът Бойко Борисов все повече се вслушва в\r\n техните съвети, а България трябва да спре да бъде зависима от Брюксел, \r\nзащото сега не може да води социална политика в полза на своите \r\nграждани. Павел Шопов очерта и каква трябва да бъде страната ни според \r\nнего.\r\n \"България трябва да бъде консервативна държава, държава на \r\nправославните ценности, на българите в бизнеса и икономиката, България \r\nтрябва да има политика в защита на своя национален интерес\", заяви \r\nнародният представител в ефира на \"Денят ON AIR\" Прочети още на:  Народният\r\n представител от \"Обединени патриоти\" Павел Шопов обяви, че това, което \r\nсе случи днес по време на дебатите за оставката на \r\nзаместник-председателя на парламента Емил Христов, е недостойно и крайно\r\n неприятно. По думите му близо 30 години от демократичните промени в \r\nБългария не сме се научили на парламентаризъм. \r\n Още по темата\r\n По искане на БСП: НС гласува оставката на Емил Христов\r\n Нов скандал в НС: Оставката на Емил Христов скара депутатите\r\n Хората с увреждания сами да се справят, съветва депутат\r\n Днес БСП поиска оставката на Емил Христов, защото \r\nзаместник-председателят на парламента не допусна хора с увреждания в \r\nсградата на Народното събрание, за да присъстват на уговорената си среща\r\n с представители на БСП. Според Павел Шопов политиците у нас не са се \r\nнаучили да защитават институциите, а само се търси повод за атака.\r\n \"Това е тъжното. Поводът бяха нуждите на хората, но само поводът\", \r\nказа в студиото на \"Денят ON AIR\" народният представител от \"Обединени \r\nпатриоти\". Шопов заяви също, че нито едно правителство от 30 години до \r\nсега, не е правило за една година управление толкова много в социално \r\nотношение.\r\n Той припомни, че \"Атака\" и останалите патриотични формации са влезли\r\n в управляващата коалиция, за да има стабилност и да свършат полезни \r\nнеща за гражданите.\r\n \"Когато си във властта по правило инкасираш негативи, така е било \r\nвинаги\", заяви Павел Шопов пред Bulgaria ON AIR. По думите му обаче една\r\n година след началото на това правителство нагласите в обществото не \r\nсочат в подобна посока за ГЕРБ или \"Обединени патриоти\". \r\n Той подчерта също, че премиерът Бойко Борисов все повече се вслушва в\r\n техните съвети, а България трябва да спре да бъде зависима от Брюксел, \r\nзащото сега не може да води социална политика в полза на своите \r\nграждани. Павел Шопов очерта и каква трябва да бъде страната ни според \r\nнего.\r\n \"България трябва да бъде консервативна държава, държава на \r\nправославните ценности, на българите в бизнеса и икономиката, България \r\nтрябва да има политика в защита на своя национален интерес\", заяви \r\nнародният представител в ефира на \"Денят ON AIR\" Прочети още на:  Народният\r\n представител от \"Обединени патриоти\" Павел Шопов обяви, че това, което \r\nсе случи днес по време на дебатите за оставката на \r\nзаместник-председателя на парламента Емил Христов, е недостойно и крайно\r\n неприятно. По думите му близо 30 години от демократичните промени в \r\nБългария не сме се научили на парламентаризъм. \r\n Още по темата\r\n По искане на БСП: НС гласува оставката на Емил Христов\r\n Нов скандал в НС: Оставката на Емил Христов скара депутатите\r\n Хората с увреждания сами да се справят, съветва депутат\r\n Днес БСП поиска оставката на Емил Христов, защото \r\nзаместник-председателят на парламента не допусна хора с увреждания в \r\nсградата на Народното събрание, за да присъстват на уговорената си среща\r\n с представители на БСП. Според Павел Шопов политиците у нас не са се \r\nнаучили да защитават институциите, а само се търси повод за атака.\r\n \"Това е тъжното. Поводът бяха нуждите на хората, но само поводът\", \r\nказа в студиото на \"Денят ON AIR\" народният представител от \"Обединени \r\nпатриоти\". Шопов заяви също, че нито едно правителство от 30 години до \r\nсега, не е правило за една година управление толкова много в социално \r\nотношение.\r\n Той припомни, че \"Атака\" и останалите патриотични формации са влезли\r\n в управляващата коалиция, за да има стабилност и да свършат полезни \r\nнеща за гражданите.\r\n \"Когато си във властта по правило инкасираш негативи, така е било \r\nвинаги\", заяви Павел Шопов пред Bulgaria ON AIR. По думите му обаче една\r\n година след началото на това правителство нагласите в обществото не \r\nсочат в подобна посока за ГЕРБ или \"Обединени патриоти\". \r\n Той подчерта също, че премиерът Бойко Борисов все повече се вслушва в\r\n техните съвети, а България трябва да спре да бъде зависима от Брюксел, \r\nзащото сега не може да води социална политика в полза на своите \r\nграждани. Павел Шопов очерта и каква трябва да бъде страната ни според \r\nнего.\r\n \"България трябва да бъде консервативна държава, държава на \r\nправославните ценности, на българите в бизнеса и икономиката, България \r\nтрябва да има политика в защита на своя национален интерес\", заяви \r\nнародният представител в ефира на \"Денят ON AIR\" Прочети още на:  Народният\r\n представител от \"Обединени патриоти\" Павел Шопов обяви, че това, което \r\nсе случи днес по време на дебатите за оставката на \r\nзаместник-председателя на парламента Емил Христов, е недостойно и крайно\r\n неприятно. По думите му близо 30 години от демократичните промени в \r\nБългария не сме се научили на парламентаризъм.  Още по темата По искане на БСП: НС гласува оставката на Емил Христов Нов скандал в НС: Оставката на Емил Христов скара депутатите Хората с увреждания сами да се справят, съветва депутат   Днес\r\n БСП поиска оставката на Емил Христов, защото заместник-председателят на\r\n парламента не допусна хора с увреждания в сградата на Народното \r\nсъбрание, за да присъстват на уговорената си среща с представители на \r\nБСП. Според Павел Шопов политиците у нас не са се научили да защитават \r\nинституциите, а само се търси повод за атака. \"Това е тъжното. \r\nПоводът бяха нуждите на хората, но само поводът\", каза в студиото на \r\n\"Денят ON AIR\" народният представител от \"Обединени патриоти\". Шопов \r\nзаяви също, че нито едно правителство от 30 години до сега, не е правило\r\n за една година управление толкова много в социално отношение. Той\r\n припомни, че \"Атака\" и останалите патриотични формации са влезли в \r\nуправляващата коалиция, за да има стабилност и да свършат полезни неща \r\nза гражданите. \"Когато си във властта по правило инкасираш \r\nнегативи, така е било винаги\", заяви Павел Шопов пред Bulgaria ON AIR. \r\nПо думите му обаче една година след началото на това правителство \r\nнагласите в обществото не сочат в подобна посока за ГЕРБ или \"Обединени \r\nпатриоти\".  Той подчерта също, че премиерът Бойко Борисов все \r\nповече се вслушва в техните съвети, а България трябва да спре да бъде \r\nзависима от Брюксел, защото сега не може да води социална политика в \r\nполза на своите граждани. Павел Шопов очерта и каква трябва да бъде \r\nстраната ни според него. \"България трябва да бъде консервативна \r\nдържава, държава на православните ценности, на българите в бизнеса и \r\nикономиката, България трябва да има политика в защита на своя национален\r\n интерес\", заяви народният представител в ефира на \"Денят ON AIR\" Прочети още на:  Днес БСП поиска оставката на Емил Христов, защото \r\nзаместник-председателят на парламента не допусна хора с увреждания в \r\nсградата на Народното събрание, за да присъстват на уговорената си среща\r\n с представители на БСП. Според Павел Шопов политиците у нас не са се \r\nнаучили да защитават институциите, а само се търси повод за атака.  \"Това\r\n е тъжното. Поводът бяха нуждите на хората, но само поводът\", каза в \r\nстудиото на \"Денят ON AIR\" народният представител от \"Обединени \r\nпатриоти\". Шопов заяви също, че нито едно правителство от 30 години до \r\nсега, не е правило за една година управление толкова много в социално \r\nотношение.  Той припомни, че \"Атака\" и \r\nостаналите патриотични формации са влезли в управляващата коалиция, за \r\nда има стабилност и да свършат полезни неща за гражданите. \"Когато\r\n си във властта по правило инкасираш негативи, така е било винаги\", \r\nзаяви Павел Шопов пред Bulgaria ON AIR. По думите му обаче една година \r\nслед началото на това правителство нагласите в обществото не сочат в \r\nподобна посока за ГЕРБ или \"Обединени патриоти\".  Той\r\n подчерта също, че премиерът Бойко Борисов все повече се вслушва в \r\nтехните съвети, а България трябва да спре да бъде зависима от Брюксел, \r\nзащото сега не може да води социална политика в полза на своите \r\nграждани. Павел Шопов очерта и каква трябва да бъде страната ни според \r\nнего. \"България трябва да бъде консервативна \r\nдържава, държава на православните ценности, на българите в бизнеса и \r\nикономиката, България трябва да има политика в защита на своя национален\r\n интерес\", заяви народният представител в ефира на \"Денят ON AIR\"", "date": "2018.05.02", "title": "Павел Шопов: България трябва да спре да бъде зависима от Брюксел"}
{"url": "https://www.faktor.bg/bg/articles/evropeyskiyat-parlament-shte-obsadi-otryazvaneto-na-sobstvenitsite-na-medii-ot-obshtestveni-porachki", "text": "Европейският парламент ще обсъди утре доклад за свободата на медиите в ЕС, в който се предлага да се забрани или поне да стане напълно прозрачно участието в обществени поръчки на дружества, чийто краен собственик притежава медийно дружество, предаде БТА. Предлага се също държавите в ЕС да се задължат да съобщават за бюджетното финансиране, предоставяно на медийните дружества, както и да се извършва постоянно наблюдение на всяко бюджетно финансиране, отпускано на собственици на медии. Осъдените или признатите за виновни в извършване на каквото и да било престъпление не следва да бъдат собственици на медии, се допълва в доклада. ЕП призовава държавите да приемат и приложат правила за собствеността на медиите, така че да се избегне съсредоточаване на собственост, непряката собственост и собствеността, обхващаща различни медии, както и да се осигурят прозрачността, оповестяването и лесният достъп за гражданите до информация за собствеността на медиите, източниците на финансиране и управлението им. Подчертава се необходимостта от ограничения за обществените служители да бъдат собственици на медии. В доклада се отчита, че правото да информираш и да бъдеш информиран е част от основните демократични ценности на ЕС. Свободата, разнообразието и независимостта на медиите са в основата на правото на свобода на изразяване на мнение. Медиите изпълняват съществена роля в демократичното общество чрез дейността си на обществен пазител, като помагат за информирането и овластяването на гражданите, като разширяват тяхното разбиране за политическата и обществената среда. Разпространението на фалшиви новини в социалните медии и търсачките накърни значително доверието в традиционните медии, се отчита в документа. ЕП отбелязва, че обществените власти имат задължението да се въздържат от прилагане на ограничения върху свободата на изразяване на мнение и да приемат закони за развитието на свободни, независими и разнообразни медии. Те имат също задължението да защитават независимостта и безпристрастността на обществените медии, които работят в служба на демократичните общества, а не като обслужват интересите на действащите правителства. Журналистите се сблъскват с насилие, заплахи, тормоз или обществено порицание, главно заради своите разследвания в защита на обществения интерес срещу злоупотребата с власт, корупцията, нарушенията на правата на човека или незаконните действия. Според Съвета на Европа над половината от случаите на тормоз срещу работещите в медиите са дело на представители на държавата, пише в доклада. Отправен е призив Европейската комисия да възприема опитите на правителствата за нарушаване на свободата на медиите като сериозна и трайна злоупотреба с власт, и като действия срещу основни ценности на ЕС. Държавите в ЕС са призовани да вземат мерки, включително като предоставят подходящо бюджетно финансиране, за осигуряване и насърчаване на разнообразна, независима и свободна медийна среда, в служба на демократичното общество, включително независимост и устойчивост на обществените медии. Осъждат се опитите на правителствата да заглушат критичните медии и да унищожат свободата и разнообразието на медиите, включително чрез по-изтънчени похвати, като изкупуване от представители на правителства и техни приближени на търговски медии и принуждаване на обществените медии да обслужват интересите на малки групи. Отбелязва се, че при изготвянето на доклада са взети предвид резултатите от класацията \"Световен показател за свобода на печата\" на организацията \"Репортери без граници\". Допълва се, че днес Гугъл и Фейсбук държат 85 на сто от целия ръст на пазара на цифрова реклама, \"което застрашава бъдещето на традиционните, финансирани от реклами, медийни дружества, например търговските телевизии, вестници и списания\".", "date": "2018.05.02", "title": "﻿﻿Европейският парламент реже собствениците на медии от обществени поръчки"}
{"url": "https://www.faktor.bg/bg/articles/tsveta-karayancheva-1-1", "text": "\"Атака\" не са криели отношението си към Крим и ние знаехме какво е тяхното отношение, когато ги приехме като коалиционни партньори.  Нашето отношение е коренно различно, но ние сме подписали коалиционно споразумение с ясно разписани правила. Те не са командировани от парламента, заяви в \"Още от деня\" на БНТ председателят на Народното събрание Цвета Караянчева. В момента - за година и половина - българските граждани така ни подредиха, така управляваме - с коалиционните си партньори. Имаме ръст на икономиката, намалена безработица, намален външен дълг, председатели сме на Съвета на ЕС. Много добри отзиви получаваме за това, което се справяме, проблемът на опозицията е, че тя никога не казва нещата - тя казва само отрицателните неща, каза Цвета Караянчева, коментирайки критиките на опозицията.   \"Признайте и нещо положително\", призова тя. \" Те трябва да критикуват, това е работата на опозицията, но в крайна сметка - кажете две три добри неща. Караянчева коментира, че от опозицията не внасят много законопроекти. \"В последно време не съм видяла да внесат\", обясни тя. Аз мисля, че тези оставки и тези скандали се търсят заради липса на законопроекти, които да внесат, а трябва да има тема, трябва да пълнят телевизионното време, медийното пространство.\" Абсолютно несъстоятелни мотиви, измислена оставка от едно недоразумение, което можеше да се реши много бързо, много ясно. Така председателят на Народното събрание коментира исканата от БСП оставка на Емил Христов като заместник-председател на НС. Тя обясни, че никой не отрича, че хората с увреждания имат проблеми, но когато те се използват и биват употребявани за политически цели, \"не е достойно\". Като допълни: \"Аз мисля, че ако искаме да решим проблемите на хората не е необходимо да правим циркове в парламента, това, което се случи днес. Опозицията има право да държи сметка на управляващите, но трябва да има диалог.\"", "date": "2018.05.02", "title": "Цвета Караянчева: \"Атака\" не са криели отношението си към Крим"}
{"url": "https://www.faktor.bg/bg/articles/neno-dimov-1-1", "text": "„БСП се опитва да се прикачи към президентската институция. За последните 28 години всеки път управлението на БСП завършва с провал\". Това заяви  в студиото на „Още от деня“ по БНТ министърът на околната среда и водите Нено Димов.  Думите му бяха по повод вчерашния протест на БСП, по време на който левицата поиска оставката на правителството. Според Димов БСП не може да се справи с управлението. \"Опозицията вероятно е доказала, че са силна в деструктивното и в липсата на идеи\", допълни той. „България трябва да изкарва своите нормални цикли на управление, а не да се подават оставки през месец“, смята още министърът и обобщи, че БСП свети по-скоро с отразена светлина. „Естествено, че опозицията се бори за власт, а за да се пребориш, трябва да спечелиш доверието. Да спечелиш доверието не става с голи лозунги“, смята каза Нено Димов.", "date": "2018.05.02", "title": "Нено Димов: БСП се опитва да се прикачи към президентската институция"}
{"url": "https://www.faktor.bg/bg/articles/borisov-bi-rekorda-na-stambolov-stana-nay-dalgo-upravlyavaliyat-balgariya-demokratichno-izbran-premier", "text": "Лидерът на ГЕРБ Бойко Борисов е най-дълго управлявалият България демократично избран премиер. На 4 май ще се навършат 2 507 дни, в които той е начело на изпълнителната власт.  По този начин Бойко Борисов надмина Стефан Стамболов, който е бил начело на българската държава 2 464 дни – от 20 август 1887 г. до 19 май 1894 г.  Животът на първото правителство на ГЕРБ започна на 27 юли 2009 г. и приключи на 13 март 2013 година. „Борисов“ 1 управлява България 1325 дни. Второто правителство на Борисов управлява 817 дни - от 7 ноември 2014 до 27 януари 2017 г. или общо двете правителства - 2 137 дни. Третият кабинет встъпи в длъжност на 4 май 2017 г.  Другите двама най-дълго управлявали министър-председатели са от времето на комунистическия режим в България. Станко Тодоров, който в две правителства е министър-председател в продължение на общо 10 г., оглавява класацията с 3630 дни. Неговият престой в премиерския кабинет продължава от 9 юли 1971 г. до 18 юни 1981 г. На второ място по дълголетие като министър-председател се нарежда последният комунистически диктатор на България Тодор Живков. Неговият престой начело на правителството е 3 146 дни - от 27 ноември 1962 г. до 9 юли 1971 г. И тогавашният Първи е бил министър-председател два пълни мандата.  Най-кратко управлявалият министър-председател в България е Димитър Станчов. Той е бил премиер само за 4 дни през 1907 г.", "date": "2018.05.02", "title": "Борисов би рекорда на Стамболов, стана най-дълго управлявалият България демократично избран премиер"}
{"url": "https://www.faktor.bg/bg/articles/mariya-gabriel-za-parvi-pat-v-istoriyata-na-es-imame-samostoyatelna-tsifrova-programa-s-byudzhet-9-miliarda-evro", "text": "Над 28 милиарда евро или двойно увеличение на бюджета в цифровата сфера до 2027 г. В представения от Европейската комисия днес проект на следващата многогодишна финансова рамка за първи път има конкретна цифрова програма. Това се случи в резултат на целенасочените усилия на българския еврокомисар по цифровата икономика и общество Мария Габриел и доброто й сътрудничество с другите комисари.  Нейна заслуга са включените в бъдещия бюджет средства за отделна програма \"Цифрова Европа\", която ще разполага с над 9 милиарда евро.  \"За първи път в историята на Европейския съюз имаме цифрова програма за Европа. С нея искаме цифровата трансформация да е в полза на бизнеса и хората, те да бъдат в нейния център. Днес изпращаме ясен сигнал за това, че Европа иска да модернизира традиционни политики като кохезионната и селскостопанската, но има куража да инвестира и в нови области, в които нито една държава членка не може да се справи самостоятелно. Такава е цифровата област. Разчитам сега на подкрепата на държавите членки и Европейския парламент да дадем възможност на европейските граждани и предприятия да се възползват от всички предимства на цифровизацията, като подкрепим силен бюджет за това\", коментира Мария Габриел. Програмата \"Цифрова Европа\" обхваща пет ключови направления: цифрови умения, киберсигурност, суперкомпютри, цифровизация на публичната администрация, изкуствен интелект. Освен това, българският еврокомисар се пребори за увеличаване на средствата за програма МЕДИА - в новия бюджет те ще нараснат до 1,2 милиарда евро, което е около 33% растеж на средствата за програмата. По програма \"Свързана Европа\", средствата нарастват от 1 милиард на 3 милиарда евро.", "date": "2018.05.02", "title": "Мария Габриел: За първи път в историята на ЕС имаме самостоятелна цифрова програма с бюджет 9 милиарда евро"}
{"url": "https://www.faktor.bg/bg/articles/novini/svyat/merkel-izrael-da-predostavi-dannite-za-iranski-yadreni-razrabotki", "text": "Израел трябва да предостави на Международната агенция за атомна енергия (МААЕ) събраните данни, за които твърди, че показват, че Иран води ядрени изследвания въпреки международния контрол, заяви германската канцлерка Ангела Меркел на съвместна пресконференция със словашкия премиер Петер Пелегрини, предаде ТАСС, цитирана от БТА. Информацията трябва да бъде предадена възможно най-скоро на МААЕ, за да бъде проверена, подчерта Меркел. Тя заяви, че \"има редица проблеми с Иран\", предвид политическото му влияние в Сирия и програмата на Техеран за балистични ракети. \"За това трябва да се говори допълнително\", добави канцлерката, подчертавайки, че ЕС трябва да запази единството си по отношение на иранската ядрена програма. Германското външно министерство също подчерта, че МААЕ трябва да получи възможно най-скоро достъп до данните. Досега шестте страни, с които Техеран сключи споразумение през 2015 г., нямаха данни, че Иран може би нарушава споразумението. \"Трябва да видим дали информацията на Израел ще повлияе на тази оценка\", се добавя в изявлението.  В понеделник израелският премиер Бенямин Нетаняху обвини Иран, че е укрил програми и архиви за ядрени оръжия. Той представи пред медиите десетки хиляди оригинални ирански документи, получени от израелското разузнаване, припомня ТАСС. Общо документите включват 100 000 файла, доказващи според премиера, че Техеран лъже относно ядрената програма с военно предназначение. Експертите трябва да извършат оценка на израелските данни за ирански разработки, заобикалящи международния контрол, се казва в изявление на френското външно министерство, цитирано от ТАСС. Франция е взела предвид информацията, която се нуждае от детайлно проучване и оценка, се добавя в документа. \"Първоначалният анализ на информацията потвърждава, че част от иранската ядрена програма, което вече са посочвали Франция и нейните партньори в първите си изявления от лятото на 2002 г., не е била насочена към граждански цели\", подчертава френското външно министерство. В изявлението се подчертава, че предоставените от Израел данни само потвърждават значението на сключения през 2015 г. Съвместен всеобхватен план за действие по иранската ядрена програма. С него се създава режим на проверки от страна на МААЕ, който е един от най-пълните и надеждни в цялата история на борбата срещу разпространението на ядрените оръжия, отбелязва външното министерство. МААЕ трябва да получи достъп до израелската информация, за да реши какви стъпки да предприеме относно Иран, се казва още в изявлението.", "date": "2018.05.02", "title": "Меркел: Израел да предостави данните за ирански ядрени разработки"}
{"url": "https://www.faktor.bg/bg/articles/mvnr-ne-patuvayte-do-armeniya", "text": "Във връзка с новото изостряне на вътрешнополитическата обстановка в Армения и засилените прояви на гражданско неподчинение, свързани с блокиране на основни инфраструктурни артерии и учреждения, Министерство на външните работи съветва българските граждани, желаещи да посетят Армения, при възможност да отложат пътуването си. Това съобщиха от ведомството. За тези, които вече пребивават на територията на Армения, се препоръчва да избягват местата с голямо струпване на хора и да се регистрират в посолството на Република България в Ереван. За целта могат да се обадят на следните дежурни телефони: +374 10 45 45 82 и мобилен тел.: 096 40 52 10.", "date": "2018.05.02", "title": "МВнР: Не пътувайте до Армения!"}
{"url": "https://www.faktor.bg/bg/articles/prof-nachev-pochinalata-sardechnobolna-v-sveta-ekaterina-godini-nared-e-otkazvala-lechenie", "text": "\"Тази жена не трябва да я обсъждаме повече, не защото е отказана да бъде сложена клапа, а защото дълги години е отказвала лечението, което е било нужно.\"  Това заяви пред Би Ти Ви директорът на УМБАЛ \"Света Екатерина\" проф. Генчо Начев във връзка със случая, за който се обяви, че жена е починала, защото нямала възможност да заплати медицинското изделие.  \"Всички трябва да знаят, че Касата няма капацитета да проверява качеството на медицинската дейност. Тя проверява има ли подпис, няма ли. Това е прерогатив на дружества, които имат експерти в тази област\", допълни той.  \"Касата трябва да изпълнява закона за бюджета. Няма нищо лошо да се стреми да намали цените, да има средства за повече хора, които имат нужда. Писали сме писма до всички фирми за тези клапи, Сега чакам други 3 фирми, които също правят такива клапи, досега казват, че не могат да намалят. Сега сме в преговори с фирмата-производител. В закона за здравето с промените от 2014 г. се казва, че за медицински изделия, за които Касата плаща, не може да се доплаща\", каза още проф. Начев. Той обясни, че така става, че болницата трябва да субсидира разликата в цената и така излизат на минус от финансова гледна точка. Аз лично съм оперирал хора и с по 13 стента. \"Някои колеги си позволяват да не спазват препоръките. Това, когато се поставя стент там, където не трябва е вредно за пациента. Медицина, базирана на доказателства! Когато ние не се съобразяваме с това се стига до източване на Касата и здравето на пациента е увредено\", каза още проф. Начев.", "date": "2018.05.02", "title": "\"Света Екатерина\":  Починалата сърдечноболна жена години наред е отказвала лечение"}
{"url": "https://www.faktor.bg/bg/articles/elen-gerdzhikov-klisurov-reshi-che-e-nekompetenten-za-kmet-na-mladost-sled-dve-godini-v-upravlenieto", "text": "\"Позицията на Клисуров е политически обагрена. Малко странно е след две години в управлението да решиш, че си некомпетентен.\" Това коментира в студиото на „Лице в лице“ по bTV председателят на СОС Елен Герджиков  по повод драмата с временно изпълняващ длъжността кмет на \"Младост\". Временно на стола на арестуваната Даниела Иванчева седна Владимир Клисуров, който обаче взриви мрежата с изказването си, че иска да подаде оставка като изпълняващ длъжността кмет на район \"Младост\".  „Оставки не се дават през Фейсбук“, посочи той. По последна информация днес Клисуров е бил на работа, като в района е имало придвижвани преписки.  \"Ако г-н Клисуров смята, че не е компетентен в някои области, да делегира правомощия на свой заместник\", каза още Герджиков.", "date": "2018.05.02", "title": "Елен Герджиков: Клисуров реши, че е некомпетентен за кмет на \"Младост\" след две години в управлението"}
{"url": "https://www.faktor.bg/bg/articles/golyam-pozhar-vilnee-v-dom-na-toplinata-v-shumen", "text": "Фургони със стока в шуменския магазин за отоплитeлни уреди „Дом на топлината\" пламнаха днес около 15.30 часа,съобщава 24shumen. На място са два екипа на РСПБЗН, които овладяват огнената стихия, която плъзна към съседните обекти. Гъст дим се носи над целия квартал „Добруджа\". Към този момент движението по бул.\"Мадара\" в участъка на пожара е преустановено. На мястото на инцидента пристигна и екип на Спешна помощ.", "date": "2018.05.02", "title": "Голям пожар вилнее в „Дом на топлината“ в Шумен"}
{"url": "https://www.faktor.bg/bg/articles/v-pirogov-spasiha-7-godishno-momche-sas-schupen-cherep-sled-padane-ot-kolelo", "text": "Момче на 7 години от Монтана е докарано по спешност в УМБАЛСМ „Н. И. Пирогов” в нощта на 30 април срещу 1 май, след лошо падане от колело, при което пострадало тежко. Направените високоспециализирани изследвания показват, че момчето има открита импресионна фрактура - т.е. има тежко счупване на черепа с притискане на мозъка. Налага се незабавна операция. За да я извърши, в операционната веднага влизат д-р Петър Илков и екипът му, а анестезиолог е д-р Боряна Янева, съобщи БНТ. Лекарите от \"Пирогов\" посрещат празника в операционната, където оперират цяла нощ. Д-р Илков извършва животоспасяващата операция, след което детето е настанено за лечение в детската реанимация, където е поставено под активни интензивни грижи и наблюдение. В момента момчето се възстановява добре. То е в съзнание, контактно и адекватно.", "date": "2018.05.02", "title": "Цяла нощ лекарите в \"Пирогов\" спасяваха 7-годишно момче със счупен череп"}
{"url": "https://www.faktor.bg/bg/articles/zdravnite-vlasti-podhvashtat-sluchaya-s-teodora-madzharova", "text": "Столичната здравна инспекция е започнала проверка на Кармен Лазарова, организатор на групата до Бразилия, с която е пътувала и болната от рак Теодора Маджарова. Това заяви заместник-здравният министър Бойко Пенков пред Би Ти Ви. \"Много хора се доверяват на алтернативни шарлатани, които спекулират с болката и мъката на хората с цел финансово облагодетелстване\", каза Пенков. Той добави, че регистър на организаторите на пътувания за алтернативно лечение в България има, но в чужбина – не. Вицепремиерът Красимир Каракачанов обяви в студиото на Нова ТВ, че армията е готова да превози Маджарова до България от Истанбул с военно-транспортния самолет \"Спартан\". Частна медицинска компания ще я превози от Бразилия до Истанбул, а държавата е готова до помогне на семейството за пътуването оттам до София. Каракачанов допълни, че е анализиран вариант, при който държавата да изпрати военен самолет за Маджарова да Бразилия, но специалистите от Военната академия са отхвърлили този вариант, защото изисквал някалко кацания за презареждане, а това би застрашило здравето на пациентката. Вицепремиерът, който е и министър на отбраната, добави, че има идея два от военните хеликоптери \"Кугър\" да бъдат преоборудвани за медицински цели.", "date": "2018.05.02", "title": "Здравните власти подхващат случая с алтернативното лечението на Теодора"}
{"url": "https://www.faktor.bg/bg/articles/zadarzhaha-ohranitel-strelyal-sreshtu-detsa-v-petrich", "text": "Стоян Дачев е охранителят, стрелял снощи по деца в Петрич и паникьосал хората, живеещи в района на магазин \"Кооп\" в южния град. Инцидентът стана малко след 23 часа. Група непълнолетни и малолетни момичета и момчета седели по пейките в парка, в близост до магазина. Охранителят Стоян бил видимо пиян и започнал да се заяжда с тях. На неговите думи децата реагирали с насмешка и започнали да му се подиграват, че е пиян. Това вбесило охранителя, който извадил газов пистолет и започнал да стреля напосоки. Гилзи хвърчали навсякъде. Извикана е полиция и Стоян е задържан, предаде struma.com. Тази сутрин хората в квартала коментираха среднощния ужас. Мъж, който разхождаше кучето си в парка, заяви, че е видял около 22 часа Стоян, който наистина е бил пиян. После се събудил от изстрелите, не разбрал защо го е направил.  Проговориха и някои от родителите на децата, превърнали се в живи мишени на охранителя. Те бяха безкрайно възмутени. „Този човек буквално им е изкарал акъла, какво е това безобразие, кой му дава оръжие на този. Собственикът на магазина трябва незабавно да го освободи, защото се вижда, че е опасен“, коментираха те.  От полицията в Благоевград потвърдиха, че е стрелял със законно притежавано оръжие. Охранителят се разкаял за действията си. Той ще бъде съден за дело по указа за борба с хулиганството.", "date": "2018.05.02", "title": "Среднощен ужас в Петрич, охранител стреля по деца"}
{"url": "https://www.faktor.bg/bg/articles/patriarh-neofit-stabiliziran-izpisvat-po-za-gergyovden", "text": "Патриарх Неофит вече е стабилизиран и най-вероятно ще посрещне Гергьовден в патриаршеските си покой. Предвижда се той да бъде изписан в сряда или най-късно в четвъртък, съобщават от болница „Токуда“, където той беше приет по спешност на 18 април и веднага настанен в реанимация, пише „Монитор“. Към момента Светейшият е стабилизиран, той се чувства добре, комуникативен е, разговаря с медицинския персонал и от няколко дни пита кога ще се прибере у дома, допълниха от лечебното заведение. Той дори се е поинтересувал дали може да пътува до Троянския манастир, но са го посъветвали на първо време да пази покоите си.  Дядо Неофит, който преди няколко години претърпя две сърдечни операции и е с изкуствена клапа, беше на рехабилитация в санаториум „Ясен“ в Банкя, когато му прилоша и беше закаран веднага в болницата. Първоначално той беше четири дни в реанимацията, а след това го приведоха в терапевтичното отделение, където започнаха да му провеждат и рехабилитационни процедури. През 2014 г. Негово Светейшество отново получи криза, заради която се наложи да бъде приет в болница. Тогава патриарх Неофит се почуства зле по време на посещението си в Истанбул и едва не припадна в олтара на църквата “Св. Ирина“. Тогава той беше докаран спешно със самолет в болница.  Към момента е в много добро състояние предвид претърпените преди време операции. Не се изисква специална диета и режим, но все пак трябва да се пази от преумора, казаха още лекарите. След изписването си той ще трябва да ходи в болницата на контролни прегледи.  Трима министри, водени от премиера Бойко Борисов ще посрещнат Гергьовден в българския Зографски манастир „Свети Георги Победоносец“ в Атон, съобщиха междувременно от Синодалната палата. За Света гора с премиера ще пътуват Кирил Ананиев – на здравеопазването, Николай Нанков – на регионалното развитие и Боил Банов – на културата. Те ще бъдат придружавани от Врачанския митрополит Григорий. Отсега се знае, че всички те са приготвили подаръци за българския манастир там. Високите гости обаче няма да ядат агнешко на Гергьовден независимо, че денят на свети Георги е и празник на Зографската обител. Причината е, че калугерите там са вегетарианци и не допускат компромиси дори за гостите. Отсега те са поръчали големи количества два вида бяла риба на рибарски магазин в Солун, който работи директно с рибари по заявка на клиента. Салати в изобилие, плодове, маслинени специалитети, хляб, приготвен по традиционна гръцка рецепта и червено вино е менюто, с което калугерите ще посрещнат гостите на празника. Едни и същи храни в еднакви количества те сервират както на високогоставени лица, така и на редовите поклонници.", "date": "2018.05.02", "title": "Патриарх Неофит стабилизиран, изписват за Гергьовден"}
{"url": "https://www.faktor.bg/bg/articles/germanets-ritna-politsay-v-harmanli", "text": "64-годишен германски гражданин е арестуван в Харманли, след като е оказал съпротива на полицаи. В хотел чужденецът заплашил с нож 30-годишна жена, която заключил в стаята. След подаден сигнал, на място са пристигнали полицаи и жандармеристи. При влизането в хотелската стая мъжът оказал съпротива и ритнал един от униформените.", "date": "2018.05.02", "title": "Германец ритна полицай в Харманли"}
{"url": "https://www.faktor.bg/bg/articles/lekuvali-tedora-v-braziliya-varhu-kristalni-energiyni-legla-kapala-se-v-lecheben-vodopad", "text": "Аз съм водач на групата. Осем души пътуваха за Бразилия, където ги представих. Там се запознах с Теодора. Бях в страната от 16 март, те дойдоха по-късно. Попитах за състоянието на хората, повечето бяха за духовно развитие и с малки болежки. Това заяви Кармен Лазарова по Нова телевизия, станала известна след като изпрати болната от рак на гърдата Теодора Маджарова в Бразилия на лечение при медиум.  \"Аз не съм лечител и не лекувам! Аз ходя по цял свят, за да търся хора, които лекуват. Терапията на Жуал е чрез духовните лечители на човечеството, които работят чрез него, за да дадат допълнителна енергия на матрицата на тялото. Всеки, който има назначено лечение от лекар да си приема лекарствата, това се посочва преди терапията на Жуал\", заяви Лазарова. \"Разбрах в Бразилия за тумора на главата на Теодора, имах и други два тежки случая на това посещение\", каза още Лазарова.  Адвокатът на Кармен Лазарова коментира: \"От чисто човешки аспект съжалявам за ситуацията. По казуса трябва да се изясни начинът на запознанство на Теодора и Кармен. Запознанството е било в Бразилия. Въпросът е, Кармен била ли е наясно за здравословното състояние и съпругът на Теодора подписал ли е документ, че тя е болна\", попита адвокатът.  „Теодора беше на постоянно лечение и лекарства, дори по време на пътуването си със самолет. През цялото време си мислех, че Кармен знае за проблема на Теодора, и че всичко е ясно. Не съм уведомявал Кармен писмено и устно за случая. Отново мислех, че всичко е ясно. Тя представи в сайта си, че е излекувана жена с рак на двете гърди“, заяви съпругът на болната Теодора и допълни: \"Личната ми лекарка каза, че има противоречива информация за Кармен и да внимаваме, но ни пожела успех. Не е вярно, че Tеодора има тумор на мозъка, тя има разсейки там. Теодора ми разказа, че са лежали на кристални енергийни легла, както и са се къпали в лечебен водопад. При срещите си с Жуал си купуваш жълти хапчета, с билка, индивидуално за теб. Имало е и лични срещи с Жуал\", разказа съпругът на болната жена.  \"Още когато са били в къщата на Жуал, Теодора ми разказа, че за първи път я е заболяло главата след изпиването на жълти енергийни хапчета\", допълни той. \"За първи път чувам за жълти хапчета, не знам на какво се дължеше главоболието й. Дават билката пасифлора, под формата на хапчета, но тя не е жълта\", опроверга Кармен Лазарова.", "date": "2018.05.02", "title": "Лекували Теодора в Бразилия върху кристални енергийни легла, къпали я в лечебен водопад"}
{"url": "https://www.faktor.bg/bg/articles/voenen-samolet-e-v-gotovnost-da-transportira-tezhkobolnata-teodora-ot-istanbul-do-sofiya", "text": "Самолет на военните е готов да транспортира тежкоболната Теодора от Истанбул до София. От дарения бяха събрани 50 хиляди евро, необходими за завръщането й, след като състоянието й сериозно се влоши при алтернативно лечение в Бразилия. Очаква се до дни Теодора да бъде транспортирана от Бразилия до Истанбул. От външното ни министерство са отправили запитване до военното министерство дали може с един от \"Спартаните\" да се лети до Бразилия, каза Каракачанов. \"Само че разстоянието е голямо. Това означава четири кацания и четири излитания - на отиване и на връщане за презареждане. Не е въпросът само в огромния финансов разход, но по съвет на специалисти от Военномедицинска академия, не е добре за самият пациент, затова, доколкото знам, това, което е организирано, е полет чрез частна фирма, директен от Бразилия до Турция. Ако лекарите, които приемат пациента, смятат, че трябва да се транспортира до София със самолет, ще го осигурим\", поясни военният министър.", "date": "2018.05.02", "title": "Един от \"Спартан\"-ите е в готовност да транспортира тежкоболната Теодора от Истанбул до София"}
{"url": "https://www.faktor.bg/bg/articles/arestuvan-v-aktsiya-oktopod-osadi-komisiyata-za-konfiskatsiya-i-prokuraturata-za-116-hil-lv", "text": "Арестуваният и обвинен за участник в престъпната група \"Октопод\" Момчил Кръстев е осъдил Комисията за отнемане на незаконно придобито имущество (КОНПИ) и прокуратурата за 116 хиляди лева, съобщи news.lex.bg. Кръстев, който впоследствие не беше осъден, и семейството му са завели искове за над 230 хиляди лева по Закона за отговорността на държавата и общините за вреди, като Софийският градски съд (СГС) му е присъдил близо половината. Акцията \"Октопод\" само срещу Момчил Кръстев ще струва на КОНПИ над 80 000 лева, а прокуратурата е осъдена да плати общо 36 000 лева. Решението не е окончателно и може да бъде атакувано пред Апелативния съд. На 10 февруари 2010 г. Момчил Кръстев беше един от арестуваните от МВР заедно с Алексей Петров, Антон Петров, Марчело Джотолов, братята Пламен и Йордан Стоянови, както и Николай Велков. Прокуратурата го обвини, че от 1997 г. е участвал във въоръжена организирана престъпна група, образувана и ръководена от Алексей Петров, която се занимавала с пране на пари, данъчни престъпления, изнудване и сводничество. Кръстев остана в ареста само седмица и беше освободен срещу най-леката мярка за неотклонение \"подписка\", след като срещу него нямаше събрани никакви доказателства за участие в престъпна група. Разследването срещу него беше прекратено година след арестите. През 2010 година КОНПИ, която сега е част от новата антикорупционна комисия, е поискала, а съдът е допуснал възбрана и запори на имуществото на Кръстев за над 250 хиляди лева. Едва четири години по-късно - през 2014 година, обезпечението било отменено, а исковете, за които било допуснато, не били заведени от комисията за конфискация на имуществото. Заради обезпеченията в исковата си молба Кръстев, съпругата му и синът му твърдят, че не са могли да водят нормален живот и общо са предявили искове за около 90 хиляди лева. Освен това запорите са довели и до имуществени вреди от над 30 000 лева от лихви по неплатени данъци заради невъзможност да се разпореждат с имуществото си, както и над 500 лева от платена наказателна лихва по кредит. Пред съда Кръстев посочва още, че общественият отзвук от задържането му и обвиненията за участие в \"Октопод\" бил огромен и продължителен. Новината за арестите била разпространена с клипове в сайта на МВР, били правени коментари от премиера Бойко Борисов и тогавашния вътрешен министър Цветан Цветанов, че това е най-големият удар срещу организираната престъпност след 1989 г. Всичко това се отразило изключително негативно върху психиката на Кръстев, като той е преустановил участие в няколко дружества, затворил се в себе си, съпругата му се разболяла заради случилото се с него, а той нямал възможност да й помогне финансово за лечението. По това време синът на Кръстеви завършвал училище и не можел да учи където иска, защото семейството му не можело да го издържа. Искът на Кръстев срещу прокуратурата е за 70 000 лева обезщетение за неимуществени вреди от повдигнатото обвинение и 42 000 лева за имуществени вреди от пропуснати ползи в четирите години, в които е бил обвиняем, както и за платените през това време адвокатски хонорари. Според съдия Невена Чеуз Кръстев е търпял както неимуществени, така и имуществени вреди от действията на прокуратурата. Тя приема за справедливо да уважи иска му до 30 000 лева за преживения \"душевен дискомфорт\" и присъжда 6000 лева имуществените вреди за хонорари на адвокати. Съдът приема, че искът срещу КОНПИ е основателен, въпреки че пред съда от комисията възразяват, че са действали в условията на обвързана компетентност заради подаденото от прокуратурата уведомление. Според СГС обаче тази обвързаност се изчерпва със започване на проверката и след това всички действия на комисията са самостоятелни. В решението съдия Чеуз отбелязва, че липсата на доказателства за незаконно придобито имущество или депозирането на иск за обезпечение, без да са налице достатъчно предпоставки, както и за това, че комисията сама не е поискала през тези 4 години отмяна на допуснатото обезпечение, се явява основание за иск срещу нея. \"При тези съображения настоящият съдебен състав намира, че по отношение на ищците е настъпила значителна отрицателна промяна както в семейния и трудовия им начин на живот, така и в техния бит, възможности и потенциал за развитие. Предвид което и втората предпоставка на фактическия състав на разпоредбата е установен по делото\", пише в решението на СГС. Според съда обаче искът на Кръстев е основателен до 20 000 лева, а на сина му – до 10 00 лева. Изцяло уважен е бил само този на съпругата му за 20 000 лева. Основателни според СГС са всички искове на семейството срещу КОНПИ за имуществени вреди от неплатени данъци и наказателна лихва за общо около 31 000 лева.", "date": "2018.05.02", "title": "Арестуван в акция \"Октопод\" осъди прокуратурата за преживян \"душевен дискомфорт\""}
{"url": "https://www.faktor.bg/bg/articles/prokurori-na-iznenadvashta-proverka-v-zatvora-v-belene-otkriha-nozhove-v-kiliite", "text": "Ножове и мобилни телефони откриха прокурори при изненадваща проверка в затвора в Белене. Проверките са извършени след постъпили сигнали и оплаквания от затворници. Според сигналите в затворите имало различни нарушения, сред които и съхранение на забранени предмети. Инспекцията в затвора в Белене е извършена по заповед на окръжния прокурор на Плевен на 1 май, като е проверен и затворът в града, както и следственият арест. В проверките лично е участвал окръжният прокурор Ваня Савова и още трима прокурори от  Окръжна прокуратура  и от Районна прокуратура в Плевен. Проверките са разпоредени след постъпили оплаквания от затворници, които са сигнализирали за забранени предмети. Двата екипа прокурори са извършили проверките по едно и също време в двата затвора, като килиите на лишени от свобода са претърсени на избирателен принцип. При проверката са намерени забранени за внасяне в затвора предмети – три ножа в зандана в Белене и два мобилни телефона – по един в затвора в Белене и един в ареста към затвора в Плевен.", "date": "2018.05.02", "title": "Прокурори на изненадваща проверка в затвора в Белене, откриха ножове в килиите"}
{"url": "https://www.faktor.bg/bg/articles/vav-vidinskite-uchilishta-i-detski-gradini-shte-izuchavat-religiya-i-pravoslavie", "text": "От началото на новата учебна година във видинските училища и детски градини започва изучаване на предмета \"Религия и православие\", обявиха на съвместна пресконференция кметът на Видин Огнян Ценков, Видинският митрополит Даниил, богословът и преподавател по \"Религия и православие\" в община Кюстендил Ивелина Николова и началникът на РУ на образованието - Веселка Асенова, съобщава БТА. Инициативата за преподаване на \"Религия и православие\" в учебните заведения на Видин е на митрополит Даниил.  \"Опитът ни показа, че въпреки съществуващата нормативна база за преподаване на предмета \"Религия и православие\" в училище, въпреки че има и учебни помагала, от огромно значение за началото на този процес е подкрепата на местната власт и Регионалното управление на образованието\", каза митрополит Даниил.  В няколко общини в страната предметът \"Религия и православие\" вече се изучава в учебните заведения и детските градина с подкрепата на общината. Това са градовете Кюстендил, Петрич, Русе, Бургас, Пловдив, София и Варна.", "date": "2018.05.02", "title": "Във видинските училища и детски градини ще изучават религия и православие"}
{"url": "https://www.faktor.bg/bg/articles/ek-es-mozhe-da-namali-finansiraneto-za-darzhavi-koito-ne-zachitat-varhovenstvoto-na-zakona", "text": "Европейският съюз би могъл да намали финансирането за държави, които не зачитат върховенството на закона. Съответното предложение бе направено от Европейската комисия при представянето на плана за финансовата рамка на Общността след излизането на Великобритания от структурите й, предава AFP.  „Новите предложени инструменти ще позволят на ЕС да спре, да намали или да ограничи достъпа до финансиране от ЕС по начин, пропорционален на естеството, тежестта и обхвата на недостатъците на правовия ред\", се казва в изявление на ЕК.", "date": "2018.05.02", "title": "ЕК: ЕС може да намали финансирането за държави, които не зачитат върховенството на закона"}
{"url": "https://www.faktor.bg/bg/articles/div-populizam-ninova-izdirva-razplakani-mayki-ot-televizionen-reportazh", "text": "На як популизъм го удари шефката на БСП Корнелия Нинова. Сета тя се е наела да установи връзка с две самотни майки, които бяха на митинга-протест на БСП на 1 май, барабар с бебешките колички и изплакаха мъката си в ефира на Канал 3. Двете жени се обърнаха отправиха въпрос към премиера дали той би успял да оцелее с 510 лв., да гледа две деца и да плаща квартира. Това се оказа изключително важно за соцлидерката.  \"Скъпи приятели, моля за вашето съдействие да се свържа с двете майки, които вчера бяха на първомайския ни протест и говореха пред Канал 3. Благодаря ви\", написа  Нинова на страницата си във Фейсбук и пусна видеото на двете самотни майки, на които имала желание да помогне.", "date": "2018.05.02", "title": "Див популизъм: Нинова издирва разплакани майки от телевизионен репортаж, щяла да им помага"}
{"url": "https://www.faktor.bg/bg/articles/otkriha-moshtite-na-rimski-papa-v-konteyner-za-smet-v-london", "text": "Гравирана кутия с фрагменти от човешки кости е бил открит в контейнер за смет в Лондон. Предполага се, че тленните останки принадлежат на канонизирания папа Климент I, съобщават британските медии. Предполага се, че светият отец е починал около 99 година и е бил вторият или трети римски папа след апостол Петър. Към момента боклукчийската компанията, открила мощите, се опитва да открие кой ги е изхвърлил. Все още няма официални коментари около ценната находка. По случая се води разследване. Историк от Университета в Оксфорд разказа пред пресата, че подобни реликви са били широко разпространени през XVI век. Тогава хората непрекъснато са намирали човешки  останки и са ги представяли за мощи на някой светец.", "date": "2018.05.02", "title": "Откриха мощите на римски папа в контейнер за смет в Лондон"}
{"url": "https://www.faktor.bg/bg/articles/novini/balgariya/ministar-radev-oshte-umuvya-kak-da-nakazhe-sluzhitelite-za-gafa-na-letishte-sofiya", "text": "И вторият доклад от проверките, назначени в МВР във връзка с пропуска на Гранична полиция, при който над 40 души от полет от Париж до София бяха допуснати да преминат без задължителните гранична и паспортна проверка, е готов, пише \"Дневник\". В момента дирекция \"Човешки ресурси\" във вътрешното ведомство го обследва обстойно. Министър Валентин Радев е дал повече време за доизясняване на изводите му и по тази причина след 6 май ще стане известно кой граничар и с какво ще бъде наказан за пропуска от края на март. Това обясни министърът пред журналисти след заседание на парламентарната комисия по вътрешна сигурност и обществен ред, на която присъства за блиц контрол. \"Дисциплинарната проверка се извършва от ръководството на главна дирекция \"Гранична полиция\" и ние като орган дирекция \"Човешки ресурси\" ги наблюдаваме и като има нещо, което не е ясно на министъра, ние връщаме материала. Не искам да бързам, искам всичко да е ясно, тъй като беше грубо погазена най-малкото работната дисциплина и правилата за охрана на въздушната граница\", коментира Радев. Докладът от другата проверка - на дирекция \"Вътрешна сигурност\", постъпи в МВР на 27 април и от него се разбира, че в действията на граничарите нямало умисъл. \"Това е категорично вътре. Там не казват, че има умисъл. Различни термини са използвани и винаги се чудя кой да кажа от тях - нарушаване на производствената дисциплина.\" В началото и самият Радев е имал подозрения за умисъл, но от този доклад се оказало, че не е така. След като МВР приключи обследването и на втория доклад, министърът ще \"прецени какви са вините, какво ще направим, кого ще разместим, кого ще накажем, как точно ще се случи. Моята единствена цел не е да наказвам, много добре звучи това - уволнихме трима или десетима, по-добре да ги накараме да работят добре или да намерим други, които да свършат работата, защото границата трябва да бъде пазена, с наказания няма да бъде. Макар че и това се прави и така е написано в закона и ние ще го изпълним с цялата му сила\", заяви на финал Радев. Веднага след като стана известен пропускът на летище София, се разбра, че 13 граничари са отстранени, а обясненията им за случая бяха, че някои от тях са се намирали пред сградата на терминала, едни са заявили, че са отишли да ядат, други до тоалетната, а трети, че са пушели. А министърът обяви срок - 27 април, за приключване на проверките по случая.", "date": "2018.05.02", "title": "Министър Радев още умувя как да накаже служителите за гафа на летище \"София\""}
{"url": "https://www.faktor.bg/bg/articles/rusiya-svi-razhodite-za-otbrana", "text": "Русия е намалила с една пета разходите си за отбрана и това може да засегне военните й операции, смятат експерти. Доклад на шведския мозъчен тръст СИПРИ показва, че докато военните разходи в глобален мащаб се повишават, руският военен бюджет е намалял с 20 на сто до 66 милиарда долара миналата година. Страната регистрира последния спад в тази област през 1998 година, когато беше изправена пред финансова криза. Съединените щати остават държавата, която харчи най-много за военни цели. Следват Китай, Саудитска Арабия, Русия, Индия, Франция, Обединеното кралство и Япония, но общите им разходи не могат да стигнат тези на Вашингтон, информира bTV.", "date": "2018.05.02", "title": "Русия свива разходите за отбрана с 20%"}
{"url": "https://www.faktor.bg/bg/articles/rusnatsi-kam-pomoriyski-politsai-kuchki", "text": "„Какви сте вие да ви даваме документите си, няма да ви ги даваме”, „Вървете на майната си”, „Вие сте капути”, „Какво искаш ти, кучко”...Това е само част от репертоара, с който двама руски туристи посрещнали български полицаи в бар „Ангел и дявол“ на южния плаж в Поморие. МВР-служителите пристигнали на мястото, след сигнал за скандал, предизвикан от клиентите на заведението. Това става ясно от протокол от заседание на Районния съд в града, пише \"Бургасинфо\". За поруганата чест на пагона, в съдебно заседание двамата полицаи настояват да получат 10 000 лева обезщетение. В крайна сметка договарят със защитата на подсъдимите и склоняват и на по-малко- 1 000 лева за всеки един от тях. Съдът е по-строг към чужденците и налага условна присъда от 3 месеца лишаване от свобода с три години изпитателен срок за руснаците.  реда.", "date": "2018.05.02", "title": "Руски туристи към поморийски полицаи: Капути, няма да ви даваме документите си!"}
{"url": "https://www.faktor.bg/bg/articles/borisov-na-aton-za-6-ti-may-na-24-ti-may-na-sreshta-s-papata", "text": "Българският премиер Бойко Борисов ще отбележи големия християнски празник Гергьовден в българския манастир \"Св. Георги Зограф\" на Атон. Премиерът ще пристигне в светата обител в Света гора още на 5 май, а на следващия ден ще участва в отбелязването на празника на манастира. Той ще вземе участие и в носенето на чудотворната икона на Богородица, която се пази в Зографския манастир.  В края на миналата година правителството отпусна 940 хил. лв., почти четири пъти повече от поисканите, на българския манастир в Атон. С тези средства трябваше да бъдат ремонтирани изгорялото крило на манастира и да се оправят други проблеми по сградите му. На 24 май пък ще води българската делегация при папа Франциск. Това ще е второ посещение на Борисов при този папа, двамата се видяха за първи път през 2015 г.  На рождения си ден 13 юни Борисов пък ще е на посещение в Израел по покана на израелския премиер Бенямин Нетаняху. Двамата трябва да открият и паметник за спасяването на българските евреи, който е изработен по поръчка на българското правителство.", "date": "2018.05.02", "title": "Борисов на Атон за 6-ти май, на 24-ти май - на среща с папата"}
{"url": "https://www.faktor.bg/bg/articles/sled-byagstvoto-na-pelov-i-radoslav-kolev-otstraniha-i-zam-shefa-na-sofiyskiya-zatvor", "text": "Във връзка със започналите дисциплинарни производства с моя заповед и с цел да бъдат съхранени и обезпечени доказателствата временно съм отстранила от работа заместник-началника на Софийския затвор. Информацията, която е събрана в хода на тази проверка доказва, че има много тежки нарушения. Това каза министърът на правосъдието Цецка Цачева в отговор на въпрос на заместник-председателя на ПГ на „БСП за България“ Крум Зарков във връзка с бягството на двама затворници от Софийския затвор. „В деня на бягството бе разпоредена проверка, която се случи на 12 април, относно фактите и обстоятелствата довели до това дръзко нарушение. Искам няколко думи да кажа по отношение на доклада от проверката. 12 лица са индивидуализирани като допуснали нарушения на носенето на службата, както и такива, които са на ръководни позиции по отношение на организацията на самата охрана“, каза Цачева, цитирана от \"Труд\".  Тя поясни, че очаква и друг доклад. “Информирана съм, че много прецизно се изследват заглушителните устройства, които вече са въведени в затвора в Белене, и възможността да бъдат използвани и в други места за лишаване от свобода”, допълни Цачева.", "date": "2018.05.02", "title": "След бягството на Пелов и Радослав Колев: Отстраниха и зам.-шефа на Софийския затвор"}
{"url": "https://www.faktor.bg/bg/articles/deputatka-ot-volya-babite-i-dyadovtsite-da-pomagat-za-izuchavaneto-na-komunizma", "text": "Учениците трябва да изучават историята на комунизма такава, каквато е, без да бъде пречупвана през различни призми, взависимост от това кой е на власт. Ако някой има допълнителни интереси, това не е било преди 100 години, да пита  баба и дядо, както аз питам моите. Историците трябва да се съсредоточат върху писането на учебниците по история, а ние да гледаме да помогнем на младите хора в практиката.    Това заяви пред \"Лице в лице\" на bTV най-новата народна представителка в парламентарната група на „Воля” – Елена Аксиева, която беше обявена от медиите за секссимвол на групата. Причината - интересните й снимки, които се появиха в нета.   32-годишната нова депутатка влезе в парламента на мястото на Нина Миткова, която подаде оставка преди време по лични причини.  \"Не съм работила като модел. Участвала съм от интерес при познати фотографи, но не са ми плащали за това нещо\", обясни дамата за фотосите.   „Най-близо до сърцето ми е ролята на бизнес дама”, каза още тя    Около името на Аксиева се зашумя, след като в медиите се появиха нейни секси снимки с еротичен привкус. 32-годишната майка на две деца обаче не смята, че в подобни снимки има нещо срамно. „В днешно време кой не се е снимал”, попита тя. „Влязла съм в парламента с ясна цел. Смятам, че имам правото да се меся в политиката и да помагам за неща, които ме вълнуват като човек”, подчерта Аксиева.", "date": "2018.05.02", "title": "Секссимволът на  \"Воля\": Бабите и дядовците да помагат за изучаването на комунизма"}
{"url": "https://www.faktor.bg/bg/articles/kmetat-na-tazha-darzhal-i-oshte-edin-bardak", "text": "Обвинения в създаването на схема за проституция кмет на село Тъжа Цвятко Балабуров е имал и втори бардак, освен печално известният \"Бар 10\" в София.  Това е споделила пред разследващите проститутката Маруса Стоянова, жрица от 2009 г.  пише \"Телеграф\". Маруся споделя, че е работила в бардак, контролиран от същата група на бул. „Евлоги Георгиев“ 69.  Този публичен дом беше запален в средата на януари.  От показанията на други свидетели става ясно, че парите са били крити между книги и предавани на управителя на основния бардак Валери Филипов.  Той  прибирал 50% от заработеното от момичетата. Когато клиент влезе в „Бар 10“ и си хареса проститутка, оставя парите на бара, където работели сестрите Анита и Милена Георгиеви. Милена е пълна и със синя коса, докато сестра ѝ е слаба и подстригана късо, Те набирали момичетата и им обяснявали правилата за работа. Освен това двете съхранявали оборота от платения секс в чекмедже под бара, както и тетрадка, в която записвали клиентите на всяка проститутка. След това Валери разпределял печалбата на момичетата според клиентите. Затова и при обиските са намерени пачки, всяка от които имала бележка с първото име на жриците. Филипов пряко контролирал бара, като се занимавал и с набиране на нови попълнения. Стефан Стефанов, Димо Кроснаров, Валентин Майоров, Пламен Иванов изпълнявали ролята на охранители и шофьори на момичетата. Момичетата били викани и на адреси, а обяви са публикувани в сайтове като alo.bg и adamieva.info.", "date": "2018.05.02", "title": "Кметът на Тъжа държал и още един бардак"}
{"url": "https://www.faktor.bg/bg/articles/ministar-radev-na-sreshta-s-vsichki-poslanitsi-shte-raportuva-kak-pazim-granitsata", "text": "До края на месеца ще проведем среща с всички посланици в България, за да им кажем истината за това, как се справя България с опазването на границата с Турция. Това каза министърът на вътрешните работи Валентин Радев след среща с посланика на Великобритания в България Ема Хопкинс. „Срещата премина много добре. Обсъждахме взаимодействието на многото служби на двете държави, като акцентът падна върху това, какво се случва след Брекзит. Ние ще продължим да работим заедно“, каза още той, посочи Канал3. Министър Радев уточни, че е поканил посланик Хопкинс и на среща с всички посланици в МВР - особено на онези държави, които през летния сезон имат повече туристи в България. „На нея ще им обясним и ще кажем истината за това, как България се справя с опазването на границата с Турция, как се справяме с прекъсването на каналите за мигранти и в двете посоки“, коментира Радев.", "date": "2018.05.02", "title": "Министър Радев на среща с посланиците, ще рапортува как пазим границите"}
{"url": "https://www.faktor.bg/bg/articles/dps-osazhdame-povedenieto-na-hristov-no-nyama-da-glasuvame-ostavkata-mu", "text": "ПГ на ДПС няма да участва в гласуването на оставката на Емил Христов като заместник-председател на Народното събрание. Това каза народният представител от ПГ на ДПС Халил Летифов, предаде репортер на Агенция „Фокус“.  Летифов посочи, че ДПС осъжда поведението на Христов към родителите на децата с увреждания. Той каза още, че няма да коментира поведението на „БСП за България“, а единствено и само поведението на управляващите.  „Ние настояваме за такива дебати и намиране на трайно решение за заздравяване на демокрацията и придържане към европейските ценности. Предупреждаваме, че това ще е поредният опит за отвличане на вниманието от днешните проблеми на управлението. Опит за изместване от важните за обществото въпроси“, каза Летифов.  Левицата внесе предложението за оставката на Христов на 27 април, с 80 подписа, без да поиска подкрепа от други парламентарни групи.  Казусът с искането на оставката на Христов започна със скандал между управляващи и опозиция в началото на четвъртата сесия на 44-тото Народно събрание на 19 април. Повод стана решението да не се допуснат в парламента протестиращи хора с увреждания с тениски с надпис „Системата ни убива“.  От парламентарната трибуна Емил Христов се извини на протестиращите и уточни, че решението да не бъдат допуснати е взето от охраната, а не от него. А ПГ на ГЕРБ изрази подкрепата си за Христов. Управляващите изтъкнаха, че настояването на БСП за оставката му е пореден опит един технически проблем да се превърне в политически.", "date": "2018.05.02", "title": "ДПС: Осъждаме поведението на Христов, но няма да гласуваме оставката му"}
{"url": "https://www.faktor.bg/bg/articles/tsaryat-kam-borisov-generale-az-sashto-vi-nablyudavah", "text": "Бойко Борисов разкрил пред Симеон Сакскобургготски, че докато го е охранявал, го е наблюдавал. За това говори бившият премиер в интервю за Дир.бг. „Един ден, не знам дали вече беше станал кмет или премиер, той ми каза: „Аааа, да не мислите, че аз не съм ви наблюдавал“. Викам: „Генерале, ако пък вие си въобразявате, че аз не съм ви наблюдавал, докато съм ви гледал в тила толкова често...“ Симеон Сакскобургготски отговаря така на въпроса какво е научил от сегашния премиер Бойко Борисов. „Така че и двамата сме се наблюдавали. И може всеки един да се е понаучил на нещо“, допълва с усмивка Сакскобургготски.", "date": "2018.05.02", "title": "Царят към Борисов: Генерале, и аз съм научил нещо от вас, докато ви гледах в тила!"}
{"url": "https://www.faktor.bg/bg/articles/ministar-valchev-s-plan-kak-da-sprat-detsata-napuskashti-rano-uchilishte", "text": "Образователният министър представя държавния план как да намалее броят на учениците, които преждевременно спират да ходят на училище.  По данни на Евростат през миналата година над 13% от младите българи между 18 и 24 години са излезли твърде рано от образователната система.", "date": "2018.05.02", "title": "Министър Вълчев готов с план как да спрат децата, напускащи рано училище"}
{"url": "https://www.faktor.bg/bg/articles/ek-rezhe-parite-za-zemedelie-i-magistrali-otpuska-poveche-za-otbrana-i-sigurnost", "text": "Европейската комисия ще настоява за орязвания \"под 10 процента\" на средствата за Общата селскостопанска политика (ОСП) и за кохезионните фондове на бъдешата многогодишна финансова рамка 2021-2027 г., чийто проект ще представи днес. Това съобщи Франс прес, позовавайки се на европейски източник. За сметка на това се увеличават средствата за отбрана и сигурност, за да се даде адекватен отговор на новите предизвикателства. Предложенията на изпълнителната власт предвиждат \"умерени съкращения\" за ОСП и политиките в подкрепа на най-необлагодетелстваните райони на ЕС, които представляват общо над 70 на сто от европейския бюджет, казва източникът на \"Франс прес\", който е запознат с подготовката на бюджета. Европейската комисия ще сложи на масата днес предложенията си, за да започнат преговорите по МФР за периода 2012-2027 година между страните членки и Европейския парламент.   По сегашната многогодишна финансова рамка 2014-2020 г. общият бюджет на ЕС е близо 1 трилион евро и беше първият по-нисък спрямо предходния от съществуването на ЕС. Орязването на средствата стана по настояване на Великобритания, която в края на март 2019 г. би трябвало да напусне ЕС. Това ще отвори годишна \"дупка\" от около 12 милиарда евро в европейските финанси, според оценките на Еврокомисията. По този повод предложението на ЕК е за увеличаване на вноската на страните членки с 0.1 на сто – до 1.1% от брутния национален доход. България подкрепя тази позиция, но е категорично пнротив орязването на парите за земеделие и кохезионните фондове, от които се финансират големите инфраструктурни проекти. Еврокомисарят за бюджета Гюнтер Йотингер най-вероятно ще предложи преките помощи по ОСП за земеделските производители да намаляват прогресивно с нарастването на площта на обработваните земи, посочва източникът. Тази позиция беше заявена нееднократно от Йотингер през последните месеци. Причината е, че около 80% от цялото подпомагане отива в 20% от земеделските стопанства в ЕС. За това новият бюджетен модел ще се стреми да балансира това. За целта се предвижда големите стопанства да получават по-малко средства за своите обработваеми площи, отколкото ще получават малките фермери. В края на април авторитетното издание \"Политико\" съобщи, че ЕК планира да намали субсидиите си за най-големите земеделски производители в Европа след 2020 г. като по този начин съкрати разходите за селско стопанство с 6%. В момента \"свещената крава\" на ЕС, както наричат ОСП, е с най-голям бюджет – около 400 милиарда евро (39% от МФР). В средата на февруари ЕК подложи на дискусия три възможни варианта. Първият беше за запазване на сегашното ниво на финансиране от около 400 милиарда евро. Вторият е намаляване на подкрепата с 30%. При този сценарий средният приход за ферма може да падне с повече от 10% в редица държави членки, като се усещат по-осезаеми загуби в определени сектори. Такова намаление би представлявало около 120 милиарда евро или 11% от бюджета на ЕС. Третият сценарий е намаляване на подкрепата с 15%, което представлява около 60 милиарда евро или 5.5% от бюджета на ЕС. Предложението на Еврокомисията предвижда повече средства за отбрана и сигурност след 2020 г. Предложението е за петкратно увеличаване на персонала на Европейската агенция за гранична и брегова охрана \"Фронтекс\". От около 1200 служители сега те ще бъдат увеличени до близо 6000 след 2020 г., посочва \"Франс прес\". Затова и предложението за по-добро управление на външните граници е за драстично увеличаване на средствата за защитата им - от 4 млрд. евро сега на 150 млрд. евро след 2020 г.", "date": "2018.05.02", "title": "ЕК реже парите за земеделие и магистрали, отпуска повече за отбрана и сигурност"}
{"url": "https://www.faktor.bg/bg/articles/ues-michal-kam-borisov", "text": "Помощник-държавния секретар на САЩ Уес Мичъл даде високо оцени лидерството на българския премиер и на Българското председателство по отношение на страните от Западните Балкани в телефонен разговор с Бойко Борисов. Това съобщиха от правителствената пресслужба. Той подчерта активната работа за евроатлантическата перспектива на тези държави и за реализация на свързаността помежду им и със съседните европейски страни. „САЩ напълно подкрепят всички Ваши инициативи в региона“, посочи Уес Мичъл. Беше обсъден напредъкът на всяка една от шестте страни, както и предизвикателствата в преговорите между Скопие и Атина и отношенията между Прищина и Белград. Министър-председателят Борисов изтъкна необходимостта част от проблемите между западнобалканските страни да бъдат решени още преди срещата на върха на 17 май в София, за да може на нея да се постигне договореност за реализацията на конкретни проекти, предава БТА. Помощник-държавният секретар на САЩ открои също усилията на България за достигане на 2% бюджет за отбрана и посочи страната ни като пример за други членки на НАТО. „България успя да изработи надежден план за достигане на този процент, приветстван от Алианса, и се дава за пример на страните, които все още не са съумели да изготвят своите планове“, посочи Мичъл. През следващите седмици се планира посещение в България на помощник-държавния секретар на САЩ.", "date": "2018.05.02", "title": "Уес Мичъл към Борисов: Вашингтон подкрепят изцяло всички ваши инициативи в региона"}
{"url": "https://www.faktor.bg/bg/articles/novini/balgariya/emil-hristov-ostava-zam-predsedatel-na-parlamenta", "text": "Парламентът отхвърли проекторешението, внесено от БСП, за освобождаване на Емил Христов като заместник-председателя на Народното събрание. От 189 гласували депутати 71 бяха \"за\", а 118 гласуваха \"против\". Социалистите поискаха отстраняването на Христов заради недопускането в сградата на парламента на хора с увреждания. \"Този случай не трябваше да се използва за политически цели\", заяви Емил Христов.  Според него от БСП са \"употребили\" хората с увреждания за партийни цели. Той изложи хронологията на събитията от 18 април и заяви, че повече от час от БСП са крили от него, че има граждани, които не са допуснати в сградата на парламента", "date": "2018.05.02", "title": "Емил Христов остава зам.-председател на парламента"}
{"url": "https://www.faktor.bg/bg/articles/tsirkove-ninova-razplaka-deputat-ot-ataka-narekla-go-psvedopatriot-2", "text": "Депутатът от \"Атака\" проф. Станислав Станилов се ядоса толкова много на БСП и соцлидерката Корнелия Нинова, че се разплака в пленарна зала. Причината е реплика от вчера на лидера на БСП Корнелия Нинова, която го нарецу \"псевдопатриот\".  \"Какво да я правя? Да я съдя ли?! А Решетников? Повдига ми се от вас!\", заяви от парламентарната трибуна проф. Станилов.  Драмата стана по време на дебатите за оставката на зам.-председателя на НС от ГЕРБ Емил Христов, поискана от БСП, защото на 18 април той не допусна в сградата майки на деца с увреждания, защото бяха облечени в тениски \"Системата ни убива\". Малко по-късно проф. Станилов отново взе думата и заяви разпалено, че БСП не е социалистическа партия.  \"Вие не сте социалисти. С олигархите във вашето ръководство не може да излъжете никого. Аз се чудя на социалните хора в тази партия, какво правят при синята кукувица, която се опитва да снесе яйца в червеното гнездо\", отсече депутатът от \"Атака\".", "date": "2018.05.02", "title": "Проф. Станилов разплакано към Нинова: Синя кукувица, която се опитва да снесе яйца в червеното гнездо!"}
{"url": "https://www.faktor.bg/bg/articles/novini/svyat/mareshki-gost-na-krayno-desnite-vav-frantsiya", "text": "Лидерът на \"Воля\" Веселин Марешки е бил гост на европейска среща на крайнодесни лидери, чиито организатор е лидерът на френския Национален фронт Марин льо Пен. Целта на срещата беше старт на антиимиграционна кампания преди изборите за Европейски парламент през следващата година, съощи френската телевизия BMF. Срещата се е провела в град Ница на 1 май. Герт Вилдерс не е могъл да присъства на срещата заради дело срещу него в родината му, а италианският Матео Салвино е изпратил видеообръщение към срещата заради ангажименти по съставянето на правителство на Италия.  Присъствали са обаче Харалд Вилимски от Австрийската партия на свободата и чешкият националист Томио Окамура, както и българинът Веселин Марешки. Защо досегашният партньор на Марин льо Пен Воолен Сидеров не е бил поканен не е известно. По време на срещата Льо Пен заяви, че е възможно крайнодясно мнозинство на европейските избори, което може да \"промени Европа\".", "date": "2018.05.02", "title": "Марешки гост на крайно-десните във Франция"}
{"url": "https://www.faktor.bg/bg/articles/turtsiya-predizborno-razvarza-kesiyata-za-nova-sotsialna-reforma", "text": "Предизборно турското правителство прие план за социална реформа, за която са предвидени 6 млрд. долара, пише турският вестник \"Хюриет\".  Кабинетът в Анкара заяви, че проектът предвижда преструктуриране на дълговете на физически лица към държавни и местни институции, както и пълно или частично опрощаване на глоби.  В плана е заложено отпускане на еднократна парична помощ на пенсионери в размер на 1000 турски лири (приблизително 240 долара).  Мотивът на властите в югоизточна ни съседка за отпускането на парите е наближаващият свещен за мюсюлманите месец Рамазан, който през тази година започва на 14 май.  В същото време изданието припомня, че турските граждани на 24 юни ще гласуват на предсрочни избори и за парламент, и за президент. Не трябва да забравяме факта, че водената от управляващите политика, диктувана от президента Ердоган, раздели турското общество, по-голямата част от което категорично се противопоставя на опитите Турция да бъде отклонена от пътя на модернизация и демократични ценности, по който вървеше.", "date": "2018.05.02", "title": "Турция предизборно развърза кесията за нова социална реформа"}
{"url": "https://www.faktor.bg/bg/articles/novini/balgariya/nis-reshava-shte-ostane-li-lukarski-predsedatel-na-sds", "text": "СДС решава съдбата на председателя Божидар Лукарски. Днес на заседание в Пловдив Националният съвет трябва да гласува прекратяване на правомощията му и да избере временен ръководител на партията.  Решението за свалянето на Лукарски беше взето на инфарктно заседание на 17 април. Тогава се стигна дори до бой между подкрепящи председателя и тези, които искат оттеглянето му от поста. Единият лагер се обяви в защита на Божидар Лукарски, а другият около заместниците му. До ръкопашната схватка се стигна след спор за политическата посока на партията – към по-патриотична или дясна позиция.  Лидерът на СДС се опита да не допусне представители на шест организации, с мотива, че не са си плащали членския внос. Той дори беше наел частна охранителна фирма.  След сблъсъците Лукарски обяви един час почивка, докато се успокоят страстите. След това обаче обяви, че разпуска срещата и си тръгна.  Заседанието все пак се проведе, след като Емил Кабаиванов – един от тези, които искат оставката му, направи поименна проверка и допусна членовете на въпросните шест организации.  Пред Националния съвет предстои взимането на още едно важно решение – насрочване на национална конференция за избор на нов лидер, , съобщава Канал 3.", "date": "2018.05.02", "title": "НИС решава ще остане ли Лукарски председател на СДС"}
{"url": "https://www.faktor.bg/bg/articles/shotlandiya-parva-v-sveta-vavede-minimalna-tsena-na-alkohola", "text": "отландия стана вчера първата страна в света, въвела минимална цена на алкохола - инициатива, станала факт след години на юридически битки, предаде \"Франс прес\", цитирана от БТА. \"Шотландия е първата в света, достатъчно смела и решителна, за да въведе единна минимална цена\", заяви пред \"Франс прес\" Никола Стърджън, регионален премиер на Шотландия. \"Мисля, че страни в Европа и другаде по света ще се опитат да въведат това, което тук направи Шотландия\", допълни тя, отбелязвайки, че Ирландия и Уелс обмислят подобни планове. Вече е определена минимална цена от 50 пенса (0.70 долара, или 57 евроцента) за единица алкохол - мярка, която отчита едновременно съдържанието на алкохол и обема на продукта. Така една бутилка от 700 милилитра уиски няма да може да се продава под 14 паунда, или 15.60 евро, а бутилка от 750 милилитра вино с 12.5 процента алкохол - за по-малко от 4.69 паунда, или 5.2 евро. Тази инициатива, чиято цел е да се бори с вредите от алкохола, бе приветствана от лекарското съсловие като най-голям напредък в усилията за опазване на общественото здраве след забраната за пушене на публични места. \"Този закон ще спаси животи\", заяви Елисън Дъглас, главен директор на благотворителна организация, която прогнозира, че законът вероятно ще спаси живота на 58 души през първата година от въвеждането му в сила и до 121 живота \"до 20 години, когато тази политика ще е достигнала пълния си ефект\". През 2016 година 1265 смъртни случая са били свързани с алкохола в Шотландия, където живеят 5.3 милиона души. Това е увеличение с 10 на сто спрямо предходната година, припомня \"Франс прес\".", "date": "2018.05.02", "title": "Шотландия първа в света въведе минимална цена на алкохола"}
{"url": "https://www.faktor.bg/bg/articles/borisov-dovolen-sled-udara-po-fabrikata-za-kontrabandni-tsigari-v-irlandiya", "text": "Британската посланичка у нас Ема Хопкинс благодари на премиера Бойко Борисов за добрата съвместна работа на британските и българските служби, визирайки разкритата фабрика за контрабандни цигари в Ирландия. Това коментира премиерът  Бойко Борисов пред министрите от кабинета в началото на редовното заседание на Министерски съвет. Фабриката за контрабандни цигари е била в Ирландия и в нея са участвали българи, съобщи още той. „Нашите служби работят много добре с Великобритания и продължаваме работа. С тях правим операции за стотици милиона паунда, за което им благодарим. И посланик Хопкинс дойде днес публично да ми благодари. Колегите работят много добре по тази тема. Или когато отчитахме най-ниските нива на контрабанда в България и най-високите във Великобритания, се оказах прав“, каза още премиерът Борисов и припомни, че през месец март беше разбита фабрика в Ирландия, която е произвеждала цигари за 200 млн. паунда и в която са участвали и българи. „И колкото повече ги притискахме да изнасят от тук фабриките, толкова повече изнасяха и ноу-хау-то, което имат работниците – тесните специалисти, и правят фабриките там. Но ние си продължаваме след тях, докато ги хванем във Великобритания“, коментира министър-председателят.", "date": "2018.05.02", "title": "Борисов доволен след удара по фабриката за контрабандни цигари в Ирландия"}
{"url": "https://www.faktor.bg/bg/articles/fronteks-bie-trevoga-za-narastvane-na-bezhanskite-pototsi-ot-turtsiya", "text": "Шефът на европейската гранична служба Фронтекс Фабрис Лежери бие тревога за значително нарастване на бежанските и миграционни потоци от Турция към Гърция, съобщава днес в. \"Катимерини\", като се позовава на Дойче веле. Френският ръководител на Фронтекс казал пред в. \"Билд\", че само през последните четири-пет седмици броят на новопристигналите от Турция бежанци и мигранти на гръцките острови е нараснал със 17 на сто. Според Фабрис Лежери причината за това е значителният ръст на броя на бежанците и мигрантите от Иран, Ирак и Сирия, които през последните седмици са пристигнали в Турция. Във връзка с това ръководителят на Фронтекс предлага граничната служба да бъде подсилена още повече, а също и да бъдат предприети по-драстични реадмисии, тъй като решенията за тях, взети на европейско ниво, са недостатъчни.  Външните граници на ЕС са под контрол, но миграционните потоци ще продължат, предупреждава още Фабрис Лежери, като пояснява, че много хора търсят закрила в Близкия изток, докато в Африка много икономически мигранти търсят по-добро бъдеще в Европа.", "date": "2018.05.02", "title": "Фронтекс бие тревога за нарастване на бежанските потоци от Турция"}
{"url": "https://www.faktor.bg/bg/articles/parlamentat-othvarli-zakona-za-vazrastnite-hora-predlozhen-ot-bsp", "text": "Народното събрание не прие предложения от БСП Закон за възрастните хора, който беше разгледан и отхвърлен от 4 парламентарни комисии преди това.  В днешния дневен ред е включено обсъждане на първо четене промените в Наказателния кодекс. Те са предложени от Обединените патриоти и предвиждат драстично увеличаване на санкциите за бракониерство. Например – който убие едър дивеч, без да има разрешение, е заплашен от две години затвор и глоба от 1000 до 5000 лева.  Депутатите ще решават също инициативата на БСП да бъде освободен Емил Христов от поста зам.-председател на Народното събрание. Причината за исканата оставка – на 18 април Емил Христов не допуснал в парламента хора с увреждания. Те бяха поканени от левицата, за да представят проблемите си на среща с ръководството на групата. Още на следващия ден Христов се извини и обясни, че не той е отказал достъп, а охраната на парламента. Това негово обяснение е още един мотив за искането, тъй като по този начин рушал авторитета на институцията. Третият аргумент за оставка е, че Христов не е санкционирал депутата от ГЕРБ Спас Гърневски, който в декларация от трибуната изрекъл обидни квалификации по адрес на депутатите от БСП и председателя на партията Корнелия Нинова.", "date": "2018.05.02", "title": "Парламентът отхвърли Закона за възрастните хора, предложен от БСП"}
{"url": "https://www.faktor.bg/bg/articles/novini/svyat/spetsprokurorat-malar-e-izpratil-spisak-s-40-vaprosa-kam-tramp-za-eventualna-vrazka-s-rusiya", "text": "Специалният прокурор Робърт Мълър е предоставил на адвокатите на Доналд Тръмп списък с въпроси, на които трябва да бъде отговорено в рамките на разследването на намесата на Кремъл в изборите в САЩ. The New York Times публикува списъка, който съдържа повече от 40 въпроса, разделени в четири категории.  Първата група въпроси засяга бившия съветник по национална сигурност на Тръмп Майкъл Флин, който напусна след скандал заради контактите му с руския посланик в САЩ Сергей Кисляк. Мълър настоява Тръмп да отговори какво му е било известно за телефонните разговори между двамата. Следващата група въпроси е посветена на бившия директор на ФБР Джеймс Коми. Мълър задава въпроса каква е била целта на две от срещите на Тръмп с Коми, както и кога и как е взето решението за неговото уволнение. Освен това спецпрокурорът се интересува какво е имал предвид Тръмп, когато е заявил пред руски дипломати, че оставката на Коми е \"намалила натиска\". Последната група въпроси засяга отношениеята и предполагаемия сговор между членове на предизборния щаб на Тръмп и Русия. Мълър се интересува и от това какви отношения и какви контакти е имал Тръмп с руски представители на властта по време на посещението му в Москва през 2013 година.  Спецпрокурорът се интересува и от подробностите на разговора между сина на Тръмп и руския адвокат Наталия Веселницкая през 2016 година в Trump Tower. По информация на The Washington Post, адвокатите на президента настояват Тръмп да отговори писмено, защото се опасяват, че би могъл да \"каже нещо излишно или да се опита да излъже под клетва\".", "date": "2018.05.02", "title": "Спецпрокурорът Мълър е изпратил списък с 40 въпроса към Тръмп за евентуална връзка с Русия"}
{"url": "https://www.faktor.bg/bg/articles/novini/svyat/mrasniyat-vazduh-prichinyava-smartta-na-7-miliona-dushi-godishno", "text": "Девет от десет души по света дишат мръсен въздух. Това сочат данни на Световната здравна организация.  А замърсеният въздух причинява годишно смъртта на около 7 милиона души по целия свят.  Най-често засегнати са хора от страни с по-нисък стандарт на живот. Основните причини са печките на дърва и въглища, също така индустрията и транспорта.", "date": "2018.05.02", "title": "Мръсният въздух причинява смъртта на 7 милиона души годишно"}
{"url": "https://www.faktor.bg/bg/articles/armenskata-opozitsiya-blokira-patishta-v-erevan", "text": "В Армения се възобновиха протестните акции, след като парламентът вчера не избра опозиционния лидер Никол Пашинян за премиер, съобщи ТАСС.  Демонстранти започнаха да блокират пътищата в столицата Ереван, включително шосетата към летищата. Блокирани са също автомагистралите Юг-Север и Арарат-Ереван. Няколкостотин студенти сутринта блокираха централните улици.  \"На призива ни откликнаха всички висши учебни заведения в столицата. Настояваме управляващата Републиканска партия да напусне властта и да гласува за народния кандидат за премиер Никол Пашинян\", заяви пред агенцията лидерът на студентското движение Давид Петросян.  На извънредната си сесия парламентът отхвърли кандидатурата на Пашинян за премиерския пост. В подкрепа на Пашинян, който беше единствения кандидат, гласуваха 45 депутати при 53 необходими да получи мнозинство в 105-местното Национално събрание. Минути преди това управляващата Републиканска партия на Армения обяви, че ще гласува против него.", "date": "2018.05.02", "title": "Арменската опозиция блокира Ереван"}
{"url": "https://www.faktor.bg/bg/articles/novini/svyat/protestirashti-sas-savetski-znamena-izvarshili-pogroma-v-parizh", "text": "След първомайските демонстрации в Париж, съпроводени с насилие са задържани 276 души, като 102 остават в ареста, съобщава френският вестник Le Monde, цитиран от Фокус. По време на протестите е ранен един полицай, а витрините на 31 магазина са разбити, като два от тях са били и запалени.  Бяха разбити десет автомобила, като шест от тях са изгорели.  Протестиращите са били над 1200 човека, облечени в черни дрехи, с маски и антифашистки лозунги и съветски флагове.  Те започнали да трошат витрини и да повреждат имущество.", "date": "2018.05.02", "title": "Протестиращи със съветски знамена извършили погрома в Париж"}
{"url": "https://www.faktor.bg/bg/articles/novini/balgariya/b-penkov-ne-tryabva-da-ima-uvelichenie-na-taksata-na-lichnite-lekari", "text": "\"Столичната здравна инспекция е започнала проверка на Кармен Лазарова, организатор на групата до Бразилия, с която е пътувала и болната от рак Теодора Маджарова. Резултати от проверката ще има до края на деня\", съобщи заместник-здравният министър Бойко Пенков пред бТВ. Той добави, че за съжаление понякога конвенционалната медицина има определени граници в лечението на различни заболявания. \"Много хора се доверяват на алтернативни шарлатани, които спекулират с болката и мъката на хората с цел финансово облагодетелстване\", каза още Пенков. Той поясни, че регистър на организаторите на пътувания за алтернативно лечение в България има, но в чужбина – не. По думите му Здравното министерство е разговаряло с Външно, за да се създаде нужната организация по прибирането на Теодора. Когато жената достигне до Европа, от тук може да бъде изпратен спешен медицински екип, който да пътува с нея до София. \"Според мен не трябва да има увеличение на таксата на личните лекари\", каза Пенков. Това беше едно от исканията на джипитата, както и отпадането на бумащината, която трябва да разписват. \"Това в момента не може да се случи. По-добре да направим професията атрактивна по друг начин, а не през взимането на пари през джоба на хората\", коментира Пенков. Относно голямата документация, с която трябва да работят личните лекари, Пенков коментира, че вече е създадена работна група, която да изчисти ненужната документация и така да се олекоти процесът на работа на джипитата.", "date": "2018.05.02", "title": "Б. Пенков: Не трябва да има увеличение на таксата на личните лекари"}
{"url": "https://www.faktor.bg/bg/articles/novini/balgariya/deputatite-reshavat-za-ostavkata-na-emil-hristov", "text": "Депутатите ще разгледат поисканата от БСП оставка на заместник-председателя на парламента Емил Христов. Миналата седмица социалистите внесоха 80 подписа в деловодството.  Поводът е скандал, при който хора с увреждания не бяха допуснати в парламента в деня, в който бяха излезли на протест. Тогава Емил Христов се извини за недоразумението. Все още не е ясно как ще гласуват останалите партии в Народното събрание. ГЕРБ обаче твърдо застанаха зад своя заместник-председател.", "date": "2018.05.02", "title": "Депутатите решават за оставката на Емил Христов"}
{"url": "https://www.faktor.bg/bg/articles/mediyniyat-shum-na-bsp-ot-vchera-prodalzhava-dnes-v-parlamenta", "text": "Стотици журналисти по цял свят скърбят за загубата на колегата си - фотографът от агенция \"Франс Прес\" - Шах Марай. Той беше убит при втория самоубийствен атентат в Кабул вчера. Атентатът е най-смъртоносният за журналистите от 2001 година насам. При кървавите нападения загинаха 10 представители на медиите. Марай работел за \"Франс прес\" от 1996 година, и е баща на шест деца.", "date": "2018.05.02", "title": "Загиналият в най-смъртоносната за журналистите от 2001 г. атака в Кабул е фотограф от \"Франс Прес\""}
{"url": "https://www.faktor.bg/bg/articles/novini/svyat/kim-chen-un-se-e-saglasil-da-se-sreshtne-s-donald-tramp-v-demilitariziranata-zona", "text": "Южнокорейският президент Мун Дже-ин е убедил севернокорейския лидер Ким Чен-ун да се съгласи срещата му с американския президент  Доналд Тръмп да се състои на същото място, на което се срещнаха лидерите на двете Кореи миналия петък, съобщи CNN, като се позова на анонимен осведомен източник. Мун и Ким се срещнаха в демилитаризираната зона на границата между Северна и Южна Корея. Мястото било най-подходящо от логистична гледна точка за Ким, тъй като медийното оборудване вече е налице, което би позволило срещата да се състои \"в края на май\", твърди източникът.  Според него пътуването до северната част на демилитаризираната зона би дало на Тръмп шанс да влезе в историята.  Според висш служител от Белия дом предложението не било изненада за сътрудниците на американския президент, който бил ентусиазиран от идеята. Телевизионните камери следяха всяка стъпка от срещата между лидерите на двете Кореи в петък. Тръмп също искал да бъде заснет в подобни сцени, когато стане първият действащ президент на САЩ, който се среща със севернокорейски лидер. Той силно желае да бъде част от \"ръкостискане през границата\", но също така иска снимките да документират момента, ако реши да стане и да си тръгне от преговорите, добавя анонимният източник, цитиран от CNN.", "date": "2018.05.02", "title": "Ким Чен-ун се е съгласил да се срещне с Доналд Тръмп в демилитаризираната зона"}
{"url": "https://www.faktor.bg/bg/articles/georgi-svilenski-vseki-petak-ministrite-tryabva-da-sa-na-stolchetata-v-parlamenta", "text": "Българинът се събужда. Вече не го е страх. Не е важно колко хора бяха вчера на митинга, важно е да бъдат чути. Така определи вчерашното шествие на БСП депутатът от левицата Георги Свиленски в сутрешния блок на БНТ. Той очерта причините: Страх, репресии и цензура. \"Не можеш да работиш нито в държавна администрация, нито в общинска, биваш унижаваш.\" Помолен да даде примери, Свиленски отговори: \"Ако ме бяхте предупредили, щях да ви извадя десетки примери. Лично се срещам с хора, няма как да им кажа имената, защото ще бъдат уволнени\"  Денят беше освен за труда, и за свободното слово, подчерта той и даде пример къде България е в класацията по свободно слово в света. Помолен да коментира твърденията си, как например може да бъде натискан частен издател, Свиленски поясни: \"Като му правят повече проверки.\"  Той изрази позицията на партията от вчера на митинга за 1 май: избори и ново управление. \"Не искаме Бойко Борисов да управлява. Той доказа три пъти, че не може.\" Свиленски използва за аргумент и мантрата на БСП: \"ежедневни скандали - кой отишъл в Русия, кой иска да пуши. Премиерът не се явява на петъчен парламентарен контрол. \"Всеки петък министрите трябва да са на столчетата и да чакат въпросите на депутатите. По-важно е да ходим на срещи някакви си\", продължи анализа си Свиленски. \"Искаме управление, което да държи на българският гражданин. БСП не руши държавността, а Борисов не е идвал от какво го избраха. Два пъти само, а за една година - един петък\", заключи Георги Свиленски. За \"големия протест\" вчера той зададе риторичен въпрос: \"Обвиняват ни, че ни подкрепят само пенсионери. Видяхте ли възрастни хора? Само млади бяха!\"", "date": "2018.05.02", "title": "Георги Свиленски: Всеки петък министрите да са на столчетата в парламента"}
{"url": "https://www.faktor.bg/bg/articles/novini/balgariya/valezhite-shte-zapochnat-oshte-na-5-may-a-na-6-i-7-shte-sa-silni", "text": "\"Времето през май ще е \"шарено\". Ще има много слънце до обяд, после превалявания и гръмотевици. Температурите обаче ще са високи и ще е топло\", прогнозира синоптикът Анастасия Стойчева от НИМХ при БАН.  \"По време на празничните дни ни за Гергьовден ни очакват валежи. Те ще започнат още на 5 май, а на 6 и 7 ще са силни. В Гърция също ще има много силни валежи. Така че, по-добре гергьовското агне да се яде в България и под навес\", пошегува се тя. \"Единствено в Източна България няма да има силни валежи. Там валежите ще са под нормите. Температурите ще са над нормата. Очаква се те да достигнат до 29 градуса през месеца. Единствено към 6 май ще има леко понижение, но не очакваме много ниски температури\", каза още тя.  \"Засега не се очертава да сме свидетели на студен май, въпреки че ще има дни, в които ще има леко понижение на температурите\", смята експертът.", "date": "2018.05.02", "title": "Валежите ще започнат още на 5 май, а на 6 и 7 ще са силни"}
{"url": "https://www.faktor.bg/bg/articles/novini/svyat/britanski-iztrebiteli-shte-patrulirat-nad-cherno-more", "text": "Британски изтребители \"Тайфун\", базирани в Румъния, получиха разрешение да се присъединят към мисиите на НАТО за патрулиране във въздушното пространство над Черно море. Акредитацията за участие в мисиите британските изтребители получиха на церемония на авиобазата \"Михаил Когълничану\" в окръг Констанца в южната част на Румъния. Посланикът на Обединеното кралство в Румъния Пол Брамел отбеляза, че подобни мисии гарантират, че НАТО \"ще може бързо и ефективно да се противопостави на потенциална агресия или заплаха срещу алианса или негови членки\".", "date": "2018.05.02", "title": "Британски изтребители ще патрулират над Черно море"}
{"url": "https://www.faktor.bg/bg/articles/menda-stoyanova-predi-da-specheli-sledvashti-izbori-ninova-shte-tryabva-da-se-zadarzhi-kato-lider-na-bsp", "text": "Нинова се опитва да покаже, че е алтернатива, че е остра опозиция, че генералната линия на България е сбъркана и тя ще я промени. Това е шанс да спечели следващите избори, но преди това нейният шанс е да задържи поста си на лидер в БСП, каза в ефира на БНТ председателят на бюджетната комисия Менда Стоянова по повод вчерашния протест, организиран от БСП. \"Ние бяхме на избори преди около година. Когато Радев спечели с БСП президентските избори, се усети една промяна на конфигурацията на властта\", обясни Стоянова. На обвиненията от депутат от БСП, че има репресия в администрацията по политически причина, Менда Стоянова коментира: \"400 хил. души работят в държаната администрация. Кой от тях е освободен по политически причини? Аз такова нещо не съм чула. Това са приказки, \"казани на пазара\". Има хора, които от години работят в администрацията, там се пенсионират. Това са приказки, казани неслучайно - те имат за цел да внушават, да се създава усещането, че има такава репресия.  Със 70 лева е нараснала средната работна заплата от началото на годината. Вярно, че тя е макроикономически показател и има сектори, в които тя е по-висока или по-ниска. Гледах данните. Секторът, в който се отчита най-ниско заплащане, е ресторантьорството. Мисля, че това е официалната заплата и там има и сисектор\", смята Стоянова. \"България достигна най-ниско ниво на безработица - 6%. От бизнеса често казват, че има липса на кадри в реалния сектор. При липсва на кадри, да се говори за безработица, за мен е манипулация\", добави тя.", "date": "2018.05.02", "title": "Менда Стоянова: Преди да спечели следващи избори, Нинова ще трябва да се задържи като лидер на БСП"}
{"url": "https://www.faktor.bg/bg/articles/novini/balgariya/karakachanov-otdavna-sam-v-tozi-tsirk-razbiram-politicheskite-igrichki-i-politicheskiya-teatar-na-bsp", "text": "\"Ако бях на празник или на бира, нямаше да мога да отговаря вчера на БСП. Вчера бе празник, но с Горанов и Томислав Дончев имахме от сутринта още една среща. Идеята бе да обсъдим чисто финансовите аспекти на два проекта за модернизация на армията, които следващата сряда трябва да бъдат гласувани. Съжалявам, че не можах да присъствам и на тържествата в Копривщица. 1 май е и годишнина от Априлското въстание все пак, не само Ден на труда\", заяви пред \"Нова телевизия\" министърът на отбраната Красимир Каракачанов. \"На опозицията това й е работата – при всеки повод и във всеки момент да иска оставки. Не съм казал, че е байганьовско да се критикува властта, а че по байганьовски се критикува. Разбирам да кажат, че за година управление на Орешарски са свършили това и това. Разбирам, когато критикуваш, да кажеш кое не ти харесва и как може да стане. А когато ти не си направил нищо и всяко твое управление е свързано с провал, да говориш колко си велик и ще оправиш нещата, ми изглежда чисто партизанско\", коментира Коаракачанов и добави:  \"Разбирам политическите игрички и политическия театър на БСП. Отдавна съм в този цирк\". \"Винаги съм казвал, че политиците трябва да търсят обединение в българския национален интерес, а не това, което ги разединява. Факт е, че българските доходи са най-ниски, но правителството опитва да вземе мерки. Виждате, че не с толкова бързи и радикални мерки, доходите се увеличават. Последната година има увеличаване на доходи на полицаи и военни - за БСП това не са български граждани ли? БСП отново бяха против да се дават още средства за сектор сигурност. Това не са български граждани ли или граждани са само техните избиратели? Айде стига с тези партизански подходи\", добави той.", "date": "2018.05.02", "title": "Каракачанов: Отдавна съм в този цирк - разбирам политическите игрички и политическия театър на БСП"}
{"url": "https://www.faktor.bg/bg/articles/parvan-simeonov-bsp-tolkova-uporito-blaska-gerb-che-ne-go-ostavya-da-padne", "text": "Действията на БСП срещу управляващите вече не са интересни. Понякога си мисля, че ще спечелят много повече, ако спрат да се появяват и оставят ГЕРБ да се \"пържи в собствен сос\", да ползва негатива от собствените си гафове. Социалистите толкова упорито блъскат правителството, че не му дават да падне. Това каза зред Bulgaria ON AIR  изпълнителният директор на \"Галъп интернешънъл\" Първан Симеонов.   По думите му червените са прекалено активни и по този начин дават възможност на управляващите да обяснят всеки свой гаф с оправданието, че това е работа на опозицията.  Политологът коментира още, че докато БСП се движи в една \"предвидима величина\", президентът Румен Радев се опитва да бъде острие на цялата опозиция.  \"Играта на държавния глава е опасна. От една страна, той е избран, за да бъде коректив, а от друга, за да обединява. Социалистите съвсем логично пък се опитват да се \"пакетират\" с него, тъй като е много висока рейтингова фигура. По този начин обаче му правят мечешка услуга, защото го карат да изглежда партиец\", подчерта Първан Симеонов. Той посочи, че управляващите безспорно виждат конкурент в  лицето на президента и затова се опитват да рушат неговия рейтинг.", "date": "2018.05.02", "title": "Първан Симеонов: Играта на държавния глава е опасна"}
{"url": "https://www.faktor.bg/bg/articles/novini/svyat/zemetresenie-s-epitsentar-kray-atina", "text": "Земетресение с магнитуд 4,1 по скалата на Рихтер е регистрирано на 29 км североизточно от гръцката столица Атина. Епицентърът е на дълбочина 9 километра. Няма данни за пострадали или за сериозни материални щети.", "date": "2018.05.02", "title": "Земетресение с епицентър край Атина"}
{"url": "https://www.faktor.bg/bg/articles/toplo-vreme-maksimalni-temperaturi-mezhdu-24-i-29", "text": "Днес ще бъде предимно слънчево. В сутрешните часове на много места в източните райони видимостта ще е намалена. След обяд, главно над планинските райони от Западна България ще се развива купеста облачност и на отделни места отново ще превали и прегърми. Ще духа слаб до умерен източен вятър. Топло време с максимални температури между 24° и 29°, по-ниски по Черноморието, в София около 25°, съобщи „Фокус”, цитирайки дежурния синоптик Боряна Маркова от Националния институт по метеорология и хидрология (НИМХ) при Българската академия на науките (БАН). По Черноморието преди обяд видимостта ще е намалена, но през деня видимостта ще се подобри и след обяд времето ще е предимно слънчево. Ще духа слаб до умерен източен вятър. Максимални температури 18°-21°. Температурата на морската вода е 15°-18°. Вълнението на морето ще е 1-2 бала. В планините ще бъде предимно слънчево, след обяд с купеста и купесто-дъждовна облачност и на много места, главно в Рило-Родопската област ще превали и прегърми. Ще духа слаб до умерен вятър от юг-югоизток. Максималната температура на височина 1200 метра ще е около 20°, на 2000 метра – около 13°. Атмосферното налягане ще бъде близко до средното за месец май (946 хПа). През деня слабо ще се понижи.", "date": "2018.05.02", "title": "Топло време, максимални температури между 24° и 29°"}
