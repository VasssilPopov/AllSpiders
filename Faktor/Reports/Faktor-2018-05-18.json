{"url": "https://www.faktor.bg/bg/articles/novini/balgariya/pravozashtitnitsi-organiziraha-protest-pred-ruskoto-posolstvo-v-sofiya-iskat-svoboda-za-oyub-titiev", "text": "Известни руски правозащитници и граждански активисти от България организираха днес следобед протест пред руското посолство в София. Участниците бяха и гости на проведения у нас тридневен форум \"Свобода за Оюб Титиев\", посветен и на отношенията между Русия, ЕС и България.    Оюб Титиев е лидер на най-старата руска правозащитна организация - \"Мемориал\", в Чечня. Той беше задържан в началото на януари, заради скалъпени обвинения за притежание на нарокотици, но истинските репресии срещу него са заради атаките му към режима в Кремъл. Правозащитниците от Русия и България издигнаха искане пред руското посолство за незабавно освобождаване на Титиев, а от дипломатическата мисия  отказаха да приемат петицията им, подписана и от известни западни правозащитници. Заявиха ни, че дори не знаят кой е  Оюб Титиев, за това оставихме петицията на един светофар пред мисията на Руската федерация, казва Юрий Джибладзе, един от организаторите на протеста.", "date": "2018.05.18", "title": "Правозащитници организираха протест пред руското посолство в София, искат свобода за Оюб Титиев"}
{"url": "https://www.faktor.bg/bg/articles/atanas-skatov-izchakva-reshenie-dali-shte-bade-dopusnat-da-izkachva-everest-samostoyatelno", "text": "Българинът Атанас Скатов обяви, че изчаква решение дали ще му бъде позволено да изкачва Еверест (8848 м) самостоятелно. Той вече е в базовия лагер, съобщава \"Дневник\". \"Още не е сигурно дали ще ми разрешат да тръгна към върха без шерпа. Но по-скоро няма. А шерпа трудно може да се намери за няколко часа. Каквото стане и Силата с Чомолунгма каквото решат. Аз и на двата варианта съм доволен\", написа Скатов. На 13 май той направи първото си безкислородно самостоятелно изкачване на осемхилядник. Тогава той стъпи на шестия по височина връх Чо Ойю (8188 м). Скатов иска за трети път да изкачи Еверест, като това би бил първият му опит, без да ползва допълнителен кислород и шерпи.", "date": "2018.05.18", "title": "Атанас Скатов изчаква решение дали ще бъде допуснат да изкачва Еверест самостоятелно"}
{"url": "https://www.faktor.bg/bg/articles/novini/balgariya/tomislav-donchev-belene-mozhe-da-se-realizira-edinstveno-kato-pazaren-proekt", "text": "Ако трябва да бъдат описани с една дума двата дни на срещата на върха ЕС-Западни Балкани в София – това  е „успех“ -  и за събитието, и за председателството. Това обяви в студиото на Би Ти Ви вицепремиерът Томислав Дончев.  Той изтъкна, че този положителен резултат е  свързано с много предварителна работа – много разговори и срещи, адекватен дневен ред. Но резултатът няма да е устойчив, ако свърши с българското председателство.  Наша грижа е да не бъде забравена темата за Западните Балкани, да се поддържа темпа на работа, защото има много важни и актуални теми като свързаност, търговия, роуминг и пр. Трябва работим в посока да направим хората по-близки, посочи Дончев. Вицепремиерът увери, че парите от еврофондовете като сумите ще са сходни с предходния програмен период. Не очаква значима промяна във финансирането на България, кохезионната политика все повече ще се свързва с реформи, но е по-важно да мислим за цели и приоритети, а не за парите, които ще можем да усвояваме.  Томислав Дончев коментира и горещата тема с евентуалния рестарт на проекта „Белене“. Не трябва да подхождаме на вяра и емоции, когато става дума за такива скъпи проекти. Подходът трябва да е съвършено различен, защото нищо не бива да се строи – път, мост, сграда, ако не е ясно какви ползи ще носи. Този проект смятам, че трябва да се реализира като пазарен проект, тоест ако инвеститорът, който спечели процедурата при оптимални за нас условия, се ангажира да продава електроенергията на конкурентни цени. Ако това не се случи - няма да се случи и проектът. Други алтернативи не са в интерес на държавата. Сега можем да налагаме само политически аргументи за това дали трябва или не да строим „Белене“. Но ние сме длъжни да тестваме пазара, аргументира позицията си Дончев. Що се отнася до „пакета за мобилност - Макрон“, вицепремиерът изрази надежда  гласът на родните превозвачи да е чут. Той обаче изтъкна още една причина, за да бъдат смекчен този пакет - освен щета на българската икономика, той противоречи на логиката на единния европейски пазар.", "date": "2018.05.18", "title": "Томислав Дончев: \"Белене\" може да се реализира единствено като пазарен проект"}
{"url": "https://www.faktor.bg/bg/articles/putin-mnogo-se-radvame-za-skripal-shteshe-da-emartav-ako-beshe-otroven-s-himichesko-orazhie", "text": "Руският президент Владимир Путин заяви, че се радва за изписването на бившия сътрудник на руското военно разузнаване Сергей Скрипал от болница и му желае здраве, предадоха Франс прес и ТАСС. \"От медиите днес чух, че е излязъл от болница. Да му даде Бог здраве, много се радваме\", каза Путин на обща пресконференция с германската канцлерка Ангела Меркел при посещението й в Сочи.  Руският президент отбеляза, че Скрипал би бил мъртъв, ако е бил отровен с вещество от типа на химическите оръжия, посочва Ройтерс. Путин каза, че Русия нееднократно е предлагала на Великобритания помощ в разследването на случая с отравянето на Скрипал, осъден в Русия за шпионаж, но досега няма ответна реакция. Нашето предложение остава в сила, добави той.  Президентът нарече безпрецедентна ситуацията около задържането в Киев на журналиста и главен редактор на агенция РИА Новости Украйна, Кирило Вишински. Това е нещо безпрецедентно. Опитват се да повдигнат обвинения в държавна измяна на човека за това, че е изпълнявал своите професионални задължения, каза руският държавен глава. Меркел заяви, че ще разговаря с украинския президент Петро Порошенко и ще повдигне и въпроса за Вишински.  По-рано тази седмица служители на Службата за сигурност на Украйна (ССУ) претърсиха офисите на РИА и задържаха директора на киевското бюро, обвинявайки агенцията, че е използвана от Русия в информационна война срещу Украйна, пише БТА. Транзитът на руски природен газ през Украйна няма да спре, увери Путин. Двамата с Меркел са разговаряли освен по теми, засягащи двустранните отношения и по въпросите за Иран, Близкия Изток, кризата в Сирия. Процес под егидата на ООН е пътят за урегулиране на конфликта в Сирия, смята канцлерът на Германия.   Меркел заяви още, че за страната й е стратегически интерес да поддържа добри отношения с Русия. Тя допълни, че това не върви в разрез с трансатлантическите връзки. Канцлерът допълни, че е необходимо транзитът на газ през Украйна да продължи, дори и след завършването на газопровода „Северен Поток-2“, който ще заобиколи страната.  Ангела Меркел заяви, че в Сирия трябва да бъде стартиран мирен процес и че страната ѝ е готова да го подкрепи.", "date": "2018.05.18", "title": "Путин: Много се радваме за Скрипал, щеше да е мъртъв, ако беше отровен с бойно вещество"}
{"url": "https://www.faktor.bg/bg/articles/novini/svyat/72-godini-ot-savetskiya-genotsid-nad-krimskotatarskiya-narod", "text": "Депортацията на кримските татари, започнала на 18 май 1944 година, е едно от най-големите престъпления на съветския режим, извършени от него по време на Втората световна война. Над 20 години в СССР изцяло се отрича престъпният характер на тези действия. Макар още през 1967 година парламентът на Съветския съюз да признава необоснованите обвинения към всички кримски татари в сътрудничество с нацистите, те до самия крах на комунистическия тоталитаризъм така и не получават правото  Кримските татари са депортирани в отдалечени райони на Сибир, Урал, Средна Азия, където те се оказват без документи, в условията на комендантски режим, без правото на придвижване дори с цел търсенето на изгубени при изселването семейства. Броят на «специалните преселници» се попълва през 1945 г., когато към края на войната войници и офицери, воювали срещу фашизма, също са обявени за предатели и изпратени в изгнание при своите семейства. Тежките битови условия в специалните поселения, които се усложняват от непривичния климат и инфекциозните заболявания, водят до смъртност при депортираните, която се увеличава фактически от липсата на медицинско обслужване. Само до завършване на войната от депортацията   От 1987 г. връщането на кримските татари в Крим добива масов характер. В началото на 1990 г. те стават третата по численост етническа група в Крим. Връщат се на територия, където техните бивши поселения и жилища са заети, а възможностите за трудоустрояване са ограничени или съвсем липсват. Необходими са оперативни и работещи мерки на властта за подсигуряване на пристигналите с жилище, работа, учреждения със социална инфраструктура – здравни заведения, образователни, културни, развлекателни, което изисква значителни средства. Когато е обявена независимостта на Украйна, тя поема пълна отговорност за съдбата на всички свои граждани, включително за онези, които се връщат на нейна територия от местата на депортацията си. В началото на 2013 г. на постоянно пребиваване в Украйна, в АРК се връщат близо 266 хил. етнически кримски татари. За да се осигурят информационните потребности на населението, на кримскотатарски език се издават вестниците „Къырым”, „Маариф ишлери” и списанията „Тасиль” и „Къасевет”. В Държавната телерадиокомпания „Крим” работи кримскотатарската редакция „Мейдан”. Окупацията и анексирането на Крим от Руската федерация през март 2014 г. актуализира проблема за борбата на кримските татари за техните права. Окупационната администрация на Крим за пръв път в новата история забрани на 18 май да бъде проведен традиционния траурен митинг в центъра на Симферопол, затова кримските татари отбелязаха 70-та годишнина от депортацията в местата на компактно местоживеене в обкръжението на полицейски отряди и под надзора на хеликоптери. Само през 2014 г. над 150 кримски татари са   21 са изчезнали безследно или убити, а Меджлисът е лишен както от сграда, така и от възможността да води диалог с държавните органи на т.нар. «Република Крим». Не случайно, във връзка с тоталното нарушаване на правата и свободите на кримските татари, на 14 май Парламентът на Украйна прие Постановление «За Обръщението на Върховната рада на Украйна към Организацията на обединените нации, Европейския парламент, Парламентарната асамблея на Съвета на Европа, Парламентарната Асамблея на ОССЕ, световните лидери и всички членове на международната общност за осъждането на нарушаването на правата и свободите на кримскотатарския народ».  На 12 ноември 2015 г. Върховната рада на Украйна прие постановление «За признаване на геноцида на кримскотатарския народ“. На 26 април 2016 г. така нареченият \"Върховен съд\" на незаконно окупираната от Русия Автономна Република Крим и гр. Севастопол удовлетвори иска на псевдопрокурора за забраната на Меджлиса на кримскотатарския народ, признавайки дейността му за екстремистка. Министерството на външните работи на Украйна изрази решителен протест срещу забраната на Меджлис – ключовият орган на националното самоуправление на кримските татари, в чиято основа е залегнал принципът на ненасилието, и отбеляза, че това стана пореден пример на грубото нарушение от окупационните власти на фундаменталните права и свободи на човека, в това число и на Международната конвенция за ликвидацията на всички форми на расовата дискриминация. На 19 април 2017 година Международният съд на ООН прие решение по делото  „Украйна срещу Руска федерация“ относно прилагане на временните мерки. Според решението на Съда Руската федерация в окупирания Крим трябва да се въздържа от запазването или прилагането на нови ограничения върху правата на общността на кримските татари да запазват своите представителни институции, в това число Меджлиса на кримскотатарския народ. На 3 май 2017 г. Комитетът на министрите на Съвета на Европа прие решение за ситуацията в Автономна република Крим и град Севастопол (Украйна). Важно е, че Комитетът, както и по-рано Общото събрание на ООН, призна отговорността на Русия съгласно международното хуманитарно право и международното право в областта на правата на човека и призова руските власти да изпълняват задълженията си в пълен обем. Наред с тези нарушения на човешките права като ограниченията на свобода на словото и мирни събрания, свобода на религията и убежденията, са забелязани репресии срещу национални малцинства, включително и кримските татари. Решението на т.нар Върховен съд в окупираната АР Крим относно признаване на Меджлис на кримскотатарския народ за екстремистка организация и забрана на дейността му също предизвика осъждане от страна на Комитета на министрите. По този начин, документът съдържа ясно изискване към Руската федерация да предприеме всички мерки, за  включително преразглеждане на съдебната забрана на Меджлис. Разглеждаме решението на Комитета на министрите като един от елементите на комплексния отговор на международната общност на престъпните действия на Руската федерация в Украйна. Това решение несъмнено засилва позицията относно Крим, изразена в Резолюция 71/205 на ГА на ООН «Ситуацията с човешките права в Автономна република Крим и град Севастопол (Украйна)» и приобщава Съвета на Европа към изпълнението на тази резолюция. На 24 април 2018 г. Украйна се обърна към Международния Съд на ООН с молба за изпълняване на своите съдебни пълномощия и потвърждение, че Русия е длъжна да отмени забраната за дейността на Меджлиса, като и да предостави окончателно разяснение относно приетата от него през миналата година Наредба за въвеждане на временните мерки.", "date": "2018.05.18", "title": "72 години от съветския геноцид над кримскотатарския народ"}
{"url": "https://www.faktor.bg/bg/articles/deputat-ot-volya-ninova-pobarza-da-se-pohvali-s-nedeystvashta-popravka-za-kevr", "text": "Българският парламент беше употребен, за да бъде осигурен комфорт за сключването на сделката за ЧЕЗ, каза в ефира за бТВ депутатът от \"Воля\" Пламен Христов, член на анкетната комисия за ЧЕЗ, подписал доклада с особено мнение. \"Докладът каза всичко, което знаехме и преди да започне работа временната комисия\", каза Христов. По думите му всичко сочи, че има странна колаборация между ГЕРБ и БСП в случая. \"В работната група със завиден консенсус бяха приети много точки, които впоследствие в комисията със същия консенсус отпаднаха\", посочи депутатът. Създаването на комисията беше един популистки ход от страна на БСП и доста добре отиграно като топка от ГЕРБ, за да се потуши общественото настроение и да се осигури един комфорт за сключването на сделката. Сигурен съм, че скоро КЗК ще се произнесе, че няма основание да спира сделката и ще имаме нов собственик на ЧЕЗ, заяви Христов.  По всяка вероятност никога няма да разберем кой стои зад тази сделка. Може би трябва да изчакаме тя да се сключи. Надявам се \"Инерком\" да покаже, че може да управлява успешно този енергиен гигант и да осигури сигурност в енергетиката ни, каза още Пламен Христов. Той обяви още, че поправката за КЕВР, с която да може да се меси в такива сделки, е невалидна, защото не дава критериите, по които да може да се спре сделката.\"Жалко, че днес Корнелия Нинова побърза да се похвали, че тази поправка е тяхно дело, но тя е недействаща\", каза още депутатът от \"Воля\".  \"Резултатът от временната комисия е, че народните избраници успяха да изчистят името на г-жа Гинка Върбакова и тя с високо вдигната глава може да влезе в тази сделка\", заключи Христов.", "date": "2018.05.18", "title": "Депутат от \"Воля\": Временната комисия изчисти името на Гинка Върбакова и тя с високо вдигната глава влиза в сделката"}
{"url": "https://www.faktor.bg/bg/articles/ognyan-minchev-es-ne-e-gotov-za-po-natatashno-razshiryavane", "text": "Европейският съюз може би не е готов за по-нататъшно разширение. Това каза по БНТ политологът Огнян Минчев по повод Срещата на върха ЕС - Западни Балкани в София и чл. 5 от подписаната Софийска декларация, който гласи: \"5. ЕС подкрепя ангажимента на партньорите от Западните Балкани да продължат да укрепват добросъседските отношения, регионалната стабилност и взаимното сътрудничество. Това включва по-специално намирането и изпълнението на окончателни, приобщаващи и обвързващи решения на двустранните им спорове, които се коренят в наследството от миналото, и полагането на допълнителни усилия за помирение.\" Коментирайки именно този член от Декларацията, Огнян Минчев каза: \"ЕС дава най-елегантното обяснение защо толкова бързо няма да продължи разширяването на държавите от Западните Балкани. ЕС не е готов за по-нататъшно разширяване - нито като обществено мнение, нито институционално. За мен проблемът не е, че не беше забързана интеграцията, а че ЕС така и не откри допълнителни механизми, с които да се модернизират страните, които кандидатстват за членство\", заяви Минчев. Не бих атакувал ЕС, че не е дал зелена светлина за членство, но бих го критикувал, че не даде перспектива за решаване на проблемите на сигурността на Европа и на Балканите. Говорят се общи неща, а Западните Балкани са много важен елемент от тази сигурност. В решенията на ЕС не бяха гарантирани никакви конкретни суми. За да имаме гаранция, че нещата ще се случат, трябваше да имаме обвързване на обещаните пари с конкретните бюджети на ЕС, подчерта политическият анализатор. Според него линиите на разделение в ЕС се задълбочават и се разширяват. Историкът проф. Иван Илчев посочи, че в действията на ЕС вижда практика от Римската империя, при която са се създавали погранични владения – лимес. Лимесът се изгражда, модернизира, но истинската му функция е да опазва центъра на империята от враговете. Това в общи линии е ролята на Балканите, заяви проф. Илчев. По думите му с Македония трябва да се води разговор със спокоен тон. В момента българските държавници са поставени в една ситуация, в която не са били дълго време – има много външни центрове на влияние, заяви още проф. Иван Илчев.", "date": "2018.05.18", "title": "Огнян Минчев: Вчера ЕС даде най-елегантното обяснение защо толкова бързо няма да има разширяване"}
{"url": "https://www.faktor.bg/bg/articles/8-ubiti-uchenitsi-v-teksas", "text": "Президентът на САЩ Доналд Тръмп коментира в Туитър информациите за стрелба в гимназия в американския щат Тексас, предадоха световните агенции, цитирани от БТА.  \"Стрелба в училище в Тексас. Първите информации показват, че можем да очакваме лоши новини\", написа в Туитър Тръмп. Малко преди този туит журналист от местната телевизия Кей Ейч Оу Ю (КHOU) съобщи за 8 убити в стрелбата ученици. Други американски медии говорят само за няколко загинали и за ранени. Нападението е станало в училище в Санта Фе, в което учат 1400 деца. Стрелецът е ученик в училището. Той бил арестуван. Засега мотивите му са неизвестни, съобщават местни медии.", "date": "2018.05.18", "title": "Осем убити ученици при стрелба в Тексас"}
{"url": "https://www.faktor.bg/bg/articles/drama-v-belgiya-politsay-ubi-2-godishno-momichentse-ot-kyurdski-proizhod", "text": "Двегодишно момиче от кюрдски произход загина нелепо след преследване на микробус, превозващ нелегални имигранти в южната част на страната, предаде АФП. Момичето е издъхнало в линейката на път за болница. Аутопсията показала, че причината за смъртта е куршум, който е попаднал в бузата на детето. В преследвания от полицията ван са пътували 30 души, включително 26 възрастни, всички от кюрдски произход.  Полицията е започнала вътрешно разследване на случая.  „Трагично събитие с драматични последици. Разследването продължава\", каза белгийският вътрешен министър Ян Ямбон в социалната мрежа „Туитър“.", "date": "2018.05.18", "title": "Драма в Белгия: Полицай уби 2-годишно момиченце от кюрдски произход"}
{"url": "https://www.faktor.bg/bg/articles/putin-posreshtna-merkel-s-beli-rozi-v-sochi", "text": "Руският президент Владимир Путин посрещна канцлера на Германия Ангела Меркел в резиденцията си в Сочи с букет бели рози и фрезии. Кадрите разпространи телевизия \"Русия 24\".   При посрещането на германската делегация, президентът на Руската федерация Владимир Путин и премиерът Дмитрий Медведев разговаряха за кратко на руски език с канцлера на Германия Ангела Меркел, съобщи агенция ТАСС. Путин посрещнал Меркел на парадния вход на резиденцията с букет. Тук с приветствие се обърнал към канцлера на Германия и Медведев. Той е в Сочи за среща с президента по повод формирането на новото руско правителство, напомня ТАСС.   Здрависвайки се с Медведев, Меркел го поздравила с назначението на поста премиер-министър.   Току-що бе съставено руското правителство. Може да се хващаме за работа, обърнал се към Меркел Медведев.", "date": "2018.05.18", "title": "Медведев към Меркел на руски: Току-що бе съставено руското правителство, да се хващаме за работа!"}
{"url": "https://www.faktor.bg/bg/articles/obshtestvo/zakon-i-red/tihomir-ignatov-bratat-na-yoan-matev-otkazvam-da-svidetelstvam-sreshtu-brat-si", "text": "Днес в Софийски градски съд продължават разпитите по делото за убийството на Георги Игнатов в Борисовата градина. В съдебната зала се яви братът на обвиняемия Йоан Матев - Марсел, който отведе разследващите до ножа, с който в извършено убийството. Марсел е ключов свидетел по делото, тъй като според разследващите именно на него Йоан е разказал за убийството. Процесът срещу Йоан Матев, обвинен за убийството на Георги Игнатов в Борисовата градина през 2015 година, започна по същество през април. През ноември 2017 прокуратурата внесе обвинителния акт срещу Йоан Матев за извършено от него убийство по особено мъчителен за убития начин. Йоан Матев е предаден на съд за това, че на 2 юни 2015 г. в 11.43 ч. в Борисовата градина в София, като непълнолетен, но като е могъл да разбира свойството и значението на деянието и да ръководи постъпките си, умишлено е умъртвил непълнолетния Георги като му нанесъл един удар с нож. В резултат на това били засегнати жизнено важни органи и настъпила масивна кръвозагуба, довела до смъртта на пострадалия. Оръжието на престъплението е намерено в близост до местопроизшествието. Матев избягал и изцяло променил външния си вид, навиците си и социалните си контакти. При предишното си заседание през април съдът разпита приятелката на Георги - Лора, която разказа пред магистратите детайли около смъртта на убития младеж. По думите й, след нападението съученичка на Йоан Матев е изпратила бележка с информация, в която се описва как в деня на убийството обвиняемият е закъснял за училище, преоблякъл се, а след това по настояване на директорката, бил принуден да си извади извинителна бележка, въпреки че нямало такава практика в училището. Родителите на убития Георги Игнатов настояват за кръвнина в размер на 400 хиляди лева.", "date": "2018.05.18", "title": "Братът на Йоан Матев: Отказвам да свидетелствам срещу брат си"}
{"url": "https://www.faktor.bg/bg/articles/petkova-vnesoh-doklada-za-aets-belene-v-narodnoto-sabranie", "text": "„Вчера внесох доклада за АЕЦ \"Белене\" в Народното събрание. Вариантите са три - единият е, в който не се предприемат никакви действия с оборудването и активите, които притежаваме, свързани с АЕЦ \"Белен\"- това би бил най-негативният вариант сценарий“. Това заяви енергийният министър Теменужка Петкова в сутрешния блок на БНТ.  „Другият сценарий е да се продаде оборудването на трето лице. Този сценарий е свързан с това каква ще бъде позицията на нашите партньори - строители и конструктори от \"Росатом\". Възможността да се реализира този вариант е много малка и ако успеем, това значи, че ще продадем оборудването за много малко пари“, уточни минисътрът.  „И третият е свързан с възможностите за реализирането на активите на АЕЦ \"Белене\" - единият вариант е предприятието да остане държавно, което считаме също за невъзможно“, каза Петкова.  „Вторият възможен вариант е този проект да бъде продаден на частен инвеститор - практиката показва, че такъв един вариант е невъзможно да бъде реализиран. Държавата има интерес да участва в един такъв проект и да упражнява контрол. И вариантът, който предлагаме и смятаме, че е един от най-работещите, е възможността за възобновяване на действията чрез стратегически инвеститор. С този вариант на практика отиваме към сценария, който е бил заложен в самото начало за АЕЦ \"Белене\"“, поясни енергийният министър.   „Българкста държава притежава най-важното от проекта - площадка и оборудване, лицензи“, каза още Петкова.", "date": "2018.05.18", "title": "Петкова: Внесох доклада за АЕЦ \"Белене\" в Народното събрание"}
{"url": "https://www.faktor.bg/bg/articles/kultura/s-film-za-boris-hristov-zapochva-festival-na-izkustvata-na-imeto-na-velikiya-bas", "text": "С филм за Борис Христов започва 14-ият Фестивал на изкуствата на името на великия бас в неговия дом музей в София - днес от 16.00 ч. По традиция началото е на 18 май - деня на рождението на Борис Христов (1914 г.), като входът е с живо цвете за градината на дома, съобщава Елена Драгостинова, директор на Музикалния център \"Борис Христов\". Фестивалът отдава почит към бележития оперен артист - в архивни кадри с коронни роли, както и с филма \"Върховете не остават скрити\" на Невена Коралова. В него публиката ще види Борис Христов в софийския му дом в разговор с диригента и партньор на сцената Асен Найденов, ще се вслуша в словото на неговия биограф проф. Атанас Божков. С филмовата програма \"Джузепе Верди - Реквием\" ще бъде отбелязана 25-годишнината от кончината на Борис Христов. Пред аудиторията в една вечер ще бъде показан видеозаписът на творбата на Верди с участието на Юлия Винер, Александрина Милчева, Любомир Бодуров и Борис Христов от Копенхаген, но преди това зрителите ще се потопят в работната атмосфера на репетициите на знаменитите изпълнители. Акцент тази година са участията на изпълнители, които съчетават дарбата си на интерпретатори с умението и търпението на педагози. Йордан Рибаров, в програма с широк диапазон - от Й. С. Бах до Пиацола, е включен във фестивалната програма и като солист, и като камерен изпълнител. В специална изява той представя и многобройните си ученици - китаристи. Роберта Матели - оперна изпълнителка и педагог, представя своите възпитаници по вокална интерпретация и актьорско майсторство. Проф. Милена Моллова ще покаже резултатите от заниманията с младите пианисти, които усвояват изкуството на пианиста-акомпанятор. Фестивалът прави поклон и към върхове в изпълнителското изкуство и педагогическата всеотдайност. Концертът на австралийския тенор Майкъл Смууд е почит към Надя Афеян, а концертът \"Парчета от една разпиляна мозайка\" е посветен на Ирина Щиглич - акомпанятор на Борис Христов, пианистка и педагог, истински енциклопедична личност. Програмата - с разнообразни концерти, изложби, творчески ателиета, продължава до 12 юли.", "date": "2018.05.18", "title": "С филм за Борис Христов започва Фестивал на изкуствата на името на великия бас"}
{"url": "https://www.faktor.bg/bg/articles/60-godishniyat-alek-bolduin-stana-za-5-i-pat-tatko", "text": "Холивудската звезда Алек Болдуин стана баща за 5-и път. Радостният татко показа рожбата си в Инстаграм в компанията на 34-годишната си съпруга си Хилария, която е втората в живота му след Ким Бейсинджър. За двамата това е четвърто общо дете. Болдуин се ожени за инструкторката по йога Хилария Томас през 2012-а и от тогава вече имат 4 деца -  родената през 2013-а Кармен, родения през 2015-а, Рафаел и родения през 2016-а Леонардо Ейнджъл Чарлз. Най-новият член на семейството също е момче, но засега не се съобщава как ще се казва. От брака си с Ким Бейсинджър актьорът има дъщеря.", "date": "2018.05.18", "title": "60-годишният Алек Болдуин стана татко за 5-и път"}
{"url": "https://www.faktor.bg/bg/articles/tsska-sofiya-startira-dnes-pregovori-s-lyuboslav-penev", "text": "Ръководството на ЦСКА-София стартира днес преговори с Любослав Пенев, информира БТА. Шефовете на клуба искат Ел Голеадор да ръководи \"червените\". В последните дни се говореше за македонеца Чедомир Яневски и сърбина Владан Милоевич, които са изисквали голяма сума, за да бъдат треньори на ЦСКА. Възможността Пенев да застане начело на \"червените\" не е висока, тъй като има разногласия между двете страни, които би трябвало да приключат до подготовката през юни.", "date": "2018.05.18", "title": "ЦСКА-София стартира днес преговори с Любослав Пенев"}
{"url": "https://www.faktor.bg/bg/articles/shokirashto-razkritie-zhrebiyat-za-svetovnoto-prez-1998-godina-e-bil-manipuliran", "text": "Бившият президент на УЕФА Мишел Платини направи шокиращи признания за Световното първенство в родната му Франция през 1998 година. От думите му става ясно, че жребият е дирижиран така, че Бразилия и Франция да се срещнат на финал. Условието е едно - ако си спечелят групите. Двата тима бяха предварително поставени като водачи на Група “А” и Група “C”. “Когато правихме организацията, използвахме малка хитрост, която позволяваше двата тима да се срещнат чак на финала, ако финишират първи в групите си. Мислите ли, че другите не го правят за техните първенства? Финал между Франция - Бразилия беше мечта за всички”, каза Платини пред France Bleu.  Франция и Бразилия спечелиха групите си и стигнаха до финала. Там “петлите” надделяха с 3:0 след две попадения на Зинедин Зидан и едно на Еманюел Пти.", "date": "2018.05.18", "title": "Шокиращо признание: Нагласили жребия за Световното от 98-ма за \"петлите\" и \"кариоките\""}
{"url": "https://www.faktor.bg/bg/articles/solena-globa-za-levski-zaradi", "text": "Футболният клуб \"Левски\" отнесе глоба в размер на 37 500 лева заради изрисуваните момченца, които присъстваха на пистата на финала за Купата на България срещу \"Славия\". Ето какви са мотивите на БФС за наложената санкция:  \"След сезиране на комисия „Етика и феърплей” и становище на Експерт по почтеността към БФС, ДК реши: За действия или бездействия, с които се обижда достойнството на лице или група лица, свързани с раса, пол, цвят на кожата, на основание чл.37, ал.4 от ДП /2017/2018/, ДК наказва ПФК „Левски” гр. София с имуществена санкция в размер на 37 500 лева. ДК е приела решението си съобразно Дисциплинарния правилник и призовава всички съответни държавни институции да бъдат последователни, да доведат своята работа до края, да извършат необходимите действия и да вземат съответните решения съобразно компетенцията си\".", "date": "2018.05.18", "title": "Солена глоба за \"Левски\" заради децата с изрисуваните свастики"}
{"url": "https://www.faktor.bg/bg/articles/prints-charlz-shte-otvede-megan-markal-do-oltara", "text": "Принц Чарлз, бъдещият свекър на Меган Маркъл, ще я заведе до олтара на 19 май за сватбата й с принц Хари, тъй като баща й се възстановява след сърдечна операция, оповести дворецът Кенсингтън, цитиран от световните агенции.  „Меган Маркъл поиска от Негово кралско височество принц Чарлз да я заведе до олтара в храма „Сейнт Джордж\" в замъка Уиндзор\", се казва в комюнике на двореца. „Принц Чарлз е очарован, че ще може да приеме Меган Маркъл в кралското семейство по този начин“. Около 100 000 души се очаква утре да наблюдават пряко церемонията от мястото на събитието. Бащата на Меган – Томас Маркъл – няма да може да присъства на сватбата заради сърдечна операция. При това положение бащата на принц Хари – уелският принц Чарлз – ще придружи булката на сватбената церемония. Дядото на Хари и баща на принц Чарлз – херцогът на Единбург – ще присъства на сватбата. Принц Филип е на 96 години и се възстановява от операция на ставите.  Майката на Меган, Дориа Рагланд, която ще бъде на церемонията в църквата „Сейнт Джордж“ в Уиндзър, днес се среща за първи път с британската кралица. Иначе Меган Маркъл ще има 10 шаферки и шафери на сватбата, всички на възраст под 8 години. Младоженците ще прекарат последната нощ преди сватбата на различни места. Меган, заеадно с майка й - в луксозния хотел „Клайвдън хаус“ на около 15 километра от Уиндзър, а принц Хари с брат му Уилям - малко по-далеч в Аскът.", "date": "2018.05.18", "title": "Вижте кой ще отведе Меган Маркъл до олтара"}
{"url": "https://www.faktor.bg/bg/articles/bdenie-v-pamet-na-kris-kornel-organizira-saprugata-mu", "text": "На 18 май се навършва една година от смъртта на фронтмена на Soundgarden и Audioslave Крис Корнел. Той почина на 52-годишна възраст, след като се самоуби в банята на хотелската си стая след концерт на Soundgarden в Детройт. По повод годишнината съпругата му Вики Корнел организира бдение на гробището „Hollywood Forever” в Лос Анджелис, където бе погребан. Началният час е 19.00 часа местно време.", "date": "2018.05.18", "title": "Бдение в памет на Крис Корнел организира съпругата му"}
{"url": "https://www.faktor.bg/bg/articles/zooparkat-v-sofiya-stava-na-130-godini", "text": "Зоопаркът в София става на 130 години. Като подарък са обновени  загражденията на сурикатите и на гривестите бодливи свинчета. След дни започва и по-мащабен ремонт на сектор „Примати”. Честванията на рождения ден продължават и през почивните дни със специални забавления за малки и големи.", "date": "2018.05.18", "title": "Зоопаркът в София става на 130 години"}
{"url": "https://www.faktor.bg/bg/articles/sauditskiyat-prestolonaslednik-e-ubit", "text": "Саудитският принц Мохамед бин Салман вероятно е убит при опит за дворцов преврат в Рияд, предположи Спутник.  Мъжът, който се смята за престолонаследник на трона в консервативната близкоизточна монархия, не се е появявал дълго време на обществени места. Това стана основание няколко медии от Иран да лансират версията, че аристократът е намерил смъртта си при опит за дворцов преврат. Според базирани в Техеран телевизии принцът е бил застрелян с два куршума от пучисти в нощта срещу 1 май в дворцовия комплекс в Рияд. Тогава саудитската столица е била събудена от взривове и изстрели и според разпространената от Ислямската република информация метежът е бил потушен. *** Кой е Мохамед бин Салман? Светкавичният възход на принц Мохамед бин Салман в Саудитска Арабия от 2015 г. бе белязан от желание за реформи, зад които се крие желязна ръка. Баща му, 82-годишният крал Салман, следи почти всички негови начинания и на 32 години този, когото наричат МБС, безспорно е силният човек в кралството. Престолонаследникът си е поставил за задача да преструктурира икономиката, която е силно зависима от петрола, и да реформира из основи обществото, в което властват силен консерватизъм и стриктно тълкуване на исляма. Той не се поколеба да нареди стотици арести в религиозните, интелектуалните, икономическите среди и дори в самото кралско семейство, мерки, определени като \"модернизация на авторитаризма\" от експерта по Саудитска Арабия Стефан Лакроа, пише Франс прес. Роден на 31 август 1985 г., този мъж с черна брада и наченки на оплешивяване работи по 16 часа на ден и казва, че майка му го е възпитала строго. \"Това е интелектуална машина, той наистина е в стратегията\", казва западен мениджър. Той е \"понякога импулсивен\" и \"се пали\", когато представя проектите си, добавя западният специалист. Силен реформатор, принцът не подкрепя полигамията в страната си. Мохамед бин Салман вече започна няколко проекта за реформи, които са най-голямото културно и икономическо събитие в съвременната история на петролната монархия в Персийския залив, където половината от общо 31 млн. жители са под 25-годишна възраст. Той обеща \"модерна и толерантна\" Саудитска Арабия, която къса с образа на държава, смятана отдавна за износител на радикален ислям. Това реформаторско виждане вече започна да се реализира: жените получиха правото да шофират от началото на юни 2018 г. Саудитските жени празнуваха националния празник заедно с мъжете и вече могат да ходят на футболни мачове. Акцент беше поставен и върху развлеченията с първите западни концерти и предстоящото отваряне на киносалони. Принцът показа, че може да действа брутално срещу онези, които му се противопоставят, отбелязват експерти. На 21 юни 2017 г. с помощта на баща си той отстрани братовчед си принц Мохамед бин Найеф, влиятелен министър на вътрешните работи, и зае мястото му като наследник на трона. През ноември 2017 г., след създаването на \"антикорупционна комисия\", която престолонаследникът оглави, бяха арестувани около 200 души (принцове, министри, бивши министри, бизнесмени) в рамките на безпрецедентна чистка. През септември 2017 г. на прицел бяха антиамерикански духовници и интелектуалци. Мохамед бин Салман успя да спечели \"огромна сила и влияние за много кратко време\", каза Фредрик Уийри от института \"Карнеги индаумънт\" във Вашингтон. Преди да бъде определен за престолонаследник, от 2015 г. по титла той беше заместник на престолонаследника и в това си качество спонсорира плана \"Визия 2030\" за разнообразяване на икономиката. Тази програма, обявена по време на икономическа криза, преодоля едно от табутата, като предложи продажбата на фондовия пазар на 5 процента от саудитския държавен петролен гигант Aramco и създаването на суверенен фонд от 2 000 млрд. долара - най-големия в света. Освен че е престолонаследник, принцът е заемал постовете зам.-министър-председател, министър на отбраната, специален съветник на владетеля и преди всичко е председател на съвета по икономически въпроси и развитие, който надзирава компанията \"Арамко\" - най-голямата за производство на петрол в света. Мохамед бин Салман ръководеше саудитската военна намеса в Йемен срещу бунтовниците хуси, подкрепяни от Иран - големият съперник на Саудитска Арабия. През последните години Рияд възприе по-настъпателна външна политика и не се поколеба да се \"опъне\" на американския си съюзник по времето на Барак Обама, особено за Сирия и Иран. Идването на Доналд Тръмп в Белия дом беше повратен момент, а сегашният президент не пести похвалите си за МБС. Друг знак за възприетата нова политика е челният сблъсък с Катар, изолиран през 2017 г. от Рияд и някои от съюзниците му, които го обвиняват в подкрепата на \"терористични\" групировки и го упрекват за сближаването му с Иран. Завършил право в университета \"Крал Сауд\", МБС е баща на две момчета и две момичета.", "date": "2018.05.18", "title": "Убит ли е саудитският престолонаследник Мохамед бин Салман?"}
{"url": "https://www.faktor.bg/bg/articles/putin-odobri-predlozheniya-ot-premiera-medvedev-sastav-na-novoto-pravitelstvo", "text": "Държавният глава на Руската федерация Владимир Путин одобри предложения от премиера Дмитрий Медведев състав на новото правителство, предава РИА Новости, цитирана от \"Фокус\".  „Хората са популярни, с добър, доказан опит“, подчерта лидерът на Кремъл, като същевременно увери, че още в сутрешните часове на деня е обсъдил с Медведев кандидатурите. Сергей Лавров остава министър на външните работи на Русия. Постовете си запазват също министъра на вътрешните работи Владимир Колоколцев, министъра на културата Владимир Медински, министърът на правосъдието - Александър Коновалов, на здравеопазването- Вероника Скворцова, на отбраната – Сергей Шойгу, на промишлеността и търговията - Денис Мантуров, на икономическото развитие – Максим Орешкин, на труда и социалната защита – Максим Топиливн и на енергетиката – Александър Новак.", "date": "2018.05.18", "title": "Путин одобри предложения от премиера Медведев състав на новото правителство"}
{"url": "https://www.faktor.bg/bg/articles/gartsiya-otkazva-da-ekstradira-bivshi-shefove-na-makedonskoto-mvr", "text": "Гръцкият Върховен съд отхвърли искането на македонското министерство на правосъдието за екстрадиране на Горан Груевски и Никола Бошковски, предаде агенция МИА, цитирана от БТА. Двамата остават в Гърция и ще бъдат освободени от ареста. Груевски и Бошковски, бивши началници в МВР, които бяха обвинени от Специалната прокуратура, напуснаха нелегално Македония. По-късно бяха заловени в Гърция при опит да заминат от солунското летище за Унгария.", "date": "2018.05.18", "title": "Гърция отказва да екстрадира бивши шефове на македонското МВР"}
{"url": "https://www.faktor.bg/bg/articles/ramzan-kadirov-vnese-popravka-putin-zavinagi-v-konstitutsiyata", "text": "Президентът на Чечения Рамзан Кадиров внесе за разглеждане от Държавната дума на Русия поправки в Конституцията „За сроковете на заемането на длъжността президент на Руската Федерация, пише руското издание „Взгляд“ , цикирана от \"Фокус\". Можем за я наречем \"Путин завинаги\"  „Едно и също лице не може да заема длъжността президент на Руската Федерация повече от три мандата подред“, гласи текстът на законпроекта. В момента Основният закон не допуска избирането на един и същ кандидат на най-висшия държавен пост повече от два пъти подред. В пояснителна бележка към проекта се казва, че „на този етап на развитието на страната е назряла необходимостта да се увеличи продължителността на пребиваването в длъжността държавен глава на едно лице до три мандата“. Според мнението на законодателите, тази необходимост е свързана с достигнатата социално-политическа стабилност и необходимостта тя да бъде съхранена. „На фона на получилата се сложна външнополитическа обстановка е важно да бъде съхранена приемствеността на държавната власт“, уверени са авторите на инициативата. Те подчертават, че тяхното предложение „не противоречи на демократическите основи на държавата и дава възможност на народа сам да определи бъдещето на Русия. По-рано чеченският лидер Кадиров заяви, че руският президент Владимир Путин няма алтернатива и затова трябва да се помисли за провеждане на всенароден референдум за продължаването на правомощията на държавния глава до повече от два мандата. В коментар за инициативата от Кремъл отбелязаха, че това е конституционен въпрос и напомниха думите на руския лидер, че той няма намерение да внася изменения в Основния закон.", "date": "2018.05.18", "title": "Рамзан Кадиров внесе поправка \"Путин завинаги\"  в Конституцията"}
{"url": "https://www.faktor.bg/bg/articles/vuchich-ne-sam-optimist-za-problema-s-kosovo-omrazata-e-golyama", "text": "Президентът на Сърбия Александър Вучич заяви в интервю за испанския вестник ”Паис” в София, че не е оптимист относно разрешаването на въпроса с Косово. \"Не е толкова просто. Все още има омраза, но ние трябва да я преодолеем и да се опитаме да постигнем компромис\", каза Вучич и продължи: \"Ако ме питате дали съм оптимист - не съм. Но ние все още трябва да инвестираме огромни усилия, за да постигнем компромис. Не мога да гарантирам, че другата страна ще направи същото\". Косово е голямото препятствие, което сръбският президент трябва да преодолее, пише базираният в Мадрид всекидневник в статия, озаглавена \"Путин е приятел на Сърбия, но той уважава нашия път към ЕС\". Според Вучич въоръжен конфликт с Косово или друго етническо напрежение в региона \"би убило Сърбия\".  Той хвали германския канцлер Ангела Меркел, но и в същото време иска да поддържа близки отношения с руския лидер Владимир Путин. Запитан дали Путин му е предложил \"различен път от ЕС\", Вучич отговори: \"Честно, не. Той е приятел на Сърбия, но винаги уважава избора ни\".", "date": "2018.05.18", "title": "Вучич: Не съм оптимист за проблема с Косово, омразата е голяма"}
{"url": "https://www.faktor.bg/bg/articles/isteriya-vav-velikobritaniya-chasove-predi-svatbata-na-godinata", "text": "Броени часове остават до сватбата на годината – сватбата на принц Хари и Меган Маркъл, и истерията вече достига върха си във Великобритания, но не само. Целият свят е обърнал поглед към кралското семейство и е в очакване на венчавката. Всички тръпнат дали ще разбие церемонията клишетата на Острова и ще затихнат ли скандалите, които предшестваха подготовката за голямото събитие?  Според специалиста по етикет и протокол Невена Басарова церемонията няма да е типичната кралска сватба на Острова и именно това е интересното.  „Англичани и американци са насочили поглед към Великобритания. Българите също проявяват интерес. Определено събитието ще се наблюдава от милиони. То ще бъде реално доста по-малка сватба от тази на Уилям и Кейт. Тогава гостите бяха 1700, сега са само 600“, подчерта експертът в „България сутрин“. Тя отбеляза, че на церемонията няма да присъстват кралски особи, но традициите за кралска сватба ще бъдат спазени.  „Меган Маркъл е доста различна и не е с кралско потекло, но британският протокол е доста консервативен. На холивудските звезди ще им се наложи да спазват правилата. Селфита и интервюта за тържеството не са позволени. Всички гости трябва да са скромни и да не привличат голямо внимание“, допълни още Басарова. По думите на журналистката Стаси Кара голяма част от колегите на Маркъл вече са пристигнали на Острова.  „Ако Меган реши да се върне към киното, въобще няма да има проблеми. Мисля, че Хари много я обича и се държи прекрасно към нея. Светът гледа на Хари по-различно, отколкото на Уилям. Виждала съм Хари в барове в Лондон и той е известен купонджия“, обясни тя.", "date": "2018.05.18", "title": "Истерията във Великобритания достигна върха си часове преди сватбата на годината"}
{"url": "https://www.faktor.bg/bg/articles/ek-zadeystva-merki-s-koito-da-blokira-deystviyata-na-sasht-sreshtu-iran", "text": "Европейската комисия задейства днес механизъм за блокиране на действието на санкциите на САЩ срещу Иран на територията на Европейския съюз, предаде БТА. Това е първи пакет от мерки за защита на компаниите от ЕС в Иран от санкциите, наложени от президента Тръмп. Миналата седмица той обяви, че изтегля страната си от споразумението за иранската ядрена програма. Позицията на ЕС е, че страните членки продължават единодушно да подкрепят споразумението. Сделката ангажира Иран да не разработва ядрено оръжие в замяна на отмяна на санкциите, засегнали неговата икономика. \"Докато иранците спазват своите ангажименти, ЕС, разбира се, ще се придържа към споразумението, на което беше архитект\", каза председателят на ЕК Жан-Клод Юнкер и предупреди, че решението на САЩ отново да наложат санкции \"няма да остане без последици\". Според задействания днес от ЕК блокиращ регламент се забранява на компаниите от ЕС да изпълняват екстериториални санкции на САЩ, разрешава се на компаниите да си възстановяват по съдебен ред загубите от действията на трети лица, изпълняващи тези санкции, и се анулира действието на каквито и да е чуждестранни съдебни решения за изпълнение на санкциите на САЩ на територията на ЕС. Целта е мярката да влезе в сила преди да започне действието на първия пакет санкции на САЩ на 6 август. Еврокомисията също така цели да позволи на Европейската инвестиционна банка да финансира дейности в Иран. Европейският парламент и Съветът имат два месеца, за да кажат дали приемат или се противопоставят на тези мерки. \"Процедурата може да бъде прекратена, ако политическите обстоятелства не оправдават приемането на мерките\", отбелязва ЕК. Юнкер съобщи за днешното задействане на механизма на пресконференцията в София в края на срещата на върха на ЕС с лидерите на западните балкански държави, състояла се вчера.", "date": "2018.05.18", "title": "ЕК задейства механизъм, с който да блокира действията на САЩ срещу Иран"}
{"url": "https://www.faktor.bg/bg/articles/laboratoriyata-v-bukuresht-e-prikrivala-polozhitelni-doping-probi", "text": "Лабораторията в Букурещ е прикривала положителни допинг проби чрез бившия си директор Валентин Поп. Това е установило разследване на Световната антидопингова агенция (WАDA), което беше представено на среща на управителния съвет на организацията в Монреал, съобщава \"Дневник\". Директорът на отдела за разузнаване и разследвания към WADA Гюнтер Юнгер потвърди, че този случай е причината лабораторията в Букурещ да е без акредитация. Тя беше отнета през февруари и оттогава в сградата не могат да се извършват никакви антидопингови дейности, включително тестове на урина и кръв. Първоначално правата на румънската лаборатория бяха спрени за шест месеца и трябваше да бъдат възстановени през август. Това почти сигурно няма да се случи. В зависимост от резултата от текущото разследване ще стане ясно дали и с колко ще бъде удължена санкцията. Според разследването на WADA Поп не е действал на своя глава, а под влиянието на \"външен субект\". Той е прикрил най-малко две положителни проби, взети от неназовани румънски състезатели по борба през 2016 г. Бившият директор на лабораторията в Букурещ не само не е съобщил за резултата от пробите, а ги е въвел като отрицателни в антидопинговата система за управление и администрация (АДАМС), се казва още в доклада, който първо е изтекъл в германското списание \"Шпигел\". \"Директорът не е действал сам\", обясни Юнгер пред insidethegames.biz. Германецът добави, че ръководеният от него отдел тепърва ще опита да определи \"точния характер на външната намеса\" в работата на румънската лаборатория.", "date": "2018.05.18", "title": "Скандал: Лабораторията в Букурещ прикривала положителни допинг проби"}
{"url": "https://www.faktor.bg/bg/articles/poslanikat-na-rusiya-v-london-iska-sreshta-sas-skripal", "text": "Посланикът на Русия в Лондон Александър Яковенко във връзка с новината, че от болницата е изписан бившият полковник на ГРУ Сергей Скрипал изрази надежда, че ще успее да се срещне с него, предава ТАСС, цитирана от \"Фокус\". „Радваме се, че всичко с него е наред. Това е още една прекрасна възможност да се видим с него“, заяви посланикът по време на специално свикана пресконференция. „За жалост нямаме достъп до него или до дъщеря му Юлия. Може би те дори вече не се намират и в пределите на Великобритания“, допълни той.", "date": "2018.05.18", "title": "Посланикът на Русия в Лондон иска среща със Скрипал"}
{"url": "https://www.faktor.bg/bg/articles/novini/svyat/petro-poroshenko-podpisa-ukaz-za-nalagane-na-novi-sanktsii-na-rusiya", "text": "Украинският президент Петро Порошенко подписа указ за налагане на нови санкции срещу руските бизнесмени. Документът бе приет днес  от Съвета за национална сигурност и отбрана на Украйна (NSDC), съобщава РИА Новости. На 2 май Съветът за национална сигурност и отбрана на Украйна взе решение да бъдат удължени санкции срещу руски физически и юридически лица, като разшири и обхвата на ограничителните мерки, наложени в предходни години. Както вече беше съобщено от пресслужбата на Съвета за национална сигурност, въведени санкции срещу тези, които \"са замесени в информационния и кибершпионаж срещу Украйна, незаконните действия срещу гражданите на Украйна, арестувани в Руската федерация, както и налагане на санкциите срещу депутатите от руската Държавна Дума и Съвета на федерацията.  Директорът на Центъра за обществено и информационно сътрудничество \"Европа\" в Русия Едуард Попов коментира по радио \"Спутник\", че с този указ президентът Порошенко „забива последния пирон в ковчега на украинската икономика“.", "date": "2018.05.18", "title": "Петро Порошенко подписа указ за налагане на нови санкции на Русия"}
{"url": "https://www.faktor.bg/bg/articles/kembridzh-analitika-podade-isk-za-dobrovolen-falit", "text": "Компанията \"Кембридж аналитика\", попаднала в центъра на разразилия се тази година спор за опазването на личните данни от социалната мрежа Фейсбук, подаде иск за доброволен фалит пред съд в Ню Йорк, предаде Ройтерс. Фирмата посочи активи в порядъка между 100 001 и 500 000 долара и задължения в порядъка между 1 милион и 10 милиона долара. \"Кембридж аналитика\" заяви по-рано този месец, че ще прекрати дейност и ще започне процедура по обявяване в несъстоятелност.", "date": "2018.05.18", "title": "„Кембридж аналитика“ подаде иск за доброволен фалит"}
{"url": "https://www.faktor.bg/bg/articles/mobilniyat-internet-mezhdu-es-i-zapadnite-balkani-shte-poevtinyava", "text": "Роумингът на мобилни данни между ЕС и Западните Балкани ще поевтинее още това лято. Новината дойде от еврокомисаря по цифрова икономика и цифрово общество  Мария Габриел. Новите, по-ниски цени ще важат за мобилния интернет, а не за разговорите. \"Целта ни е от лятото на 2019 година за всички страни от ЕС и за всички страни от Западните Балкани цената на мегабайт да бъде 70 евроцента. Това означава повече от 10 пъти намаление спрямо настоящите, които варират дори и повече\", каза Габриел. Набелязаните цели за сделките за роуминг за пакетите от данни са да поевтинят до 45 евроцента за мегабайт през 2020-а, а през 2021-ва – до 20 евроцента. \"Това е което се случи в Европейския съюз, това очакваме да се случи и в Западните Балкани\", каза Габриел.", "date": "2018.05.18", "title": "Мобилният интернет между ЕС и Западните Балкани ще поевтинява"}
{"url": "https://www.faktor.bg/bg/articles/emil-radev-hilyadi-predpriemachi-shte-poluchat-vtori-shans", "text": "Чрез европейската директива за повишаване ефективността на процедурите за преструктуриране, по която в момента текат преговори между държавите-членки в рамките на Съвета на ЕС, хиляди предприемачи, малки и средни предприятия ще получат втори шанс. Това заяви евродепутатът от ГЕРБ/ЕНП Емил Радев, който организира във Варна международна конференция на тема: „Основни предизвикателства и тенденции при процедурите по несъстоятелност, преструктуриране и освобождаване от дълг“.  Събитието е част от програмата на Българското председателство на Съвета на ЕС. Във форума участват министърът на правосъдието Цецка Цачева, представители на генерална дирекция „Правосъдие и потребители” в ЕК, магистрати, експерти и професионалисти в сферата на несъстоятелността от повече от 10 държави.  Сред официалните гости на форума бяха областният управител Стоян Пасев, зам.-кметът Пламена Маринова, председателят на ОбС –Варна Тодор Балабанов.  Цецка Цачева благодари на Емил Радев за инициираната конференция, която е „естествено продължение на обсъжданията за бъдещето на Единния европейски пазар и необходимостта от реформи за укрепването на финансовата, икономическата и социална стабилност на ЕС”.  Правосъдният министър изтъкна, че българското председателство работи усилено за подобряване на текстовете в директивата и максимално приближаване на позициите на държавите-членки. „Очакваме на Съвета по правосъдие на 4 юни в Люксембург да постигнем частичен общ подход на обявената програма максимум. Надявам се, че във времето, което остава дотогава, действително усилията ни ще се увенчаят с успех”, заяви Цачева и отчете постигнатото до момента от предходните председателства – на Малта и Естония, чиито екипи са работили активно с българските си колеги, а също и с австрийските, които ще поемат щафетата. Правосъдният министър прогнозира, че въз основа на директивата още през следващата законодателна сесия на Народното събрание ще се търсят решения за процедурите по несъстоятелност във вътрешното ни законодателство.  „В условията на развиващ се единен пазар, използващ достиженията на информационните технологии, дейността на компаниите все повече придобива международно измерение чрез веригата от клиенти, вида на бизнеса, инвеститорите или капиталовата база. На практика различията в националните процедури по несъстоятелност могат да направят защитата на интересите на компаниите скъпоструваща и продължителна, затруднявайки функционирането на общия пазар”, категоричен бе Емил Радев и подчерта необходимостта от хармонизиране на правилата в сферата на несъстоятелността.  „Чрез директивата ще направим голяма крачка напред, като разширим приложното й поле и включим предприемачите – физически лица. Това означава, че свободните професии, земеделските производители, адвокати, нотариуси, частни съдебни изпълнители и др. ще могат да се възползват от процедурите по несъстоятелност и да обявяват фалит. Следващата стъпка е да се въведе и потребителската несъстоятелност в пълния й вид. Така чрез европейските механизми ще се постигне и промяната в България”, обясни евродепутатът. Той припомни, че страната ни е единствената в ЕС, в която няма регламент за частния фалит.  „У нас все още има вечни длъжници и няма механизъм, чрез който физическите лица, изпаднали в затруднение, да започнат живота си на чисто, да занулят или разсрочат семейните си задължения, а не да им се начисляват наказателни лихви години наред и дългът им да набъбва в двоен или троен размер, без шанс да бъде изплатен някога. Прилагането на процедурите, разбира се, трябва да е свързано и с определени рестрикции – например 10 години да не можеш да теглиш нов кредит или да бъдеш управител на фирма”, коментира Емил Радев пред журналисти. Той увери, че тенденцията в Европа е да се създаде регламент, вместо да се ликвидират, да разпродават имуществото си и да закриват работни места, малките и средни предприятия да получат шанс за оздравяване и разсрочване на дълговете си, така че да запазят служителите си и доходите им.  Във видеообръщение към участниците в международната конференция Вера Юрова, европейски комисар по правосъдието, защита на потребителите и равенство между половете, посочи, че чрез уеднаквяване на производствата по несъстоятелност ЕС трябва да гарантира втори шанс в условията на общия пазар, който има нужда от иновации и предприемачество. Според Юрова балансираният и гъвкав подход ще направи ЕС и по-привлекателно място за чуждестранни инвестиции.", "date": "2018.05.18", "title": "Емил Радев: Хиляди предприемачи ще получат втори шанс"}
{"url": "https://www.faktor.bg/bg/articles/reklamirat-varna-v-kralski-park-vav-varshava", "text": "22 рекламни пана, представящи богатото историческо и културно наследство на Варна, са представени край един от най-големите паркове в Полша - кралският парк \"Лаженки\" във Варшава.  Изложбата е реализирана от Община Варна и Посолството на Република България в Полша и е част от програмата на нашата дипломатическа мисия във връзка с българското председателство на Съвета на ЕС. Тя е предизвикала голям интерес още при поставянето на 1-ви май, когато в парка е бил проведен традиционен европейски пикник, посетен от гости от чуждестранните посолства, представители на държавни институции, обществени организации, граждани и гости на Варшава, съобщиха от дирекция \"Туризъм\" в Община Варна.  Изложбата ще остане в парка в продължение на три месеца.", "date": "2018.05.18", "title": "Рекламират Варна в кралски парк във Варшава"}
{"url": "https://www.faktor.bg/bg/articles/atalay-shte-bade-avantyura-da-postroim-belene", "text": "Сега ще е авантюра, ако построим АЕЦ „Белене“. Това включително е и позиция на нашия почетен лидер Ахмед Доган. Това заяви в студиото на БНТ депутатът от ДПС Рамадан Аталай.  По думите му много е важно, ако бъде рестартиран, обществото да знае какво ще правим с реакторите,  ще влезе държавата с инвестиции или само с апортната вноска, по какъв начин ще бъде построена атомната централа, как ще се оползотворят ядрените отпадъци, ще бъде ли рентабилен тока, който ще се произвежда и пр. Аталай припомни, че когато проектът е бил рестартиран преди години, тогава е имало ясна рамка как да бъде построен и кога да бъде завършен. През 2018 е трябвало да бъде пуснат първият реактор, а 2019-2020 – и вторият реактор на „Белене“. След това обаче той е спрян и от там започва провалът му.  Депутат от ДПС припомни, че партията му по принцип винаги е била против атомната енергетика и винаги е настоявала да се мисли по посока на алтернативните източни за електроенергия. Що се отнася до протеста на българските превозвачи, Аталай обясни, че ДПС подкрепя изцяло техните искания.", "date": "2018.05.18", "title": "Аталай: Ще бъде авантюра да строим „Белене“, казва го и Доган"}
{"url": "https://www.faktor.bg/bg/articles/petak-13/dzhina-haspel-pred-vinata-za-izvarsheni-macheniya-naddelya-tya-razbira-rusiya", "text": "Аргументът срещу номинацията на  Джина Хаспел за директор на ЦРУ е прост и в някои отношения убедителен: Сенатът не трябва да одобрява някой, който е участвал, макар и тангенциално, в изтезанията на заподозрени във връзки с Ал Кайда, за което е била упълномощена от администрацията на Джордж У. Буш. Има един контрааргумент, който резонира и си заслужава да размишляваме по него, предвид това, че в сряда бе изслушването на Хаспел пред комисията за разузнаване към Сената, чиято кандидатура вече е одобрена. В момент, когато се води мащабно разследване на операциите за тайно влияние на Русия в президентската кампания през 2016 г. в САЩ, вероятно Хаспел, която е обигран разузнавач,  ЦРУ провежда самостоятелна кампания в подкрепа на кандидатурата на Хаспел, като излага купища фактологични справки, със срокове и важна информация, с която агенцията  разполага. От всички хвалебствени  изявления на бивши служители на агенцията, които са събрани, става ясно, че старите момчета и момичета на ЦРУ наистина държат на номинацията на Хаспел - и изпитват страх, кой друг би могъл да бъде номиниран като нейна алтернатива, ако кандидатурата й бъде  отхвърлена. За Хаспел не може да се каже, че е колоритна личност с изключителен характер, излязъл от някой шпионски роман. Запитани за някои нейни лични истории или ярки спомени за нея, няколко от бившите й колеги предават празен лист. Изглежда, че за нея са останали само няколко анекдота. Това е успокояващо по някакъв начин: силата на Хаспел е в нейната компетентност - спокойна, без да влага драматизъм в провеждането на сложни шпионски операции.  Както войниците не могат да избират своите офицери, така и шпионите не могат да избират своите шефове. Така че фактът, че Хаспел е популярна сред служителите в ЦРУ, колкото и странно да е,  е нещо положително. Истинският въпрос е как тя ще управлява ЦРУ, което заради руското разследване е опасно близо до Белия дом, който сега се опитва да оцелее. Президентът Тръмп обяви в изявленията си относно ФБР, че ще атакува специалисти с кариера в разузнаване, за  Опитът на Хаспел в Русия е най-важният детайл в биографията й, освен тригодишната й работа в Центъра за борба с тероризма - от 2001 до 2004 г. Тя е участвала през по-голямата част от първите 15 години на кариерата си в операции, свързани с Русия, започвайки с назначение през 1987 г. в държава от Източна Африка, обвързана с Русия. Макар никога да не е служила в Москва, бившите й колеги твърдят, че е извършила операции срещу руски цели на няколко ключови места. И като заместник-началник на руска оперативна група на Централноевропейската дивизия от 1998 до 2000 г., тя координира най-чувствителните и деликатни операции, включващи Русия. Майкъл Сулик, който ръководи дивизия по онова време, си спомня, че тя е давала обективна и балансирана оценка на рисковете и ползите от всеки вербуван руски елемент. Хаспел също е изучила и специалните техники, необходими, за оцеляването на агентите, които работят във враждебни \"отхвърлени райони\", за какъвто минава Русия. Това са най-ценните тайни сведения, с които разполага ЦРУ, а Хаспел е един от малкото техни източници. \"Тя има докторска степен по ФСБ, СВР и ГРУ \", шегува се Дан Хофман, бивш агент в Москва, който е работил в тясно сътрудничество с Хаспел, посочвайки  инициалите на трите основни руски разузнавателни служби. – „Това й отваря вратите на различни институции и възможност за връзки с нашите чужди партньори“, отбелязва още той. Хаспел също така е изградила силна връзка с MI6, британската шпионска служба, когато е станала шеф на Лондонската секция от 2014 до 2017 г. А Великобритания остава незаменим партньор на Америка в  операциите срещу твърдите цели, . Тестът за способността на Хаспел да координира комплицирани операции на Русия с администрацията на Тръмп в Белия дом дойде през март, след отравянето на  бившия руски агент от разузнаването Сергей Скрипла в Солсбъри, Англия. Като заместник-директор на ЦРУ Хаспел работи в тясно сътрудничество с MI6, за да координира действията, като лично тя информира Тръмп за случая и препоръчва изгонването на 60 руски шпиони като наказателна акция. Тръмп отиде по-далеч, като наложи най-тежките санкции срещу Русия от момента, в който стана президент. Хаспел също така е съдействала да бъдат предоставени досиетата на важни високопоставените руснаци на  специалния съветник Робърт С. Мюлер III и на разследващата комисии към Сената. Колегите й твърдят, че тя и директорът на ЦРУ Майк Помпео (сега държавен секретар) са улеснявали самото разследване, като са се опитвали, макар и не винаги успешно, да защитават това, което някои наричат \"изключително деликатни неща\". Когато хората гледат на Хаспел като шеф на ЦРУ, те трябва да се фокусират върху два най-съществени въпроса: Дали участието й в изпълнение на изтезания е толкова укорително, че да подкопае нейния авторитет като шеф и да  руши моралните устои на Америка? И как специалната й експертиза за Русия ще помогне на ЦРУ да управлява с  администрацията на \"Тръмп\", което бих казал е взривоопасно предизвикателство?", "date": "2018.05.18", "title": "Джина Хаспел - пред вината за извършени мъчения надделя -  тя разбира Русия!"}
{"url": "https://www.faktor.bg/bg/articles/bsp-zapyaha-pak-stara-pesen-integratsiyata-na-horata-s-uvrezhdaniya-ne-varvi-v-pravilnata-posoka", "text": "БСП внесе искане за разискване по въпросите за политиката за интеграция на хората с увреждания, с която отново заигра популистки, с надеждата да трупа политически дивиденти пред своите избиратели, да не губr инерция в своята активност като опозиция. Според тях, че управляващите водят политика в неправилна посока, законът за социални услуги се работи бавно и грубо, промените не решават техните проблеми „Процесите, свързани с интеграцията на хората с увреждания, не вървят във вярната посока и част от тях ще се забавят. Ангажиментът на управляващите е, че до края на август 2018 г. Законът за социалните услуги ще бъде готов. Друг е въпросът, че се работи бавно и грубо\", заяви от парламентарната трибуна зам.-председателят на ПГ на „БСП за България\" Антон Кутев.  Той изтъкна, че промените, които управляващите са направили досега, не водят до това, което хората искат. „Промените не постигат резултат, регистрите за хората с увреждания ги няма, личните асистенти не са достатъчни. След среща с организации на хората с увреждания разбрахме, че работят по Закон за хората с увреждания\", каза още червеният депутат.  Според него управляващите работят по закон с друго съдържание. \"Дали това, по което работят, ще помогне да постигнем целта си - изпълнение на плана за интеграция на хората с увреждания и подписване на ратификацията на протокола на Конвенцията към ООН?\", попита Кутев и продължи: Каква е политиката за хората с увреждания, какви са начините, по които може да се постигне резултат? В края на своето питане народните представители Антон Кутев и Михаил Христов внесоха искане за разискване по въпросите за политиката за интеграция на хората с увреждания.", "date": "2018.05.18", "title": "БСП запяха пак старата си песен: Интеграцията на хората с увреждания не върви в правилната посока"}
{"url": "https://www.faktor.bg/bg/articles/pismoto-na-pelov-stapka-kam-otkrivane-na-begaltsite", "text": "Писмото, изпратено вчера от избягалия затворник Пелов, е предадено и се проверява. Това заяви по време на брифинг главният секретар на МВР главен комисар Младен Маринов. Според него ситуацията напомня на случая с Чикагото и процедурите по връщане в България за изтърпяване на присъдата си. Маринов изрази надежда писмото да е път към откриването и задържането на бегълците.  „Така или иначе писмото ще се изследва - както текста, така и почерка. Колегите не са спирали да работят“, посочи Маринов.  Главен комисар Младен Маринов увери, че предавайки се, Пелов може да разчита, че ще се спазят правата му. „Обвиненията на Пелов са безпочвени, това са определения на съда“, допълни още Младен Маринов.  Министърът на вътрешните работи Валентин Радев уточни, че в самото президентството не е постъпвало такова писмо. Посланието обаче е адресирано до президента Румен Радев и омбудсмана Мая Манолова. В него Пелов обяснява, че присъдата му е несправедлива и затова решил да избяга. „Писмото има клеймо с печат от България, но това не е 100-процентова гаранция, че е пуснато от Пелов“, смята още Маринов.", "date": "2018.05.18", "title": "Главният секретар на МВР: Писмото на Пелов е път към откриване на бегълците"}
{"url": "https://www.faktor.bg/bg/articles/puskat-s-podpiska-plovdivskata-tantsyorka-medarova", "text": "Пловдивският съд пуска с \"подписка\" танцьорката Габриела Медарова. Според магистратите няма опасност да се укрие или да извърши ново престъпление. Пред съда Габриела Медраов обяснява, че съжалява и иска при родителите си, да учи и да работи, съобщава БНТ. Не е правен тест за наркотици и алкохол, а според адвоката на Медарова, не е нападала другото момиче, прилошало й в тоалетната, залитнала и я ударила без да иска в лицето. Прокуратурата ще обжалва решението на съда. Припомняме, преди дни, по разпореждане на Районната прокуратура в Пловдив полицията отново задържа танцьорката Габриела Медарова, която стана известна, след като смаза 10 коли в областния град пияна и напушена. Този път танцьорката бе задържана за срок до 24 часа за нанесена лека телесна повреда по хулигански подбуди. Според прокуратурата от установените към настоящия момент факти е видно, че Медарова е нанесла удар на 21-годишната студентка Катя Андреева в нощен клуб \"Мегами\" в Пловдив. Адвокатът на Медарова обаче твърди, че инцидентът е станал неволно, а не умишлено.", "date": "2018.05.18", "title": "Пускат с \"подписка\" пловдивската танцьорка Габриела Медарова"}
{"url": "https://www.faktor.bg/bg/articles/gradushka-i-poroy-izkoreniha-darveta-i-stalbove-v-straldzha", "text": "Незапомнено бедствие удари град Стралджа и околните села, съобщи bTV.   Градушка и порой изкорениха дървета и стълбове, и съсипаха земеделската реколта.   Пострадали и бедстващи хора няма. Силен дъжд и ураганен вятър за минути съборили десетки дървета и стълбове снощи.   Днес през целия ден хората разчистваха дворове си и улиците от паднали клони. В Стралджа има къщи без ток, а в близките села са и без вода.   Близо 10 000 декара земеделска земя са унищожени.", "date": "2018.05.18", "title": "Незапомнено бедствие удари град Стралджа и околните села"}
{"url": "https://www.faktor.bg/bg/articles/otpadna-palnata-promyana-na-samolichnost-na-zashtiten-svidetel", "text": "Отпадна законовата възможност за пълна промяна на самоличността, включваща смяна и на името на защитения свидетел. Това решиха депутатите с приетите на второ четене промени в Закона за защита на лица, които са застрашени по повод на дадено наказателно производство.  Решението за отмяна е взето и под влияние на мнението на магистратите, че реално досега тя не се прилага. Освен това пълната промяна на самоличността създавала проблеми при получаване на наследство. Вместо това депутатите се концентрираха върху новата мярка, която записаха в закона, а именно - предварителна защита на лице. Става въпрос за периода, в който свидетелят по наказателно дело все още не е включен в програмата за защита на свидетелите, а неговата сигурност трябва да бъде обезпечена веднага.  Гласуваните поправки дават възможност и за прехвърляне на защитени свидетели зад граница - мярка, която и досега е била предвидена в закона, но по-скоро по изключение.", "date": "2018.05.18", "title": "Отпадна пълната промяна на самоличността на защитен свидетел"}
{"url": "https://www.faktor.bg/bg/articles/dve-verizhni-katastrofi-na-am-trakiya", "text": "Три катастрофи с общо 10 автомобила затрудниха движението по АМ „Тракия” в ремонтирания участък в посока Бургас, съобщава кореспондент на bTV. На км 139 между Пловдив и Чирпан се удариха 4 коли. На около 2 км е другото произшествие – с три автомобила. Пак с толкова е и трета катастрофа отново в района. Няма информация за сериозно пострадали. Колите обаче са с големи щети. АМ „Тракия” е в ремонт между Пловдив и Стара Загора, като рехабилитацията на трасето ще продължи до края на юни.", "date": "2018.05.18", "title": "Три катастрофи с общо 10 автомобила на АМ \"Тракия\""}
{"url": "https://www.faktor.bg/bg/articles/okolna-sreda-finansira-merki-sreshtu-zamarsyavane-ot-bitovo-otoplenie", "text": "Общини със запрашаване на въздуха над нормата, в които основен източник на замърсяването е битовото отопление, могат да кандидатстват за пълно финансиране на мерки за справяне с проблема. Това съобщи министър Нено Димов при представянето на оперативна програма \"Околна среда 2014-2020\", като уточни, че възможността е валидна за местни власти, които вече имат изработена и действаща програма за подобряване на въздуха. Размерът на средствата за мерките за подобряване на въздуха е 111 млн. лв., съобщи ръководителят на Управляващия орган на ОПОС 2014-2020 Валерия Калчева. Над 1 млрд. лв. са договорените общо средства по оперативна програма \"Околна среда 2014-2020\" Средствата ще използват за подмяна на отоплителни уреди, присъединяване към мрежата на топлофикация или газифициране, където има възможност. Новите отоплителни тела ще трябва да отговарят на изискванията за екодизайн и енергийна ефективност, обясни Калчева. Бенефициент ще е съответната община, като тя ще определи домакинства с необходимост за преминаване към по-екологосъобразен начин на отопление. В момента на критериите за кандидатстване отговарят градовете Монтана, Видин, Смолян, Димитровград, София-град, Бургас и Благоевград. На следващ етап ще могат да се включат и другите общини, които вече ще имат изготвени програми. Министър Димов подчерта, че финансирането за домакинствата ще е 100% и разходите за подмяната ще са изцяло за сметка на оперативната програма. \"Програмата е съвсем ясно насочена към домакинствата и трябва да доведе до подобряване качеството на атмосферния въздух в конкретното населено място\", обясни министър Димов. Той подчерта, че Европейската комисия ще следи много стриктно за постигането на резултатите, а именно намаляване на фините прахови частици. По думите на Димов общините трябва много ясно да докажат, че заложените мерки ще постигнат устойчиви резултати. Позицията на ЕК е, че наличният ресурс не е достатъчен и затова трябва да е фокусиран върху общини и места, в които проблемът може да бъде трайно решен, допълни министър Димов. Според него местните власти най-добре знаят какъв е работещият подход за съответното населено място, тъй като проблемите и решенията не са еднакви за всички градове.", "date": "2018.05.18", "title": "\"Околна среда\" финансира мерки срещу замърсяване от битово отопление"}
{"url": "https://www.faktor.bg/bg/articles/yapontsi-zavedoha-dela-bili-nasilstveno-sterilizirani", "text": "Трима японци, стерилизирани насилствено в съответствие с правителствена политика преди десетилетия, заведоха дела за извинение и обезщетение, предаде Асошиейтед прес. Законът, целящ \"предотвратяването на нискокачествени наследници\", позволяваше на лекарите да стерилизират хора с увреждания. Тримата ищци искат общо 80 милиона йени (730 000 долара) обезщетение. Те са завели исковете си в Токио и в градовете Сендай и Сапоро в Северна Япония. Един от тях - 76-годишният Кикуо Коджима от Сапоро каза, че е решил да разкрие на хората тази политика. Той иска 11 милиона йени обезщетение за вреди, изразяващи се в загубата на способността му да има деца и в психологическо страдание във връзка с това. \"Същата грешка никога не бива да бъде повтаряна\", каза той пред репортери извън сградата на съда. \"Искам правителството да признае отговорността си\". Коджима е насилствено стерилизиран през 1960 г., след като бил лекуван от психично заболяване, когато бил на 19. Нямал избор и в болницата, където била извършена операцията, му казали, че \"ще бъде катастрофа, ако човек като теб има деца\", съобщава телевизията Ен Ейч Кей. Правителството заяви, че стерилизациите са били законни. Скорошните усилия на правозащитни организации и адвокати обаче разкриха доказателства, включително и медицински документи на пострадалите, подтикнали здравното министерство за първи път да извърши разследване. Група депутати в момента инициира възможни мерки за обезщетение.", "date": "2018.05.18", "title": "Японци заведоха дела срещу правителството - стерилизирало ги насилствено"}
{"url": "https://www.faktor.bg/bg/articles/novini/svyat/otide-si-ucheniyat-koyto-prognozira-razpada-na-savetskiya-sayuz", "text": "На 94 години почина Ричард Пайпс – човекът, който убеди Рейгън, че СССР ще се разпадне 5 година преди това да се случи. Пайпс е може би най-добрият съветолог на запада в средата на 70-те, шеф на департамента за Източна Европа в Съвета за национална безопасност на САЩ. Роденият в Полша през 1923 година Пайпс е професор по история в Харвардския университет, един от най-авторитетните съветолози от епохата на Студената война. Бил е член на Националния съвет за сигурност на САЩ и съветник на президента Роналд Рейгън по въпросите на съветско-американските отношения. Автор е на много книги, сред които най-известни са “Собственост и свобода”, “Руската революция”, “Режимът на болшевиките в Русия”, \"Двата пътя на Русия\" и др. Пайпс е този, който предрича, че Русия няма да намери път към Европа - заради бремето на пространствата, заради вечния паричен дефицит и заради законите като оръдие на държавата. Най-добрият изследовател на природата на руската власт доказва, че дори руските опозиционери имат слаба идейна връзка със западните демокрации. Привежда за пример не кой да е, а Солженицин: „Той беше фалшив пророк“. Още през 2007, преди 11 години, той пише:  \"От ден на ден Путин става все по-войнствен и агресивен. От месец на месец отношенията между Русия и Запада се влошават. Надявам се да не е така, но има риск да станем свидетели на нова форма на Студената война. Скоро руският въпрос може да стане по-опасен за Европа от ислямския\".", "date": "2018.05.18", "title": "Отиде си ученият, който прогнозира разпада на Съветския съюз"}
{"url": "https://www.faktor.bg/bg/articles/gerb-predsedatelyat-na-bsp-korneliya-ninova-si-pozvoli-da-izlazhe-balgarskite-grazhdani", "text": "Председателят на БСП Корнелия Нинова си позволи да излъже българските граждани. Това каза на брифинг в парламента Галя Василева от ГЕРБ по повод интервю на Нинова в национална медия тази сутрин. Днес БСП внесе в КЕВР национална гражданска подписка с искане държавата да спре сделката за ЧЕЗ. По думите на Василева в ефир Нинова е заявила, че подписите са събирани само в райони, в които оперира ЧЕЗ. В доказателство на противното от ГЕРБ показаха снимки, на които се вижда, че представители на БСП събират подписи в градовете Велико Търново, Русе, Габрово, Хасково, Стара Загора, Пловдив, Брацигово, Пещера, в които работят дружествата Енерго-Про и EVN.  Председателят на Подкомисията за наблюдение на дейността на КЕВР Валентин Николов от ГЕРБ посочи, че следващата седмица комисията ще обсъжда какви да са критериите, по които да бъде осъществена промяната в Закона за енергетиката във връзка с възможността КЕВР да се произнася по казуси като сделката с ЧЕЗ. Николов уточни, че към момента такива критерии не са разписани. Ще търсим смислени решения, които да удовлетворяват обществото и енергетиката, защото всяко едно действие може да породи абсолютно негативно противодействие от гледна точка на арбитражите и да ощетим потребителите, вместо да им помогнем, коментира Николов. За съжаление пак се стига до пиар акции и неща, които не създават продукт и добавена стойност, каза още той по отношение на действията на БСП.", "date": "2018.05.18", "title": "ГЕРБ: Председателят на БСП Корнелия Нинова си позволи да излъже българските граждани"}
{"url": "https://www.faktor.bg/bg/articles/makedonskoto-mvnr-iska-ot-es-korigirane-na-nepravilnoto-vpisvane-na-makedonskiya-ezik-v-dokumentite-ot-sreshtata-v-sofiya", "text": "Министерството на външните работи на Македония поиска от Европейския съюз да коригира погрешното обозначаване на македонския език в официалните документи от срещата на високо равнище между лидерите на Европейския съюз и страните от Западните Балкани, която се проведе в София в четвъртък, отбелязва скопското електронно издание МКД. В официалните документи на срещата на високо равнище в София езикът на Македония бе вписан като „език на Бившата югославска република Македония“. Външнополитическото ведомство в Скопие увери, че чрез Постоянната мисия на Република Македония в ЕС е изпратена официална реакция до съответните служби в Съюза. „В предишни или подобни случаи, както и сега, Министерството на външните работи редовно реагира с изискване за корекция и назоваване на езика като македонски. Тази практика е резултат от продължителния спор между Република Македония и Гърция\", се казва в изявление от МВнР на югозападната ни съседка.", "date": "2018.05.18", "title": "Македонското МВнР иска от ЕС \"коригиране на неправилното вписване на македонския език в документите от срещата на върха в София\""}
{"url": "https://www.faktor.bg/bg/articles/pedofil-napadna-detsa-v-uchilishte-v-sofiya", "text": "Педофил беше задържан в столично училище, потвърдиха за NOVA полицията и директорът на 17 СОУ в кв. „Западен парк“  Антоан Антонов. Мъжът се промъкнал в тоалетните и дърпал учениците.  Впоследствие той е бил арестуван и отведен в полицията. Подробностите се изясняват", "date": "2018.05.18", "title": "Задържаха педофил в столично училище, нападал децата в тоалетната"}
{"url": "https://www.faktor.bg/bg/articles/novini/svyat/die-zeit-zapadnite-balkani-se-prevarnaha-vav-vechnata-golyama-chakalnya-na-evropa-i-tam-kadeto-ima-zastoy-gnezdyat-zlite-sili", "text": "Европейският съюз се стреми да се превърне в геополитически играч. Но стъпките му в тази насока не са доброволни – Общността е принудена да се реши на конкретни действия заради външни сили – САЩ, Русия и Китай. Сега има регион, в който ЕС е могъл да се докаже като основна власт: Западните Балкани. Тук Брюксел може да бъде фактор, като какъвто трите световни сили не биха могли да се наложат. Или поне това предполагат данните на Европейската комисия. Общо 73% от търговията на страните от Западните Балкани е с ЕС, 5% с Китай и 4,8% с Русия. 72,5% от всички преки инвестиции в Западните Балкани идват от ЕС, 0,1% от Китай и 4,6% от Русия. И точно затова в рамките на срещата на върха в София европейските лидери призоваха за подновяване на перспективите за присъединяване към Общността на шестте държави от Западните Балкани. „Това е единствената перспектива за този регион\", заяви председателят на Европейския съвет Доналд Туск на пресконференцията, последвала срещата в българската столица. Все още обаче има съмнения за влиянието на ЕС на Балканите и във възможността Брюксел да насочи процесите в региона в своя полза, коментират в редакцията на германския национален ежедневник Die Zeit. ЕС проведе последната си среща на върха за Западните Балкани преди 15 години в Солун. В заключителния документ от 2003 г. се казва: „ЕС потвърждава своята пълна подкрепа за европейската ориентация на Западните Балкани: бъдещето на балканските държави е в Европейския съюз!\". Оттогава насам обаче се е случило твърде малко в посока на присъединяването на страните от региона към клуба на Брюксел. Западните Балкани се превърнаха във вечната, голяма чакалня на Европа. И там, където има застой, гнездят злите сили.  В малката Черна гора Мило Дуканович доминира политическия живот почти 30 години. Журналистите, които разследват връзките между управляващата партия и организираната престъпност, живеят в опасност и това бе припомнено съвсем наскоро със стрелбата срещу Оливера Лакич, работеща за водещото издание Vijesti.", "date": "2018.05.18", "title": "Die Zeit: Западните Балкани се превърнаха във вечната, голяма чакалня на Европа"}
{"url": "https://www.faktor.bg/bg/articles/liderite-na-zapadnite-balkani-blagodariha-za-usiliyata-na-balgariya-i-lichno-na-borisov-za-silnata-podkrepa", "text": "Министър-председателят Бойко Борисов проведе двустранни срещи с лидери на държавите от Западните Балкани след откриването на Виенския икономически форум в София, съобщиха от правителствената пресслужба.  Премиерите на Сърбия, Република Македония, Черна гора, Албания и Косово – Ана Бърнабич, Зоран Заев, Душко Маркович, Еди Рама и Рамуш Харадинай, бяха единодушни, че вчерашната среща с лидерите на ЕС е дала силна подкрепа от страните членки за европейската перспектива на Западните Балкани.  Лидерите благодариха за усилията на България и за личната ангажираност на министър-председателя Бойко Борисов за поставянето на дълго отлаганата тема „Западни Балкани“. По време на разговорите беше дадена положителна оценка на резултатите от Срещата, а Софийската декларация бе определена като добра основа и предпоставка за необратимостта на европейския път за страните.  На срещата между премиерите Борисов и Бърнабич фокусът на разговора беше поставен върху значението и ефектите от осъществяването на проектите за свързаност на Балканите. Посочено бе, че новата инфраструктура, транспортните коридори и добрата дигиталната свързаност са от ключово значение не само за шестте страни от региона, но и за развитието на целия континент.  Възможностите за реализирането на проектите беше обсъдено и с премиера на Косово Рамуш Харадинай. Министър-председателят Борисов акцентира върху това, че свързаността, добрата икономика и повишаването на стандарта на живот за хората в региона ще донесе и мир. „Спокойствието на Балканите е изключително важно за Европа и всички ние трябва да работим за разбирателството между отделните народи“, каза Борисов. Той посочи и че на Балканите няма малки и големи държави и най-важно е да се повиши БВП на целия регион. „По това се определя колко сме добри“, допълни българският премиер. „България е пример за нас и ние следваме това, което правите“, каза Рамуш Харадинай.  По време на среща между Бойко Борисов и министър-председателя на Република Македония Зоран Заев беше посочено, че подписаният между страните ни договор за добросъседство през миналата година е стимулирал интереса и процеса на изграждане на доверие към региона.", "date": "2018.05.18", "title": "Лидерите на Западните Балкани с благодарност за усилията на България и за личната ангажираност на Борисов"}
{"url": "https://www.faktor.bg/bg/articles/donald-tramp-es-e-uzhasen-targovski-partnyor", "text": "Американският президент Доналд Тръмп определи ЕС като \"ужасен\" търговски партньор на САЩ.   Така той отговори на изказването на председателя на Европейския съвет Доналд Туск, който по време на срещата в София заяви, че на Щатите не може да се разчита. Той коментира и решенията на Тръмп, като заяви, че \"с такива приятели не ти трябват врагове\".", "date": "2018.05.18", "title": "Тръмп:  ЕС е ужасен търговски партньор"}
{"url": "https://www.faktor.bg/bg/articles/za-kakvo-shte-si-govori-putin-s-radev", "text": "Перспективите на двустранното сътрудничество в различни области ще бъдат обсъдени на срещата между президента на Русия Владимир Путин и президента на България Румен Радев, съобщи днес пресслужбата на Кремъл, предаде ТАСС. На 22 май в Сочи президентът на Руската федерация Владимир Путин ще се срещне с президента на Република България Румен Радев, който ще бъде на работно посещение в Русия на 21 и 22 май. Българският държавен глава ще вземе участие в прояви, посветени на 140-ата годишнина от Освобождението на България в резултат на Руско-турската война от 1877-1878 г., се казва в съобщението, посочва \"Дарик\" Планирано е обсъждане на перспективите на руско-българското сътрудничество в различни сфери, а също така и обмяна на мнения по актуални международни и регионални въпроси. На 21 май в Москва президентът Радев ще разговаря с министър-председателя на Руската федерация Дмитрий Медведев. \"По време на преговорите планират да обсъдят актуални въпроси от руско-българското търговско-икономическо и културно-хуманитарно взаимодействие, реализацията на съвместни проекти в енергетиката, промишлеността, транспорта и други области\", се казва в съобщението. По-късно през деня в Большой театър президентът ще присъства на оперната постановка „Зигфрид“ от Рихард Вагнер на Софийската опера и балет. В сградата на българското посолство в руската столица Румен Радев ще разговаря с видни български и руски културни дейци и общественици.", "date": "2018.05.18", "title": "За какво ще си говори Владимир Путин с Румен Радев в Сочи?"}
{"url": "https://www.faktor.bg/bg/articles/borisov-kato-doydoha-tsipras-i-zaev-vse-edno-papa-izbrahme", "text": "Западните Балкани ще се превърнат в строителна площадка. Това е най-явният резултат от срещата на върха за интеграцията на държавите от региона. Това заяви министър-председателят Бойко Борисов по време на Виенския икономически форум. На форума след срещата на върха на лидерите на ЕС и Западните Балкани в София Борисов обърна внимание на множество инфраструктурни проекти, които предстои да се осъществят. \"Те са не само за Западните Балкани, те са в полза на Гърция, в полза на Румъния, в полза на България, в полза на Турция\", допълни премиерът. По думите на премиера Западните Балкани са се превърнали в една от най-важните теми за ЕС. За това и срещата била толкова успешна. \" Като дойдоха Ципрас и Заев, все едно папа избрахме – всички пляскат за името, радват се, беше много приятно\", обясни той . След откриването на форума премиерът проведе и двустранни срещи с лидерите на страните от Западните Балкани. В хода на срещите всичките лидери от държавите в региона бяха единодушни, че вчерашната среща е дала силна подкрепа от страните членки за европейската перспектива на Западните Балкани. Фокусът на срещата на Борисов с премиера на Сърбия Ана Бърнабич беше поставен върху значението и ефектите от осъществяването на проектите за свързаност на Балканите. Според двамата новата инфраструктура, транспортните коридори и добрата дигиталната свързаност са от ключово значение не само за шестте страни от региона, но и за развитието на целия континент. Тази тема Борисов коментира и с премиера на Косово Рамуш Харадинай. \"Спокойствието на Балканите е изключително важно за Европа и всички ние трябва да работим за разбирателството между отделните народи\", заяви Борисов. По думите на премиера свързаността, добрата икономика и повишаването на стандарта на живот за хората в региона ще донесат мир в региона. Премиерът посочи и че на Балканите няма малки и големи държави. От своя страна Рамуш Харадинай заяви: \"България е пример за нас и ние следваме това, което правите.\" На срещата с премиера на Македония Зоран Заев двамата се обединиха около това, че подписаният между страните ни договор за добросъседство през миналата година е стимулирал интереса и процеса на изграждане на доверие към региона. Премиерът ни се срещна още и с министър-председателя на Албания Еди Рама, както и с премиера на Черна Гора Душко Маркович.", "date": "2018.05.18", "title": "Борисов: Като дойдоха Ципрас и Заев, все едно папа избрахме"}
{"url": "https://www.faktor.bg/bg/articles/ade-markovski-vsichki-pokazaniya-na-brata-na-yoan-matev-veche-nyamat-stoynost", "text": "Ключов свидетел по делото срещу обвинения за убийството в Борисовата градина Йоан Матев се отказа от показанията си. Пред съда днес братът на Матев- Марсел, отказа да свидетелства, с което постави под въпрос доказателствата срещу Йоан. Адвокат Марин Марковски обясни пред Дарик, че по закон Марсел има право да не свидетелства заради роднинството си с подсъдимия. Той допълни, че всички разпити и показания на брата на Йоан вече няма стойност по делото.   Йоан Матев е обвинен за убийството на 16-годишният Георги Игнатов в Борисовата градина, което се случи 2 юни 2015 година. Братът на Йоан - Марсел Матев, беше ключов свидетел по делото. След като година и половина полицията не успя да разкрие престъплението именно Марсел отведе разследващите до оръжието, с което е бил убит Георги.   В показанията си Марсел разказал, че брат му му е признал, че е убил 16-годишното момче. Днес в заседателната зала Марсел Матев се възползва от правото си по закон да се откаже да свидетелства, ако може да уличи в престъпление свой роднина. Адвокат Марин Марковски обясни, че това означава, че всички разпити и показания на брата на Йоан вече няма стойност по делото.   „След като той е отказал да дава показания, съдът следва да приеме, че няма как да е свидетел той и няма право да му чете показанията. Роднините могат да отказват да дават показания. Дори когато веднъж са ги дали, могат да се откажат по-нататък да бъдат свидетели и те губят качеството си на свидетел. Могат да се четат само показанията на свидетел, който е дал показания, различни, или се е отказал. Но те, когато са роднини и се откажат, губят качеството на свидетел. Те не са свидетели вече. Съдията вече може да реши нещо друго“, посочи Марковски.   От прокуратурата обаче многократно уверяваха, че има достатъчно други доказателства срещу Йоан, макар и те да са косвени. Марковски обясни, че ако няма сигурни и точни доказателства по делото, освен показанията на Марсел, от които той се отказа днес, няма как Йоан да бъде осъден.   „Само косвени доказателства не са достатъчни, за да бъде осъден. Трябва да са много, да са категорични, да са ясни, недвусмислени. Ако не са така нещата, трябва да го оправдаят момчето и да се прибира“, допълни адвокат Марковски.   По делото са разпитвани и други свидетели, основно съученици на Йоан. Днес един от съучениците на подсъдимия - Георги Начев, отрече част от показанията си. Дълго време след убийството в медиите и социалните мрежи се разпространяваше клип, в който се вижда как момче се отдалечава от мястото на убийството. Полицията призоваваше всички, които имат информация за него, да съобщят на органите на реда. По време на разследването Начев е казал,  че е категоричен, че момчето от разпространявания клип е Йоан. Днес обаче той отрече да е познал момчето от видеото. В заседателната зала стана ясно, че Начев е искал да се види с майката на Матев, преди да свидетелства днес. Причината за исканата среща обаче така и не се изясни. Ако бъде признат за виновен, Йоан Матев ще получи наказание от 5 до 12 години лишаване от свобода, защото в момента на убийството е бил непълнолетен.", "date": "2018.05.18", "title": "Адв. Марковски: Всички разпити и показания на брата на Йоан Матев вече нямат стойност"}
{"url": "https://www.faktor.bg/bg/articles/politika/hlyab-i-pasti/kak-korneliya-ninova-slozhi-kray-na-litsemerniya-proekt-na-lilov-za-moderna-lyava-partiya", "text": "Според Карл Маркс, безспорния идеолог на левите сили по цял свят, основното противоречие в капиталистическото общество било това между труда и капитала. Тази теза е разбира се несъстоятелна, но това е тема на друг анализ. Факт е обаче, че милиони хора по цял свят вярват в нея и общо взето те определят себе си като „леви“. Убедени са, че поединично хората на труда са уязвими и ако работната заплата се определя на пазарен принцип, тези, чиито единствени доходи произтичат от техния труд са обречени да живеят в мизерия. Крайните „леви“ – комунистите – настояват работниците да овладеят предприятията, да „експроприират експроприираното“, дори ако за постигането на тази цел трябва да се пролеят реки от кръв. По-умерените „леви“ благоволяват да оставят предприятията на „капиталистите“, но настояват за колективно договаряне и правителствена намеса в икономиката, в полза на работещите и хората в неравностойно положение. Само ако има строга регулация, твърдят те, наемните работници ще получават прилично заплащане и по-добри условия на труда, по-кратък работен ден, повече отпуски и т.н. с гръм и трясък. Никъде заграбените капитали не бяха управлявани по-добре, в никоя комунистическа държава работниците не получиха по-добро заплащане от колегите им в „капиталистическите\" страни, никъде те не се радваха на по-добри условия на труд... Резултатите от действията на умерените „леви“ предизвикват остри дискусии. Според „левите“ държавата на благоденствието осигурила немислим просперитет за две поколения европейци (и не само европейци), а разграждането ѝ предизвикало много сътресения и опасности. Основният мотив на \"десните\" им критици е, че „левите“ мерки пораждат неконкурентоспособност. Обременени с висока цена на труда „капиталистите“ ще наемат по-малко хора, ще изнасят производства в чужбина и т.н. Това е разделението „ляво – дясно“ в икономическата сфера. В социалната обикновено „модерните леви“ подкрепят повече свобода за алтернативни на традиционните нрави стилове на живот, докато „десните“ защитават традиционния морал. Лицемерният проект на Александър Лилов за превръщането на БСП в „модерна лява партия“ позволи на столетницата за повече от две десетилетия да претендира, че е лява и европейска. След като тя бе оглавена от Корнелия Нинова  В началото на тази година, БСП влезе в остра полемика с лидера на ПЕС (и неин бивш лидер) Сергей Станишев относно т.н. „Истанбулска конвенция“. С това си действие партията застана до десните и крайно десните партии в Европа. Доскоро БСП подхранваше илюзиите, че ще остане на „леви“ позиции в икономическата сфера. Все пак партията обеща, че ще премахне „плоския данък“ (който самата тя въведе). И тази маска падна, когато Нинова се обяви гневно срещу „Плана Макрон“. „Ако Борисов защити превозвачите, аз първа ще му стисна ръката, но се съмнявам“ – заяви тя пред сборище от млади „социалисти“, изправена пред винил окичен с петолъчки. Както и да го погледнем обаче, планът „Макрон“ е „лява“ мярка. Той настоява правилата за шофьорите „тираджии” да бъдат еднакви в целия Европейски съюз. Т.е. да не може превозваческите фирми от по-бедните страни да експлоатират по-жестоко своите наемни работници и да подбиват цената на труда в по-заможните страни. Предвижда се и забрана на шофьорите да спят в камионите – което ще рече по-човешки условия на труд. „Лява“ мярка е изискването на всеки 3 седмици шофьорът тираджия да се прибира в родината си. Само така тези хора ще могат да създават здрави семейства. Друго изискване е на шофьорите да се плащат командировачни пари по нормите на държавата, в която са влезли. Това изискване не е нито ляво, нито дясно. То е мярка срещу нелоялна конкуренция. Но тъй като то ще доведе до заплащане на по-високи командировачни за работещите, логично е всяка „лява партия“ да го подкрепи. Както е логично „десните“ партии у нас да не се обявят по принцип срещу него, но да настояват, че България се нуждае от един дълъг, много дълъг „гратисен период“, през който фирмите да имат възможност да натрупат достатъчно средства, за да бъде цялата наша икономика толкова капитализирана, колкото и тази на западноевропейските страни. Логично е „десните“ да настояват, че печалбите, които нашите фирми изкарват от предоставяне на транспортни услуги между центрове в Западна Европа, са част от „кохезионната“ политика за Европейския съюз. Да убедят западните правителства, че щетите за техните граждани от една бедна и размирна източна част на континента биха били много, много по-големи, от тези причинени от овладяването на някои сфери на тяхната икономика, като транспорта и строителството от нашите фирми, които са по-конкурентноспособни, защото плащат по-ниски заплати, командировачни, предоставят по-малко придобивки и не изискват „командированите“ да се прибират често до домовете си. Ще е трудно да убедим германците и французите, че е „честно“ български шофьори, които спят в кабините и с месеци не се завръщат у дома си и получават български командировачни, докато извършват превози между Франция и Германия на по-ниска цена от местните фирми. Но с добра дипломация, може да убедим съответните правителства, че това е една дългосрочно полезна за тях „субсидия“, която ще бъде заработена, а не открадната, от която и тяхната икономика ще извлече ползи под формата на по-евтин транспорт и т.н. Но това са „десни“ аргументи. \"Левите\" би трябвало да настояват, че единственото, което произлиза от тези практики е възможността на българските „чорбаджии“ да експлоатират по-жестоко своите работници, да си купуват повече мерцедеси, луксозни вили и т.н. Преди 13 години, когато Сергей Станишев, след няколко гласувания, бе избран за премиер, заяви, че никога не би управлявал с Атака. Днес БСП, ВМРО, Воля, а и повечето от ГЕРБ си приличат с Атака като две капки вода! Щом очевидно БСП не е „лява“ партия, можем ли да я определим като „дясна“? При все че някои нейни критици се поддават на това внушение, подобна теза би била напълно несъстоятелна. Корнелия Нинова се обявява яростно против „Плана Макрон“, не защото иска да защити превозваческите фирми, а защото иска   Представители на нейната партия обичат да нападат „чуждите търговски вериги“, но не предлагат политики, които ще доведат до това наши търговски вериги да предлагат услуги в големите европейски градове. Никой не задава един прост въпрос. Защо вместо берачи на ягоди не изнасяме конфитюр? Защо берачите не могат да изкарват съпоставими доходи тук, а продукцията им да се търси по щандовете на английските супермаркети? За страна с малък пазар като нашата, идеи за преференции за местното производство в страните от ЕС трябва да са табу. Само ако изнасяме преработени храни, българското земеделие ще се изправи на краката си! България е силно заинтересувана от хармонизирането на законодателството в целия ЕС, от премахването на всякакви бариери, но и от това да ни предоставят един дълъг период на ниски данъци и такси, през който да капитализираме икономиката си и да изравним административния си капацитет с този на развитите страни и така, с течение на времето да изравним и доходите. БСП, а и всички про-руски партии целят обратното. Стремят се да изолират България (засега) в рамките на ЕС и НАТО, да противопоставят българското правителство и българското общество на решенията за по-дълбока интеграция на континента. Проектът за „модерна лява партия“ в България се провали и вече няма нужда дори от смокинов лист. Това стана възможно, защото избирателите на БСП никога не са били „леви“. Делението в България никога не е било „ляво – дясно“. От 140 години насам делението е по оста   Докато „социализмът“ се привижда у нас като някаква европейска мода, „левите идеи“ остават в периферията на политическия живот. Но русофилите създават безброй сътресения на държавата. В края на 19 век България едва се измъква от руската примка. Когато десетилетия по-късно бе поставен знак на равенство между комунизма и Русия, силата на комунистите рязко набъбна. Когато Съветският съюз се свлече, българските комунисти лансираха идеята за „модерна лява“ за пред света и „заедно с Русия за „Европа“ (ако може по-далеч от Америка)“ за пред избирателите. „Десните“ спечелиха всички дебати на Прехода – като се започне от премахването на партийните организации на работното място и деполитизацията на армията и полицията, като се мине през реституцията и приватизацията и се стигне до интеграцията в ЕС и НАТО. Но ако „десните“ спечелиха дебата, „левите“ си останаха сърцевината на \"елита\". „Червените бабички“ бяха излъгани, но „червените мобифони“ станаха новите капиталисти. Повечето от тях никога не бяха скъсвали пъпната си връв с Русия, а десните никога не формулираха  Когато Владимир Путин отново започна да отправя предизвикателства към Западния свят, България се оказа напълно неподготвена и неспособна да даде отпор! Руският президент може да бъде обвиняван в много грехове, но той по никакъв начин не е „ляв“. Той се опитва да разцепи Европейския съюз прикривайки се лицемерно зад традиционния морал и християнските ценности и като призова адептите си в Европа да се обявят срещу мерки на Брюксел, които както и да ги погледнем са по-скоро „леви“. Путин се опитва да съблазни големите западноевропейски страни като Германия и Франция с изгодни за тях предложения, ако го оставят да си вихри коня в източната част на континента. Малцина у нас обаче оценяват, че флирта на Кремъл с Берлин и Париж е огромна заплаха най-вече за нашата страна. Очаквано, изправени пред дилемата „леви ценности“, или Русия, българските „леви“ избраха Путин! Това, което все още липсва е ясна алтернатива, която да постави еманципацията от Москва като първи приоритет!", "date": "2018.05.18", "title": "Как Корнелия Нинова сложи край на лицемерния проект на Лилов за модерна лява партия"}
{"url": "https://www.faktor.bg/bg/articles/obshtestvo/zakon-i-red/tsacheva-proveryava-se-avtentichnostta-na-pismoto-ot-izbyagaliya-zatvornik-pelov", "text": "Прави се експертиза за автентичността на писмото от избягалия затворник Владимир Пелов, което беше изпратено до NOVA и до висши държавни институции. Това обяви във Варна министърът на правосъдието Цецка Цачева, цитирана от БТА.  По думите й експертите трябва да разберат и кога точно е писано.  Писмото представлява четири листа, подписани с името Владимир Пелов и е изпратено до медиите, президента и омбудсмана.  В него пише, че Пелов е невинен. Оръжието, което ползвал по време на бягството от затвора, не било с цел да убива.  Не се казва обаче как се е сдобил с него.", "date": "2018.05.18", "title": "Цачева: Проверява се автентичността на писмото от избягалия затворник Пелов"}
{"url": "https://www.faktor.bg/bg/articles/glavniyat-sekretar-na-mvr-pismoto-na-izbyagaliya-zatvornik-pelov-ni-be-predadeno-ot-zhurnalist", "text": "\"Издирването не е престанало за секунда дори. Въпросното писмо ни беше предадено вчера от журналист от българска медия. Предстои да се назначат съответните експертизи и да се уточни автентичността на това, че авторът е г-н Пелов\". Това заяви главният секретар на МВР Младен Маринов за издирвания затворник Владимир Пелов и писмото, което вчера бе разпространено и се твърди, че автор е самият беглец в ефира на БНТ. Припомняме, че Пелов и Радослав Колев избягаха от софийския затвор на 3 април. \"Има множество задържания. Но всъщност присъдите ги преценя съдът, така че мисля, че няма съмнение, че всичко е направено, съгласно закона\", допълни той. \"Смятам, че максимално постигнахме целта - от една страна да има сигурност, от друга да не затрудняваме излишно гражданите\", коментира Младенов работата по срещата на върха. \"Към момента разследващите са натоварени в най-големите градове - София, Бургас, Варна. Слънчев бряг е най-горещият курорт по нашето Черноморие, така че от гледна точка на престъпността е най-рисков\", обясни главният секретар на МВР.", "date": "2018.05.18", "title": "Главният секретар на МВР: Писмото на избягалия затворник Пелов ни бе предадено от журналист"}
{"url": "https://www.faktor.bg/bg/articles/detsa-kradat-hrana-ot-detski-gradini", "text": "Деца крадат храна от детски  градини в Монтанско. Случаите са от последните няколко дни. Две момчета на 12 години са разбили и обрали две детски заведения. Взели са играчки, месо, мляко. Дори си изпържили яйца и се нахранили в кухнята на едната детска градина. Едната обрана детска градина е „Синчец” в град Брусарци, другата - в село Крива бара. В тази в Брусарци са влезли през почивните дни, като са срязали мрежата на малък отдушник на първия етаж, проникнато е през прозорец, претърсили са всички помещения и са взели – много играчки и помагала. В другата детска градина са влезли, като са изкривили метална решетка, счупили са прозорец. Оттам са взели основно хранителни продукти. Именно там си изпържили яйца. Тепърва ще се установява какъв е мотивът: дали са го направили от глад или е чисто хулиганство", "date": "2018.05.18", "title": "Глад или вандалство: Деца крадат храна от детски градини"}
{"url": "https://www.faktor.bg/bg/articles/nezakonni-stroezhi-se-poyaviha-na-plazh-kabakum-kray-varna", "text": "Незаконни строежи никнат на плаж „Кабакум” край Варна. Конструкциите заемат голяма част от ивицата, но, оказва се, никой няма представа кой и как ги издига. В общината не знаят кой е новият наемател на плажа и при тях няма внесени документи за обекта - разрешително или одобрена схема. Една от конструкциите е на метри от водата. Тя е дървена, няма излят бетон, но е достатъчно масивна. В страни от нея има още една. Кога се е появила - не е ясно. Двете конструкции предизвикаха сериозно недоволство в социалните мрежи. Когато екип на NOVA се появи на мястото, работниците на двата строежа се разбягаха. „Извършени са две проверки”, заяви Николай Няголов от Община Варна. „При първата на всички работници, които са имали лични документи, са им съставени актове. Към момента на проверката, не е имало представители на възложителя”, обясни Няголов. При втората проверка не са намерили работници.", "date": "2018.05.18", "title": "Незаконни строежи се появиха на плаж „Кабакум” край Варна"}
{"url": "https://www.faktor.bg/bg/articles/mateo-salvini-se-zakani-da-izgoni-vsichkite-500-hilyadi-nelegalni-imigranti-v-italiya", "text": "Популистките планове водят Италия към сблъсък с Брюксел, пише британският вестник The Times. Италианските политици, които са на път да формират правителство и вчера не успяха да представят кандидат за премиер пред президента, Плановете им обаче да отпишат милиарди евро италиански дълг предизвикаха сътресения на пазарите. Те реагираха на документ, че партията „Пет звезди“ иска Италия да напусне еврозоната и има намерение да отпише 250 милиарда дълг. Въпреки, че партиите, които готвят правителство, обявиха, че нямат намерение да напускат еврозоната, слуховете повлияха негативно на италианските дългови книжа. Лидерът на Лигата Матео Салвини заяви, че това е „игра по финансовите върхове“ и смята да продължи с плановете за намаляване на данъците, ранно пенсиониране и пари за безработните. В изтеклия документ също се говори за намерение на Италия да се откаже от санкциите срещу Русия. Матео Салвини също така критикува комисаря по миграцията на ЕК Димитрис Аврамопулос, който призова новото италианско правителство да не променя миграционната си политика. Той каза за него: „Чухме един неизбран комисар да казва, че Италия трябва да прави това, което е правила винаги – да си свали панталоните“. Салвини се закани да изгони всичките 500 хиляди нелегални имигранти в Италия и да намали наполовина разходите за мигрантски центрове, използвайки парите, за да финансира експулсирането.", "date": "2018.05.18", "title": "Матео Салвини се закани да изгони всичките 500 хиляди нелегални имигранти в Италия"}
{"url": "https://www.faktor.bg/bg/articles/senator-strategicheskite-resheniya-na-turtsiya-sa-vse-poveche-i-poveche-v-razrez-s-amerikanskite-interesi", "text": "В САЩ одобриха проектозакон за бюджета за националната отбрана за 2019 г.,който включва разпоредба, която би спряла всяка продажба на военно оборудване за Турция, докато министърът на отбраната Джеймс Матис не представи доклад за състоянието на американско-турските отношения пред комисиите по отбрана на Конгреса, съобщава електронното издание на гръцкия вестник Kathimerini. Предложеието бе одобрен с 60 гласа „за“ и един „против“ и ще бъде последван от разискване по различни изменения. Подобна процедура ще има и в Сената. Ако тази разпоредба влезе в сила след края на дебата, ограниченията, наложени за военните доставки на Турция, ще засегнат продажбите на F-35 Lightning II JSF и F-16 Fighting Falcon, CH - 47 хеликоптера Chinook, H-60 Blackhawk и ракети Patriot.  Бюджетът за национална отбрана на САЩ за 2019 г. се очаква да бъде приет през следващия месец, поясняват от редакцията.  По-рано трима американски сенатори внесоха мярка , целяща да блокира доставките на изтребители F-35 на „Локхийд Мартин“ за Турция, съюзник на НАТО и една от деветте страни-партньори, участващи в производството на високотехнологичните въздухоплавателни средства, неуловими за радарите. Предложението дойде от републиканците Джеймс Ланкфорд и Том Тилис и Джийн Шахин от Демократическата партия, при това на фона на влошаването на отношенията между Вашингтон и Анкара, която подкрепя борбата срещу „Ислямска държава“, но възразява срещу помощта, която САЩ оказват на кюрдите в Северна Сирия.  Тримата сенатори направиха съвместно изявление, в което изразиха загриженост, че турският президент Реджеп Тайип Ердоган е поел по „път на безразсъдно управление и пренебрегване на върховенството на закона\". „Стратегическите решения на Турция, за съжаление, са все повече и повече в разрез с американските интереси, а понякога и срещу тях. Тези фактори правят прехвърлянето на чувствителната технология за F-35 и най-съвременните възможности на режима на Ердоган все по-рисковано\", предупреди Ланкфорд в изявление. Турция планира да закупи повече от 100 самолета F-35. Турските компании са участвали в производството на части за боеприпасите, а Анкара трябва да започне да получава първите си самолети в рамките на една година.", "date": "2018.05.18", "title": "Сенатор: Стратегическите решения на Турция са все повече и повече в разрез с американските интереси"}
{"url": "https://www.faktor.bg/bg/articles/novini/svyat/morgan-stanley-prognozira-retsesiya-v-rusiya-zaradi-novite-sanktsii-na-sasht", "text": "Засилването на американските санкции против структуроопеделящи руски държавни компании ще доведе до рецесия на руската икономика, прогнозират анализатори на Morgan Stanley. При това експертите отбелязват, че негативният ефект няма да може да ъде неутрализиран дори от ръкт на цените на нефта до 70 долара за барел. Пред РБК експертът на Danske Bank Владимир Миклашевски, най-силно отрицателно влияние върху руската икономика ще има затварянето на външните пазари за руските експортни стоки: нефте, нефтопродукти, селскостопанска продукция, метали и др.", "date": "2018.05.18", "title": "Morgan Stanley прогнозира рецесия в Русия заради новите санкции на САЩ"}
{"url": "https://www.faktor.bg/bg/articles/novini/svyat/sasht-mozhe-da-nalozhat-sanktsii-protiv-severen-potok-2", "text": "Съединените щати са обезпокоени от продължаващото развитие на проекта \"Северен поток-2\" и не изключват въвеждането на санкции, тъй като той засяга \"въпроси на сигурността\", съобщи заместник-помощник държавния секретар на САЩ Сандра Оудкърк, съобщава Bloomberg. САЩ се противопоставят на проекта, смятайки, че той ще засили зависимостта на Европа от руския газ. \"Безпокойство буди и факта, че \"Северен поток-2\" може да бъде използван от Русия да монтирането на оборудване за следене по цялото протежение на тръбопровода в Балтийско море\", заяви Оудкърк. Тя съобщи, че проектът може да попадне под санкции в рамките на закона за противодействие на противниците на САЩ (Countering America's Adversaries Through Sanctions Act, CAATSA), приет през август  2017 година.  По думите на Оудкърк, този документ позволява на властите на САЩ да противодействат на всякакви руски енергийни протести.", "date": "2018.05.18", "title": "САЩ може да наложат санкции против \"Северен поток-2\""}
{"url": "https://www.faktor.bg/bg/articles/zhelyo-boychev-sled-promenite-v-zakona-za-energetikata-se-kazva-yasno-che-kevr-razreshava-razporezhdaneto-s-imushtestvo-na-energiynite-druzhestva", "text": "След промените в Закона за енергетиката се казва ясно, че КЕВР разрешава разпореждането с имущество на енергийните дружества. Това каза пред журналисти заместник-председателят на ПГ на „БСП за България“ Жельо Бойчев след брифинга на ГЕРБ за подписката на БСП, която те внесоха в КЕВР, предаде репортер на Агенция „Фокус“. Във връзка с казаното от депутата от ГЕРБ Валентин Николов, че все още няма критерии за спиране на сделка от страна на КЕВР, Жельо Бойчев заяви, че към настоящия момент има промяна в Закона за енергетиката, където ясно се казва, че регулаторът разрешава разпореждането с имущество на енергийните дружества. На въпрос дали това ще важи със задна дата, Жельо Бойчев обясни: „Няма задна дата. Докато нямаш прехвърляне на собствеността, нямаш сделка. За да имаш прехвърляне на собствеността, трябва да имаш разрешение на КЕВР“, заяви Бойчев. Според него е добре ГЕРБ да следи опозицията, но е и добре управляващите да се съобразяват и с предложенията на БСП.", "date": "2018.05.18", "title": "Жельо Бойчев: Защо КЕВР разрешава разпореждането с имущество на енергийните дружества?"}
{"url": "https://www.faktor.bg/bg/articles/novini/balgariya/tsvetanov-se-sreshtna-sas-starshi-izsledovatelya-v-atlanticheskiya-savet-vav-vashington-ian-bzezhinski", "text": "Председателят на Комисията по вътрешна сигурност и обществен ред и председател на ПГ на ГЕРБ Цветан Цветанов разговаря с председателя на Мюнхенския форум за сигурност посл. Волфганг Ишингер. Това се случи по време на международния форум за сигурност „ГЛОБСЕК“, който се провежда в словашката столица Братислава.  Цветан Цветанов подчерта важността на форума „ГЛОБСЕК“ като еквивалент на Мюнхенския форум в региона на Централна и Източна Европа, който дава възможност на заинтересованите страни от региона, в лицето на представители на изпълнителната, законодателната власт, академици и изследователи, да обсъждат общите предизвикателства пред сигурността.  Волфганг Ишингер обърна внимание от необходимостта от такъв дебат на високо ниво и важността да не се пренебрегва влиянието на геостратегическата ситуация върху сигурността на Централна и Източна Европа. Двамата се обединиха около нуждата от силно присъствие на ЕС в Западните Балкани като гаранция за мира и развитието на страните от тази част на Европа.", "date": "2018.05.18", "title": "Цветанов разговаря с председателя на Мюнхенския форум за сигурност посл. Волфганг Ишингер"}
{"url": "https://www.faktor.bg/bg/articles/novini/svyat/v-putinova-rusiya-oblichat-detsata-v-uniformata-na-ruskoto-gestapo", "text": "В навечерието на 9 май, който в Русия се празнува като Ден на победата над фашистка Германия, онлайн магазин започна продажба на детски костюм \"Форма на НКВД, образец 1943 година\". Цената е 6 000 рубли (около 100 долара).  Допълнително могат да бъдат купени кобур, кожени ботуши и пагони. На сайта на магазина е отбелязон, че всички бройки са изкупени и вече трябва да се правят индивидуални заявки за униформата. НКВД (Народен комисариат на вътрешните работи), наричан \"съветското Гестапо\" е по същество политическа полиция. Известен е с политическите репресии, която упражнява по времето на Йосиф Сталин и с милионите жертви. Началник на НКВД е Л. Берия. Но подобни явления в Русия не са рядкост. На малките руснаци предлагат да заспиват в креватчета, които имитират танк и дори ракетната установка \"Бук М-1\", с която беше свален малайзийския самолет и загинаха 298 души.", "date": "2018.05.18", "title": "В путинова Русия обличат децата в униформата на руското \"гестапо\""}
{"url": "https://www.faktor.bg/bg/articles/sergey-skripal-e-izpisan-ot-bolnitsata", "text": "Сергей Скрипал е изписан от болница, съобщиха \"Руптли\" и Би Би Си. Бившият двоен агент и дъщеря му Юлия  бяха открити на пейка в английския град Солсбъри в безпомощно състояние в началото на март.  Британското разузнаване веднага обяви, че са отровени с нервнопаралитично вещество \"Новичок\". Великобритания обвини за това Русия.", "date": "2018.05.18", "title": "Сергей Скрипал е изписан от болницата"}
{"url": "https://www.faktor.bg/bg/articles/shofiraliyat-piyan-yermonah-spiridon-bez-pravo-da-sluzhi-polovin-godina", "text": "Йермонах Спиридон, който бе хванат да шофира с близо 3 промила алкохол в издишания въздух навръх Великден, няма да има право да извършва служби в следващите шест месеца, съобщава \"Дарик\".   Решението бе взето от Светия Синод седмица след като Видинската митрополия освободи духовника от длъжността игумен на Чипровския манастир.   Най-младият игумен у нас бе проверен от пътни полицаи в Монтана на 6-и май. Оказа се, че е седнал зад волана на служебния \"Мерцедес,\" собственост на светата обител, с 2,59 промила в кръвта.", "date": "2018.05.18", "title": "Шофиралият пиян йермонах Спиридон без право да служи половин година"}
{"url": "https://www.faktor.bg/bg/articles/makedoniya-predlozhi-novoto-si-ime-republika-ilindenska-makedoniya", "text": "Македонските медии днес съобщават, че по време на преговорите за разрешаване на спора за името между властите в Скопие и Атина, е направено ново предложение - \"Република Илинденска Македония“. \"То е направено от македонска страна по време на преговорите\". Това са съобщили дипломатически източници пред вестник \"Коха\" и изданието А1ОН. Според двете медии новото наименование ще бъде за цялостно използване - в страната и по света.  Припомняме, че вчера в София двамата премиери на Република Македония и Гърция - Зоран Заев и Алексис Ципрас проведоха среща, на която \"дадоха пълна подкрепа за постигнатото от техните външни министри Никола Димитров и Никос Кодзияс по време на преговорите\". Според Заев \"двете страни вече имат вариант за разрешаване на спора.", "date": "2018.05.18", "title": "Македония предложила новото си име: Република Илинденска Македония"}
{"url": "https://www.faktor.bg/bg/articles/antoniy-galabov-makron-iska-izgrazhdane-na-dinamichno-yadro-na-es-imame-myasto-tam", "text": ". Президентът на Франция Еманюел Макрон има смела идея за развитието на Еврозоната. Това каза в сутрешния блок „Добро утро, България“ на Радио \"Фокус\" политологът проф. Антоний Гълъбов. Той обясни, че намеренията на държания глава са за създаване на самостоятелен парламент на страните от Еврозоната и изграждане на динамично ядро на ЕС от страните членки на Еврозоната. Българските показатели и в макроикономически, и във финансов план, дават основание да се смята, че страната ни е добре дошла в страните, използващи единната валута. \"В този смисъл българските показатели и в макроикономически, и във финансов план, дават основание да се смята, че България би била добре дошла в рамките на страните, използващи общата валута, така че аз смятам категорично, че можем да разчитаме на подкрепата на Франция в това отношение. Разбира се, това ще е процес, който ще отнеме две или три години, може би дори малко повече. Условието, което беше поставено пред България е България първо да се присъедини към банковия механизъм, към единния регулативен механизъм за контрол върху банковия сектор, който беше въведен след финансовата криза от 2008 г. Това е условието, за да можем да влезем в режима на тази форма, която се нарича ERMII, и която според мен не е много коректно наричана „чакалня на Еврозоната“, но престоят в нея е между две и три години. Така че отново говорим за относително ясен времеви хоризонт, който изисква определен тип усилия от наша страна\", коментира още проф. Антоний Гълъбов. Той каза oще, че срещата ЕС - Западни Балкани, която се проведе в София, е важен тласък за процеси, които са изгубили инерция и посока, и допълни, че оттук нататък е важно всяка една от страните, включително и тези от Западните Балкани, да осмислят и идентифицират своя интерес в този процес.", "date": "2018.05.18", "title": "Антоний Гълъбов: Макрон иска изграждане на динамично ядро на ЕС, имаме място там"}
{"url": "https://www.faktor.bg/bg/articles/novini/balgariya/k-karakachanov-svetiyat-sinod-se-poddade-na-natisk-ot-strana-na-rusiya-za-makedoniya", "text": "\"Не може на бялото да кажеш черно. Само защото си лидер на опозицията, да не можеш да излезеш и да си пречупиш езика, за да кажеш Срещата на върха ЕС-Западни Балкани е успех, е грозно. Вчерашната среща бе историческа. За пръв път в новата ни история се случва такова нещо. На една маса седнаха Гърция и Македония, Сърбия и Косово. Защо да не кажеш, че това е успех? БСП, когато са били на власт, предриели ли са някаква подобна инициатива? Това доказва, че поговорката за ада и казаните е вярна\", коментира пред бТВ министърът на отбраната Красимир Каракачанов позицията на Корнелия Нинова, която заяви, че срещата не е имала конкретни резултати.  \"Никога не съм търсил подкрепата на БСП и Корнелия Нинова. Тя даже не ми трябва. За мен беше нормално да обясня на всички за модернизацията на армията. Виждате, че нямам проблем. Искам 1,5 млрд., Владислав Горанов ми дава 1,8 млрд. И БСП да спрат да говорят неистини, че заради тях е променен Закона за КЕВР. Това стана благодарение на внесения законопроект от депутатите на ВМРО. Там не стои нито един подпис на депуат от БСП\", заяви той.  \"Според мен Гърция и Македония са на една ръка разстояние от сделка за името. Важно е този изкуствен спор за името да приключи, защото това пречи на еврочленството на Скопие. За мен няма абсолютно никакво значение дали ще се казва Илинденска Македония, Северна Македония, Вардарска Македония. Ние нямаме проблем с името. Описали сме нашите претенции и от какво няма да отстъпим в Договора за добросъседство. В отношенията между България и Македония се бъркаха трети страни и това е причината да изгубим толкова много време\", каза още Каракачанов. По думите му, Светият синод се е поддал на натиск от страна на Русия и Вселенския патриарх, за да откажат помощ и сътрудничество на МПЦ, което е в противоречие с интересите и желанията на българския народ. \"Темата за Иран измести малко фокуса и отново показа двоен стандарт. Тогава, когато искаш да отнемеш бизнеса на няколко Източноевропейски държави, не ти трябва единството на Европа. Тогава, когато обаче ти се нарушават икономическите интереси в Иран, искаш единна и силна позиция на ЕС. Това е двоен стандарт и ние не трябва да си мълчим. Темата за превозвачите е обяснена твърдо от Бойко Борисов и Ивайло Московски. Еманюел Макрон и Ангела Меркел видяха тировете и чуха гласа на българските превозвачи. Това също е успех на срещата в София\", категоричен беше Каракачанов.  \"Явно някой го е страх да предприеме по радикални мерки срещу ислямизацията. Бяхме се разбрали нашето предложение за Закон за вероизповеданията да бъде обсъден на широка основа и изведнъж беше внесен варианта на ДПС. Не беше колегиално. Нека сега БСП, ГЕРБ и ДПС да обясняват как ще се спират разни пастори и проповедници, които си правят каквото искат. Трябва да спрем да се делим на ние и те по важните теми в държавата\", завърши вицепремиерът.", "date": "2018.05.18", "title": "К. Каракачанов: Светият синод се поддаде на натиск от страна на Русия за Македония"}
{"url": "https://www.faktor.bg/bg/articles/kristalina-georgieva-balgariya-tryabva-da-se-gordee-s-uspeha-ot-sreshtata-v-sofiya", "text": "\"Западните Балкани са там, където ние бяхме през 90-те години. Те пропуснаха първия си шанс. Когато ние тръгнахме към ЕС с всички подобрения, които направихме, те бяха във война\". Това заяви за \"Здравей, България\" бившият еврокомисар и главен изпълнителен директор на Световната банка Кристалина Георгиева.  Тя коментира и ангажимента на ЕС да отпусне средства за Западните Балкани, за да ги стимулира да направят реформите, които ще ги отведат в блока:  \"Тези 10 милиарда, за които говорихме вчера, са от една страна финансиране, което идва от Комисията - около 1 млрд. грантове за подпомагане на развитието на инфраструктурата - физическа и дигитална, но и за изграждане на човешкия капитал в тези страни. Те са и финансиране от Международните банки за развитие. Третото е финансиране от самите страни. Това, което ние, международните финансови организации ще поемем, в по-голямата си част са заеми при много изгодни условия\".  \"Едва ли ние, българите, ще се бъркаме в джобовете за тези пари, за да помагаме. Защото това ще стане за сметка на фондовете. Нашето участие във фондовете е на нетен бенефициент, и то немалко\", допълни Георгиева, като поясни, че България получава еквивалент на 4% от брутния си продукт от европейските фондове. Приблизително толкова е и растежът на България.   \"България има повод да се гордее с успеха, който беше постигнат вчера на тази среща. Между самите страни на Западните Балкани има повече доверие и възможност да решават трудни въпроси. Между ЕС и Западните Балкани също има повече доверие\".", "date": "2018.05.18", "title": "Кристалина Георгиева: България трябва да се гордее с успеха от срещата за Западните Балкани"}
{"url": "https://www.faktor.bg/bg/articles/novini/svyat/kilauea-otnovo-se-aktivizira-izhvarli-pepel-na-9-kilometra-vav-vazduha", "text": "Хавайският вулкан Килауеа отново се активизира.  В последните часове от кратера е изхвърлена пепел на 9 километра във въздуха. Учени прогнозират серия от мощни изригвания вероятно още през следващите часове. Властите посъветваха жителите на остров Хавай да потърсят убежище, тъй като нивата на отровни газове във въздуха рязко се увеличиха. Вятърът може да отвее дима в посока Хило – най-големия град на острова и популярен туристически център, предупреди хавайската Гражданска защита. Заради повишените нива на серен диоксид бяха затворени училищата в Пахоа – на 40 км от Килауеа, където лава унищожи 26 къщи и принуди 2000 души да се евакуират.", "date": "2018.05.18", "title": "Килауеа отново се активизира, изхвърли пепел на 9 километра във въздуха"}
{"url": "https://www.faktor.bg/bg/articles/novini/balgariya/radev-kato-ne-mozhe-da-pravi-dobro-zapochna-da-se-zanimava-s-podrivna-rabota", "text": "Илиян василев Нека някой да обясни - какви са предметните ползи от посещението на президента в Русия, извън протоколната част и клишета на прес-съобщения, за потвърденото високо равнище на двустранните отношения, за ролята на България като мост, за значението на отношението на Русия за ЕС и други общи фрази за братските, славянските, исторически и т.н. корени, включително високата оценка на личния принос на президента Радев? Отговорът може да дойде като се реагира на въпросите:  Какво точно от двустранния дневен ред налага това посещение да се осъществи сега? Какво ще реши тази визита - президентът трябва да има мандат да говори по всички теми от съвместните проекти. Може и да има мандат - добре е да се знае. Това в чисто икономически и бизнес план. Какъв бизнес и ползи за България в Русия Радев може да договори? Защото от години сме на кота НУЛА. За това има постоянен мандат ab initio. В действителност - Борисов го изтласка тотално от европредседателството и той се чуди къде да намери поле за действие. Като не може да прави добро, започна да се занимава с подривна работа.  Ако няма задоволителни отговори - посещението на Радев няма да се отличава много от посещението на Сидеров. Предварително казвам, не върви номерът с културата - защото срещата е в Сочи - плаж, пясъци.  Ако остане само протоколната част - куртоазията - то това е провал от политическа гледна точка - защото посещението е на фона на режим на санкции, безпрецедентно влошени отношения между ЕС/НАТО и Русия. Макрон ако и когато ходи, ще говори по теми, по които Радев само може да слуша.", "date": "2018.05.18", "title": "Радев като не може да прави добро, започна да се занимава с подривна работа"}
{"url": "https://www.faktor.bg/bg/articles/novini/svyat/ilindenska-makedoniya-v-sofiya-zaev-i-tsipras-se-razbrali-za-tova-ime", "text": "Република Илинденска Македония е новото предложение за името, което, според дипломатически източници, Скопие предлага в преговорите за разрешаване на десетилетния спор с Атина. Това съобщава македонската медия A1 On, цитирана от агенция \"Фокус\". Пояснява се, че новото име ще бъде за обща употреба, както настояват гърците. До този момент най-спряганото име беше „Република Горна Македония“, написано отделно и с превод на английски. Източници на A1 On обаче твърдят, че след последния разговор в София, министър-председателите на двете страни Алексис Ципрас и Зоран Заев са се спрели на предложението Република Илинденска Македония. Ако се стигне до споразумение за международно име на държавата, то трябва да бъде записано в ООН, а след конституционни промени да бъде прилагано за всестранна употреба. „Гърция и Македония са постигнали напредък в продължаващите преговори по отношение на името на страната, но „още не сме в позиция да говорим за споразумение“\", заявява ръководителят на кабинета в Атина Алексис Ципрас след разговора в София с македонския си колега Зоран Заев. Гръцкият премиер говори пред репортери след срещата на върха между ЕС и Западните Балкани в София след преговорите с македонския премиер Зоран Заев, който по-рано заяви, че двамата лидери са обсъдили „едно [конкретно] решение на спора за името, което би било приемливо за и двете страни\". „Ние покрихме голяма част от разстоянието, но все още има път за изминаване“, подчерта Ципрас, като същевременно допълни, че са налице редица въпроси, които възпрепятстват напредъка в преговорите с посредничеството на ООН за решаване на десетилетния спор между двете съседни страни. „Разглеждаме обстойно всички подробности, но все още не сме в състояние да говорим за споразумение. И двамата бихме искали да видим резултата за срещата на върха на ЕС в края на юни\", допълни гръцкият премиер.", "date": "2018.05.18", "title": "Илинденска Македония - в София Заев и Ципрас се разбрали за това име?"}
{"url": "https://www.faktor.bg/bg/articles/novini/svyat/bashar-asad-pri-putin-v-sochi", "text": "Руският президент Владимир Путин е имал работна среща със сирийския си колега Башар Асад в руския курорт Сочи. Според съобщение на Кремъл двамата лидери са обсъдили бъдещите стъпки за политическо уреждане на сирийската криза, както и плановете за икономическо възстановяване на Сирия. Путин го поздравил за \"успехите на правителството в борбата с тероризма\", а Асад се похвалил, че през последните месеци в Сирия са се случили \"множество позитивни промени\". Путин и Асад се видяха за последно на 11 декември в руска военна база в Сирия.", "date": "2018.05.18", "title": "Башар Асад при Путин в Сочи"}
{"url": "https://www.faktor.bg/bg/articles/novini/balgariya/tsvetan-tsvetanov-na-forum-za-globalnata-sigurnost", "text": "Срещата се състоя по време на панела “Западът и Русия: справяне с предизвикателствата”, в който Бжежински участва.  В дискусията участваха още председателят на Комисията по образование и наука в руската Дума Вячеслав Ниноков, председателят на Мюнхенския форум за сигурност посл. Волфганг Ишингер и директорът на „Карнеги Европа“ посл. Томаш Валашек.  Основен акцент по време на панела бе поставен върху нуждата от диалог, като бе подчертано, че въпреки декларативната готовност на Русия, неговото възобновяване не е възможно заради действията на страната в Крим, Донбас и редица други региони. Ситуацията в Донбас бе откроена като един практичен пример за това как разрешаването й е предпоставка за начало на разговора между Русия и Запада.  Двамата обсъдиха предизвикателствата в геостратегическото пространство пред евроатлантическите партньори.  Цветанов запозна Бжезински с успеха на Срещата на върха на ЕС и Западните Балкани в София.  На свой ред Бжежински поздрави Цветанов за този акцент върху региона на Българското председателство и подчерта, че подобно внимание и присъствие на Европа в Западните Балкани е правилният път за запазване на спокойствие и просперитет в региона и предотвратяването на геостратегически вакуум.", "date": "2018.05.18", "title": "Цветан Цветанов на форум за глобалната сигурност"}
{"url": "https://www.faktor.bg/bg/articles/novini/balgariya/oleg-popov-snimkata-na-mosta-na-vlyubenite-na-makron-merkel-i-mey-sas-sigurnost-ne-e-sluchayna", "text": "Срещата на върха ЕС-Западни Балкани приключи. До реално решение за евроинтеграцията на страните от региона не се стигна, но се даде тласък на темата.  \"До някакъв огромен резултат не може да се каже, че се е стигнало. Но беше направен значителен прогрес за Балканите. Македония и Гърция са сближили позициите си. Косово и Сърбия също се срещнаха. Прогресът и ролята на България в европейската политика е изключително голям\", отбеляза репортерът на Bulgaria ON AIR Гергана Венкова.  По нейни думи организацията на събитието е била на изключително добро ниво, тъй че евролидерите не са усетили никакви проблеми или притеснения.  \"Важно е да уточним, че имаше червен килим. Опитните политици малко или много позират пред камерите. Тереза Мей отстъпваше назад. Дори поиска да бъде най-отзад на груповата снимка. Нейната роля е почти изчерпана в тази група от политици. Снимката на Моста на влюбените на Макрон, Меркел и Мей не беше обявена, но със сигурност не е случайна\", подчерта фоторепортерът на Bulgaria ON AIR, акредитиран да отразява събитието, Олег Попов.  Темата за превозвачите и готвения \"Закон Макрон\" също намери своето място на масата за преговори на срещата.  \"Темата за мобилността беше поставена на масата за преговори. Все още не е ясно кое от \"Закон Макрон\" е отпаднало. Борисов отбеляза, че прогрес има. Може би има известни поправки, но тепърва ще става ясно какви са\", поясни Венкова в \"България сутрин\".  За финал на разговора журналистите обобщиха, че дори и срещата да е режисирана – лидерите на Балканите споделяха идеи, разговаряха и казваха с какво не са съгласни, а това е добра стъпка напред. Прочети още на:  Срещата на върха ЕС-Западни Балкани приключи. До реално решение за евроинтеграцията на страните от региона не се стигна, но се даде тласък на темата.  \"До някакъв огромен резултат не може да се каже, че се е стигнало. Но беше направен значителен прогрес за Балканите. Македония и Гърция са сближили позициите си. Косово и Сърбия също се срещнаха. Прогресът и ролята на България в европейската политика е изключително голям\", отбеляза репортерът на Bulgaria ON AIR Гергана Венкова.  По нейни думи организацията на събитието е била на изключително добро ниво, тъй че евролидерите не са усетили никакви проблеми или притеснения.  \"Важно е да уточним, че имаше червен килим. Опитните политици малко или много позират пред камерите. Тереза Мей отстъпваше назад. Дори поиска да бъде най-отзад на груповата снимка. Нейната роля е почти изчерпана в тази група от политици. Снимката на Моста на влюбените на Макрон, Меркел и Мей не беше обявена, но със сигурност не е случайна\", подчерта фоторепортерът на Bulgaria ON AIR, акредитиран да отразява събитието, Олег Попов.  Темата за превозвачите и готвения \"Закон Макрон\" също намери своето място на масата за преговори на срещата.  \"Темата за мобилността беше поставена на масата за преговори. Все още не е ясно кое от \"Закон Макрон\" е отпаднало. Борисов отбеляза, че прогрес има. Може би има известни поправки, но тепърва ще става ясно какви са\", поясни Венкова в \"България сутрин\".  За финал на разговора журналистите обобщиха, че дори и срещата да е режисирана – лидерите на Балканите споделяха идеи, разговаряха и казваха с какво не са съгласни, а това е добра стъпка напред. Прочети още на:  Срещата на върха ЕС-Западни Балкани приключи. До реално решение за евроинтеграцията на страните от региона не се стигна, но се даде тласък на темата.  \"До някакъв огромен резултат не може да се каже, че се е стигнало. Но беше направен значителен прогрес за Балканите. Македония и Гърция са сближили позициите си. Косово и Сърбия също се срещнаха. Прогресът и ролята на България в европейската политика е изключително голям\", отбеляза репортерът на Bulgaria ON AIR Гергана Венкова.  По нейни думи организацията на събитието е била на изключително добро ниво, тъй че евролидерите не са усетили никакви проблеми или притеснения.  \"Важно е да уточним, че имаше червен килим. Опитните политици малко или много позират пред камерите. Тереза Мей отстъпваше назад. Дори поиска да бъде най-отзад на груповата снимка. Нейната роля е почти изчерпана в тази група от политици. Снимката на Моста на влюбените на Макрон, Меркел и Мей не беше обявена, но със сигурност не е случайна\", подчерта фоторепортерът на Bulgaria ON AIR, акредитиран да отразява събитието, Олег Попов.  Темата за превозвачите и готвения \"Закон Макрон\" също намери своето място на масата за преговори на срещата.  \"Темата за мобилността беше поставена на масата за преговори. Все още не е ясно кое от \"Закон Макрон\" е отпаднало. Борисов отбеляза, че прогрес има. Може би има известни поправки, но тепърва ще става ясно какви са\", поясни Венкова в \"България сутрин\".  За финал на разговора журналистите обобщиха, че дори и срещата да е режисирана – лидерите на Балканите споделяха идеи, разговаряха и казваха с какво не са съгласни, а това е добра стъпка напред. Прочети още на:  Срещата на върха ЕС-Западни Балкани приключи. До реално решение за евроинтеграцията на страните от региона не се стигна, но се даде тласък на темата, коментираха фотографи, присъствали на събитието пред ulgaria ON AIR, \"Важно е да уточним, че имаше червен килим. Опитните политици малко или много позират пред камерите. Тереза Мей отстъпваше назад. Дори поиска да бъде най-отзад на груповата снимка. Нейната роля е почти изчерпана в тази група от политици. Снимката на Моста на влюбените на Макрон, Меркел и Мей не беше обявена, но със сигурност не е случайна\", подчерта фоторепортерът на Bulgaria ON AIR, акредитиран да отразява събитието, Олег Попов.   \"До някакъв огромен резултат не може да се каже, че се е стигнало. Но беше направен значителен прогрес за Балканите. Македония и Гърция са сближили позициите си. Косово и Сърбия също се срещнаха. Прогресът и ролята на България в европейската политика е изключително голям\", отбеляза репортерът на Bulgaria ON AIR Гергана Венкова.  По нейни думи организацията на събитието е била на изключително добро ниво, тъй че евролидерите не са усетили никакви проблеми или притеснения.  Темата за превозвачите и готвения \"Закон Макрон\" също намери своето място на масата за преговори на срещата.  \"Темата за мобилността беше поставена на масата за преговори. Все още не е ясно кое от \"Закон Макрон\" е отпаднало. Борисов отбеляза, че прогрес има. Може би има известни поправки, но тепърва ще става ясно какви са\", поясни Венкова в \"България сутрин\".  За финал на разговора журналистите обобщиха, че дори и срещата да е режисирана – лидерите на Балканите споделяха идеи, разговаряха и казваха с какво не са съгласни, а това е добра стъпка напред.", "date": "2018.05.18", "title": "Олег Попов: Снимката на Моста на влюбените на Макрон, Меркел и Мей със сигурност не е случайна"}
{"url": "https://www.faktor.bg/bg/articles/novini/balgariya/tsvetanov-provede-rabotna-sreshta-s-darzhavniya-sekretar-na-ministerstvo-na-otbranata-na-germaniya-tomas-zilberhorn", "text": "Председателят на Комисията по вътрешна сигурност и обществен ред и председател на ПГ на ГЕРБ Цветан Цветанов проведе работен разговор с Томас Зилберхорн - държавен секретар на Министерство на отбраната на Германия. Двамата разговаряха в рамките на международния форум по сигурност „ГЛОБСЕК“ в Братислава  Цветанов запозна Зилберхорн с усилията на българското правителство за изпълнението на ангажимента за бюджета за отбрана, който трябва да достигне 2% от БВП. Томас Зилберхорн приветства усилията на България в тази посока и подчерта, че геостратегическата ситуация в момента е накарала страните-членки на ЕС да осъзнаят важността от поддържането на адекватни отбранителни способности. По думите му в ЕС вече се наблюдава тенденцията на увеличаване на бюджетите за отбрана, които в последните десетилетия по-скоро бяха намалявани за сметка на инвестиции други сектори. Зилберхорн бе ключов говорител в панела за бъдещето на Общата европейска отбрана. По време на дискусията говорителите се обединиха около мнението, че усилията в сектор отбрана в рамките на ЕС не противоречи или съперничи с НАТО, а само ще подсили Алианса. „Събуждането на ЕС относно нуждата от по-силни отбранителни способности е ключово за повече солидарност в споделянето на отговорностите в рамките на НАТО“, подчерта по време на панела Арно Данжан - зам.-председател на Делегацията на Европейския парламент за връзки с Парламентарната асамблея на НАТО.", "date": "2018.05.18", "title": "Цветанов проведе работна среща с държавния секретар на Министерство на отбраната на Германия Томас Зилберхорн"}
{"url": "https://www.faktor.bg/bg/articles/novini/svyat/tramp-otgovori-na-tusk-es-se-otnasya-kam-nas-po-nay-loshiya-nachin", "text": "Ден след като председателят на Европейския съвет отправи остри критики към американския президент, Доналд Тръмп отговори. След пристигането си за срещата на върха в София, Доналд Туск каза, че на фона на последните решения на Доналд Тръмп, \"с такива приятели не ти трябват врагове“. В началото на заседанието на кабинета на президента Тръмп, репортер го попита за реакцията му. \"ЕС се отнасяше ужасно със Съединените щати в търговията, държеше се ужасно с нашите работници. Дефицитът ни с ЕС през миналата година беше 151 млрд. долара. Познавам се много добре с Жан-Клод и с Доналд и двамата ги харесвам много. Но те са много трудни\", заяви Тръмп. \"Честно казано, извън Китай и някои други страни, ЕС се отнася към нас по най-лошия възможен начин. Поставят ни търговски бариери – нашите фермери не се допускат в голяма степен да продават продуктите си в ЕС. Много трудно е да продаваме колите си в ЕС, но ЕС и най-вече Германия е наводнила Съединените щати с мерцедесите си, с беемветата си и колите си без бариери. Те плащат нищожни такси, докато ЕС ни налага огромни мита… Те могат да ме наричат по всякакъв начин, но това не може да продължава повече така\", допълни той.", "date": "2018.05.18", "title": "Тръмп отговори на Туск: ЕС се отнася към нас по най-лошия начин"}
{"url": "https://www.faktor.bg/bg/articles/novini/svyat/sled-sreshtata-v-sofiya-sasht-poiskaha-mezhdunarodna-koalitsiya-sreshtu-teheran", "text": "Съединените щати реагираха след срещата на върха Европейски съюз – Западни Балкани в София вчера. Американският държавен департамент не само не променя позицията си относно иранската ядрена програма, а дори поиска изграждането на международна коалиция срещу Техеран. Тази идея ще бъде представена в детайли в понеделник от шефа на американската дипломация Майк Помпейо в първата му голяма реч за външната политика от встъпването му в длъжност. „Искаме да обединим много страни по света с изричната цел да гледаме на иранския режим през по-реалистична призма”, каза във Вашингтон говорителката на Държавния департамент Хедър Науърт. Часове преди това на срещата в София евролидерите решиха да поддържат сделката, докато Иран я изпълнява коректно. Самият Доналд Тръмп още не е коментирал думите на Доналд Туск, че с приятели като Съединените щати на Европа не й трябват врагове.", "date": "2018.05.18", "title": "След срещата в София: САЩ поискаха международна коалиция срещу Техеран"}
{"url": "https://www.faktor.bg/bg/articles/novini/svyat/tramp-ako-kim-chen-un-se-lishi-ot-yadrenite-si-orazhiya-shte-poluchi-mnogo-silni-protektsii", "text": "Президентът на САЩ Доналд Тръмп заяви, че в никакъв случай не би препоръчал „либийския модел” за ядрено разоръжаване на Корейския полуостров, съобщи Франс прес. Той направи изявление пред журналисти, дошли да отразят срещата му с генералния секретар на НАТО Йенс Столтенберг. С това Тръмп отхвърли изявлението на своя съветник по националната сигурност Джон Болтън, който заяви преди няколко дни, че администрацията използва този подход за модел за предстоящите преговори. Думите му предизвикаха недоволството на Пхенян. Тръмп подчерта, че Либия е била опустошена, но не е имало споразумение, предвиждащо запазването на Муамар Кадафи на власт. Президентът на САЩ увери, че плановете за провеждането на срещата на високо равнище между него и севернокорейския лидер Ким Чен-ун не се променят. „Нищо не са ни казали. Четем същите източници, които и вие”, заяви Тръмп. „Ако се стигне до среща, тя ще се състои, а ако не, САЩ ще продължат напред”, добави президентът, цитиран от Ройтерс. Тръмп подчерта, че ако Ким Чен-ун приеме да се лиши от ядрените си оръжия, той ще получи протекции, които ще бъдат много силни, предаде Асошиейтед прес. Пхенян твърди, че се нуждае от ядрени оръжия, за да гарантира сигурността си, позовавайки се на примера на Муамар Кадафи, който беше свален и убит от бунтовници през 2011 г., след като през предишното десетилетие се отказа от ядрената си програма. Тръмп обаче подчерта, че на срещата няма да бъде обсъждан въпроса за броя на американските военни в Южна Корея.", "date": "2018.05.18", "title": "Тръмп: Ако Ким Чен-ун се лиши от ядрените си оръжия, ще получи много силни протекции"}
{"url": "https://www.faktor.bg/bg/articles/noviyat-glava-na-kataloniya-otkaza-da-se-zakalne-vav-vyarnost-na-konstitutsiyata-na-ispaniya", "text": "Избраният за глава на каталонския парламент Ким Тора встъпи официално в длъжност. В своята кратка реч той не се врече във вярност нито към лидера на държавата, нито към конституцията на Испания. Подобна реч произнесе и неговият предшественик Карлес Пучдемон през 2016 т. На церемонията не присъстваха представители на испанското правителство.  На 14 май парламентът на Каталония утвърди за свой водач един от най-радикалните привърженици за независимост. Тора призова да се уважи референдума от 1 октомври 2017 г. и да се създаде \"република за всички\".", "date": "2018.05.18", "title": "Новият глава на Каталуния отказа да се закълне във вярност на конституцията на Испания"}
{"url": "https://www.faktor.bg/bg/articles/ofitsialno-tsru-za-parvi-pat-s-shef-zhena", "text": "Сенатът на САЩ утвърди Джина Хаспъл за ръководител на ЦРУ. Това се случва въпреки спорната й роля в програмите за изтезания след атентатите от 11 септември, предадоха световните медии.    Кандидатурата на 61-годишната Хаспъл бе подкрепена с 54 от 99 гласа в горната камара на американския Конгрес. Така тя стана първата жена, която застава начело разузнавателната агенция. Хаспъл работи от 33 години в Централното разузнавателно управление и досега бе негов заместник-директор. Заменя на директорския пост Майк Помпейо, който стана държавен секретар.", "date": "2018.05.18", "title": "Официално: ЦРУ за първи път с шеф-жена"}
{"url": "https://www.faktor.bg/bg/articles/novini/svyat/putin-i-merkel-se-sreshtat-zaradi-ukrayna", "text": "Германският канцлер Ангела Меркел ще се срещне днес с руския президент Владимир Путин в Сочи. Двамата ще обсъдят начини за уреждане на украинския конфликт в момент, когато Русия разширява газопровод към Германия, заобикалящ Украйна, предаде БТА, цитирайки ДПА.  Меркел положи големи усилия да издейства европейски санкции срещу Русия, след като страната анексира Кримския полуостров от Украйна преди четири години като отмъщение за падането от власт на проруския украински президент Виктор Янукович.  Неотдавна Германия обаче одобри окончателно разширяването на газопровода \"Северен поток\", който прекарва руски природен газ директно до Германия, въпреки протестите на украинското ръководство, че проектът подкопава санкциите, отбелязва ДПА.  Германският министър на икономиката и енергетиката Петер Алтмайер посети Украйна два пъти тази седмица, за да засвидетелства подкрепата на Берлин за Киев, в момент, когато Русия започна изграждането на разширението на газопровода, \"Северен поток 2\".", "date": "2018.05.18", "title": "Путин и Меркел се срещат заради Украйна"}
{"url": "https://www.faktor.bg/bg/articles/novini/svyat/72-chuvala-bizhuta-i-pari-konfiskuvaha-ot-bivshiya-premier-na-malayziya", "text": "Седемдесет и два чувала с бижута и пари в брой и 284 кутии с луксозни чанти бяха иззети днес от имоти в Малайзия, които се смята, че са свързани с бившия премиер Наджиб Разак, съобщи държавната информационна агенция \"Бернама\", цитирана от ДПА.  Наджиб, който загуби неочаквано изборите миналата седмица, е обвинен в кражба на стотици милиони долари от държавен фонд за развитие.  Той отхвърля обвиненията в корупция и бе обявен за невинен при правителствено разследване.  Приемникът на Наджиб и негов бивш ментор, 92-годишният Махатхир Мохамад, нареди на полицията да започне отново разследването и отстрани главния прокурор заради твърдения, че е помогнал да се потули корупционният скандал.", "date": "2018.05.18", "title": "72 чувала бижута и пари конфискуваха от бившия премиер на Малайзия"}
{"url": "https://www.faktor.bg/bg/articles/novini/balgariya/k-ninova-vnasyame-podpiska-nastoyavame-kevr-da-prekrati-sdelkata-za-chez", "text": "\"Мина еуфорията и трябва да се направи реален анализ на Срещата на върха ЕС-Западни Балкани. Хубавото е, че имаше срещи между Гърция и Македония, между Сърбия и Косово, но нищо конкретно не се случи по темата Западни Балкани. Имаше само добри пожелания\", коментира пред бТВ лидерът на БСП Корнелия Нинова. Според нея, най-важните приоритети за България не са били защитени. \"Намалява се бюджетът за кохезия с 5%, но това не бешие споменато.  По темата конкуретноспособност също успяха да ни ударят. Говоря за Пакета \"Мобилност\" и превозвачите. Манфред Вебер дойде и заяви, че всички депутати на ЕНП ще подкрепят България, а в същото време неговите хора гласуват срещу България. Трябва да търсим съмишленици по тази тема, защото в Европарламента си вървят гласувания и България може да пострада. Трябва да се обединим с държави като Румъния и Гърция, за да можем да защитим интересите си, защото, според мен, Меркел и Макрон няма да отстъпят\", заяви тя. \"От тази Среща на върха нямаше конкретен резултат. Според мен тук европейските лидери показват едно лице, но нещата стоят по съвсем различен начин\", заяви Нинова.  \"Нашата позиция е, че държавата трябва да има ключова роля в сделки касаещи националната сигурност. Според мен, комисията за ЧЕЗ успя да постигне резултати и не беше ялова. Имаше реални констатации. Една от тях е, че \"Инерком\" нямат финансовите възможности да участват в такава сделка. В резултат на натиска на БСП успяхме да променим енергийния закон и КЕВР вече може да контролира подобни сделки. За това днес внасяме подписката за ЧЕЗ, която събра над 200 000 подписа, и ще настояваме КЕВР да прекрати тази сделка. Ще предложим забранителен списък с държавни и общински предприятия, за които няма да могат да се правят такива тъмни и задкулисни сделки\", съобщи тя.  \"БСП не си е променило мнението и сме категорични, че АЕЦ \"Белене\" трябва да се строи. България загуби много време по този проект. Категорични сме също така, че държавата трябва да участва в този проект, което не изключва частния инвеститор\", каза още тя.  \"Досегашното ръководство на БСП ми коства много битки от всякакъв вид. Не искам да си давам оценка. Никога не съм смачквала вътрешната опозиция\", завърши Нинова.", "date": "2018.05.18", "title": "К. Нинова: Внасяме подписка, настояваме КЕВР да прекрати сделката за ЧЕЗ"}
{"url": "https://www.faktor.bg/bg/articles/spetsialnite-sili-na-balgariya-i-makedoniya-s-obshta-demonstratsiya", "text": "Министрите на отбраната на България и Македония ще присъстват на демонстрация на способности на формирования от Специалните сили на двете съседни държави.  Демонстрацията ще се проведе по-късно днес на граничен пункт Станке Лисичково, край благоевградското село Логодаж.", "date": "2018.05.18", "title": "Специалните сили на България и Македония с обща демонстрация"}
{"url": "https://www.faktor.bg/bg/articles/predstavitelyat-ni-v-es-sofiyskiyat-forum-beshe-uspeshen", "text": "Софийският форум беше успешен. Той успя да извади ангажимента към европейското бъдеще на Западните Балкани\". Това заяви за \"Здравей, България\" Димитър Цанчев, постоянен представител на България в Европейския съюз.  Лидерите на 28-те държaви от Европейския съюз подписаха Софийската декларация за сътрудничество и развитие на Западните Балкани с цел евентуално присъединяване на страните към съюза. Конкретни срокове обаче не бяха набелязани. \"Пътят на Косово до ЕС е дълъг, но преминава през нормализация на отношенията със Сърбия. Пътят на Сърбия изглежда много по-кратък, но също минава през нормализация\", коментира по този повод Цанчев.   \"ЕС преминава през трудности и се среща с предизвикателства, но е единен\", категоричен бе той.", "date": "2018.05.18", "title": "Представителят ни в ЕС: Софийският форум за Западните Балкани беше успешен"}
{"url": "https://www.faktor.bg/bg/articles/charlie-hebdo-se-izgavri-i-s-atentata-v-parizh-na-12-may", "text": "Новият брой на френското сатирично списание Charlie Hebdo излезе с карикатура на корицата, посветена на кървавия терористичен акт в Париж.  На карикатурата са нарисувани ножове, които наподобяват автомати от стойки за велосипеди, а също така усмихващата се кметица на френската столица Ан Идалго. Атаката в центъра на Париж стана на 12 май. 20-годишният Хамзат Асинов, въоръжен с ножове, се нахвърлял на улицата върху хората с викове \"Аллах Акбар\". Той рани петима пешеходци, един от тях загина. Нападателят бил застрелян от дошлите на мястото полицаи.", "date": "2018.05.18", "title": "Charlie Hebdo се подигра и с атентата от 12 май в Париж"}
{"url": "https://www.faktor.bg/bg/articles/novini/balgariya/slantse-i-dazhd-temperaturi-do-29-gradusa", "text": "Преди обяд ще бъде предимно слънчево, но след обяд ще се развива купеста и купесто-дъждовна облачност и на много места в Южна България ще превали и прегърми, прогнозират от НИМХ-БАН.  По-значителни ще са явленията в югоизточните райони от страната.  След пладне в Дунавската равнина ще се появи слаб до умерен западен вятър. Привечер над Западна България облачността ще се увеличи и през нощта срещу събота и там ще има превалявания и гръмотевици.  Максималните температури ще са 24-29 градуса. Температурата на морската вода е 18-20 градуса. Вълнението на морето ще е около 2 бала", "date": "2018.05.18", "title": "Слънце и дъжд, температури до 29 градуса"}
