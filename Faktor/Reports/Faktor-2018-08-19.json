{"url": "https://www.faktor.bg/bg/articles/novini/balgariya/natsiite-i-evropa-koe-e-po-staro", "text": "В последно време, с излизането на мода на разнообразни „консервативни“ идеи, както в Европа, така и у нас започна да се тиражира един „топос“, който ме удивлява със своята историческа безграмотност. Най-общо, в него се утвърждава следното: „Европа“, нейното „единство“, „транснационалност“ и всецялост е пост-модерна, „либерална“, идеократски произведена „конструкция“, докато напротив – нациите, „националните общности“ (които идеократската конструкция се опитва да разложи) са „почва“, „традиция“, „мистически колективи“. Те са първичното, „изконното“, докато „Европа“ е нещо вторично, идеологически изобретено и по същество бюрократично. Днес обаче – разгръща се по-нататък въпросният „топос“ – в страните на континента ни назрява конфликт – конфликт между усилията на „безродния либерален елит“, поставил си за цел да изгради тази „Европа“ като „свръхнация по американски образец“, да сложи край на националните ѝобщности (което „ще бъде и край на Европа“) и събудената – най-сетне – реакция на тези „национални общности“ (представлявани от новите им „консервативни“ партии и лидери). „Нацията – заяви наскоро един нашенски медиен „мъдрец“ – е „ние“ с общ произход и споделена съдба. [Тя е] език, вяра, пейзаж. Гробове и олтари“. Нациите са дори „мисли на Бога“. Докато обратно: транс- и пост-национална Европа на либералите е „утопия“, усилие на „безродната бюрократична власт“. Това че „нацията е мистически колектив“ – „език, вяра, пейзаж; гробове и олтари“ с почти същите думи са казвали в ранните тридесет години на ХХ век и първите идеолози на националсоциализма и пак те, същите, са твърдели, че „космополитизмът“ и „обуржоазяването“ на Европа са резултат от действието върху нациите ѝ на „разложителен вирус“, който – и това е единствената разлика – са виждали тогава не в „либералните брюкселски елити“, а в „световното еврейство“. Нещата с „нациите“ и с „Европа“ обаче исторически стоят по доста по-различен и по-сложен начин. Във всеки случай „етнос“ и „национална общност“ не съвпадат практически до втората половина на XIX век. Не съвпадат, казвам, тъй като етносите (говорещи един и същи или сходен език и обитаващи един и същи „пейзаж“) живеят до онова време в най-различни по вида и характера си „общности“ (много-етнични, регионално-етнични и т. н.). Самото понятие „нация“ (на лат. natio) има през вековете различно в сравнение с днешното си значение, при това има различни в различните времена значения. Така например през Средновековието nationes се наричат… земляческите общности на студентите („схоларите“) в Парижкия университет. През XIII век те са четири: „английската“ – включваща в себе си схолари от земите на Британия, но и такива от германските континентални и от скандинавските земи; „нормандската“ – към която пък се числят студентите от северозападните земи на френското кралство; „пикардийската natio“ – със студенти от североизточните френски земи, от Бургундия и от… Италия; и „френската natio“ (областта Ил-дьо-Франс и централна Франция). Както се вижда „natio“ тук означава землячество, при това очертано в четирите nationes не на етническа основа (в английската „нация“ са и германците, в пикардийската и италианците, а французите по етнос са разделени и членуват в три различни „нации“ – френската, нормандската и пикардийската). Като „нации“ (nationes) в онази епоха биват определяни нерядко и отделните съсловия – духовническото, военно-аристократичното и простолюдното (селско и занаятчийско), съвсем независимо какви по етнос са членовете на тези нации-съсловия. Това един етнос (един „народ“) да живее в няколко различни общности, съзнаващи се при това като не-свои една спрямо другаq въобще не е било нещо неестествено: провансалците-французи например са общност различна (и даже чужда) на нормандците-французи. Не е неестествено и това два и повече етноса да живеят в една общност. В скандинавските земи датчани и шведи векове наред живеят в една общност, оглавявана било от датска, било от шведска корона. Всички въобще православни християни – гърци, българи, сърби и власи – в Османската империя са обособени в „нацията“ („миллета“) на… „ромеите“, т. нар. „рум-милет“. Но да преминем от тези по-стари времена към по-близките до нас. На исторически грамотния човек трябва да е добре известно например, че днешните „национални общности“ Унгария, Чехия, Словакия и Австрия са само на… 100 години. Преди 1918 г., макар разбира се да са били налице народите (етносите) на унгарците, чехите, словаците и австрийските немци, реалната общност, реалната „полития“, която всички те са съставлявали, въобще не е била „национална“, а имперската общност на Хабсбургските народи, създала се през XVI век на съвсем различна от „националната“ основа, т. е. била е общността на австрийски немци, унгарци, чехи и словаци заедно. Обратно: „национална общност“ на германците, каквато има днес, не е имало преди 1870 г., защото реалните общности („политиите“, ако щете – „нациите“), в които е живял германският етнос (Volk) са били няколко десетки и не са били „национални“, а – най-общо казано – регионални. Остатъци от тези общности, както е известно, техните представители съхраняват и до днес. Защото макар баварците да са германци по етнос те и до днес държат да са самостоятелна германска общност във федералната република на германците. Такава самостоятелна общност държат да остават дори гражданите на града Хамбург, т. е. държат да са общността на гражданите на този германски град, федерирани с останалите германски общности на федералната (им) република. Но и „националната общност“ на италианците е почти толкова „стара“ („изконна“), колкото тази на германците. Поне до 1868 г. тя живее в няколко общности с доста различна история и общностен характер. Така, общността на североиталийците и до днес се преживява като различна от общността (или общностите) на южноиталийците. До „Савойското“ обединение на Италия тези две италийски общности са имали дори по-малко общо помежду си, отколкото е имала североиталийската с австро-германската, а южноиталийската с испанската. Крайбрежните градове на Адриатическо море, (както на източния му, балкански, така и на западния му, апенински бряг), макар днес да се числят към „националните общности“ на три държави, до самия край на XIX век са живеели като една (неетнична) общност („нация“?), осезаемо отличаваща се от съседите си във вътрешността на Балканския и Апенинския полуостров. Били са – именно като „вяра и пейзаж“, като „гробове и олтари“ адриатици, макар от три (адриатически) етноса – италийци, хървати, албанци. И все пак – нека го кажа ясно сега: при цялата тази разнообразност и историческа променливост на действителните общности, обитавали до последните 100-150 години континента ни (и които практически не са били до втората половина на XIX век почти никъде „национални“), всички те, открай време са били обаче европейски. Всъщност за всеки запознат не само политико-аматьорски с историята на континента Европа е безспорно, че европейците – нека се изразя умишлено парадоксално – са по-стари от германците, унгарците, чехите, италианците, французите, датчаните и т. н. „Европейците“ са базисната културно-цивилизационна общност, населяваща нашия континент и „сгъстявала се“ в различни периоди от историята в различни по характера си по-конкретни общности („политии“) – много-етнични, регионално-етнични или (но само от 100-150 години) преимуществено едноетнични, т. е. „национални“. С две думи: „националната общност“, която днес обявяват за фундаментална „консервативна ценност“, за „органика“ (и даже – за „мисъл на Бога“), без която щял да настъпи „краят на Европа“ и която бива противопоставяна на „инженерно-конструираната“ европейска общност, е всъщност твърде, твърде „млада“. И което е особено важно – не по-малко (а дори повече) е „конструирана“ в сравнение с [общо]европейската. За сведение на днешните „мъдреци“, да бъдеш „чех“ в една, единна общност с австрийци, унгарци, чехи, словаци и т. н. само допреди 100 години (и за цели, цели векове преди това) никак не е било неестествено. Напротив – ново, „конструирано“ от един идеологически проект, който се нарича (нека си го запишат) „либерален национализъм“ е било в края на XIX век учението, че е естествено да бъдеш „чех“ в общност само с чехите (защото чехите са „национална общност“). Обратно: да си германец в отделната германска общност на баварците, в отделната германска общност дори на хамбургчаните; да си италианец в отделните италийски общности на романците, на венецианците, на апулийците, на сицилианците, до 1860-те години никак не е било неестествено. Съвсем „ново“ и „конструирано“, отначало от немските и италианските романтици, а сетне от различни немски и италиански академични среди (т. е. от тогавашните „елити“) е било именно учението, че всички германски или италийски общности трябва да бъдат една – германска или италианска „национална общност“. Националната общност, припомням пак, е въобще доста скорошен „конструкт“, плод, във финалния етап на изграждането му на мощните политико-идеологически усилия на либералните националисти на Европа (да спомена тук само братята Шлегел, братя Грим, Хердер, в Германия; Мацини и Гарибалди в Италия; Лайош Кошут в Унгария; Тадеуш Косцюшко в Полша). Съвсем пък не е вярно, че напротив общоевропейското е пост-модерен („либерален“, „брюкселски“) конструкт. Не е вярно, твърдя, защото още по-преди, още по-основно от припомнените по-горе общности (едно- и много-етнични), всички [западно]европейски народи векове наред са живели и съвсем органично са живели в общо[западно] европейската общност на „католиците“, в света на – още по-общо казано – Christianitas (християнското човечество, християните). И именно в тази цивилизационно-верова общност са били – нейните – по-конкретни общности: тези на (за да започнем от запад към изток) кастилците, наварците, провансалците, бургундите, фламандците, лотарингите, тюрингите, баварците, саксонците, австрийците, чехите, поляците, унгарците и т. н. Били са по-конкретните общности на общността на Christianitas обаче, или казано на по-съвременен (и секуларен) език – по-конкретните общности на общността на европейците. Няма ли да излезе значи, че „единна Европа“ (и въобще „Европа“) е произведение не на „либералите“ и „космополитите“, а още на християните, в противоборството им с езичниците (с „езиците земни“, затварящи се в своите свещени „пейзажи, гробове и олтари“, без да виждат над себе си едното Христово небе)? Понеже и професионално се занимавам с европейска история, искам да кажа на съвременните национални „консерватори“: всъщност, уважаеми, не се е случило нищо решително „ново“ (разрушаващо „органичното“ и „почвеното“ и предизвикващо днес вашата „реакция“) със съ-общаването на европейските „национални общности“ в един свърх-национален Европейски съюз. Подир – в исторически мащаб краткотрайната, макар и ужасно кървава – националистична „треска“ от първата половина на ХХ век (която собствено и не е тъкмо „националистична“, а само болезнен сблъсък на по-късно обособилите се в „национални“ общности „германо-европейци“ с по-рано сторилите го западно-европейци) Европа просто се е завърнала към своята традиционна (и в дълбинния си произход християнска) общност. Да, през XX и XXI век тя вече е общност на нациите (си), но е общност на нациите, която, повтарям, е по-стара от нациите като общности. Но ето защо „националните общности“ в Европа – и в това е тяхната уникалност – нито са, нито могат да бъдат противопоставяни (като „изконни“, „органични“ и „естествени“) на „Европа“ (като „изкуствено конструирана“, „инженерно-бюрократична“ и „нова“). Те са националните общности на европейската общност, те са общности на общността на европейците. И значи, както те имат (исторически) права над нея, така и тя има – при това по-стари и по-основни исторически права над тях.", "date": "2018.08.19", "title": "Нациите и Европа - кое е по-старо?"}
{"url": "https://www.faktor.bg/bg/articles/novini/svyat/iran-skochi-sreshtu-sasht-vashington-se-opitva-da-svali-nasheto-pravitelstvo-nikoga", "text": "Министърът на външните работи на Иран Мохамед Джавад Зариф обвини САЩ, че се опитват да \"свалят\" иранското правителство чрез създаването на нова група за действиe, но според него този опит никога няма да успее. \"Днес преди 65 г. САЩ свалиха избраното от народа демократично правителство на доктор Мосадек, възстановявайки диктатурата и поробването на иранците през следващите 25 г. Сега \"Група за действие\" мечтае да направи същото чрез натиск, дезинформация и демагогия. Никога отново\", написа министърът в \"Туитър\". По-рано тази седмица държавният секретар на САЩ Майк Помпео сформира група за координиране на политиката на страната по отношение на Иран и налагане на промени в поведението на Ислямската република. Помпео е убеден, че в Иран са необходими \"големи промени на режима\".", "date": "2018.08.19", "title": "Иран скочи срещу САЩ: Вашингтон се опитва да свали нашето правителство! Никога..."}
{"url": "https://www.faktor.bg/bg/articles/novini/balgariya/borisov-za-falita-na-olimpik-biznesat-da-poeme-otgovornostta-opasen-pretsedent-e-da-se-mesi-darzhavata", "text": "Министър-председателят Бойко Борисов ще настоява за промени в европейското законодателство по случая със застрахователната компания „Олимпик“. Затова съобщи самият Борисов в Стара Загора, съобщи БНР. Премиерът е там, за да инспектира изпълнението на няколко големи инфраструктурни проекта, които се осъществяват в града.  Според Бойко Борисов в случая с фалита на застрахователната компания, отговорността трябва да се поеме от бизнеса. Това, държавата да се намесва при всеки проблем, започва да се превръща в опасен прецедент, заяви премиерът: \"Банковият сектор, застрахователният сектор, имат гаранционни фондове. Самият бизнес да ги поеме. Въпреки всичко, аз утре в 9.30 ч. съм извикал и Горанов и Дарина, да предложим на нашите евродепутати, да поискат и промяна на европейското законодателство, защото, когато има европейска компания, член на ЕС, би трябвало контролът да е на друго място\". По повод искането на БСП за свикване на извънредно заседание на парламента заради срива в търговския регистър, премиерът каза:  \"За тях, които са на почивка е извънредно. Мисля, че четохте доста за фирмата, която с най-ниски цени е печелила. Въпреки всичко положиха огромни усилия и до сряда ще е абсолютно готов\".", "date": "2018.08.19", "title": "Борисов за фалита на \"Олимпик\": Бизнесът да поеме отговорността, опасен прецедент е да се меси държавата"}
{"url": "https://www.faktor.bg/bg/articles/novini/svyat/udar-spipaha-trima-v-kitay-otkradnali-87-mln-shtatski-dolari-v-kriptovaluta", "text": "Китайската полиция е арестувала трима заподозрени, за които се твърди, че са откраднали 600 милиона юана ($87 млн.) чрез хакване на притежатели на биткойни и други криптовалути, предаде АФП, цитирайки държавни медии. Полицията в северния град Сиан започнала разследването през март след жалба на мъж с фамилия Чжан, че хакери са поели контрола на компютъра му и задигнали 100 млн. юана ($15 млн.) в криптовалута, съобщи „Шанси дейли“. Сумата била в биткойни и други валути, посочва агенция Синхуа. Прехвърлянето на валутата оставило виртуална следа и полицията стигнала до заподозрян с фамилия Чжоу в централната провинция Хунан. Неговата комуникация разкрила още двама заподозрени. Смята се, че тримата успели да откраднат общо около 600 млн. юана от физически лица и компании чрез хакване на компютрите им, пише „Шанси дейли“ Вестникът посочва, че разследването продължава, като правозащитните органи на три провинции работят заедно от миналата седмица за задържането на заподозрените.", "date": "2018.08.19", "title": "Удар: Спипаха трима в Китай, откраднали 87 млн. щатски долари в криптовалута"}
{"url": "https://www.faktor.bg/bg/articles/novini/svyat/makedonskata-karvava-stabla-ili-mozhe-bi-balgarska", "text": "В продължение на близо три десетилетия се опитвам да въведа в Македония нов подход към българската политика. И да инициирам ново четене на македонската история за отношенията ни с българския народ. През тези двадесет и осем години критиките ми бяха насочени най-вече към македонските митологии, лъжи или исторически фобии. Ето защо сега си давам правото на сериозна критика към българската политика към Македония. Напоследък тя е напълно безпринципна. За да бъде парадоксът по-голям, това се случва, когато като министър-председател на Македония дойде един прагматичен политик, човек, който с лекота подписа договора за приятелство с България. Той постоянно дава доброжелателни изявления, че иска да бъде приятел с България. И прави огромни смели стъпки в тази посока; въпреки че в собствената си партия има голяма съпротива срещу неговата политика. И има огромна опозиция от страна на силната ВМРО-ДПМНЕ, която не престава да призовава за \"сключения вреден договор с България\". Той е изложен на критика за подписания договор и от историци, журналисти и различни независими интелектуалци. Да не забравяме, че македонските социалдемократи са създали антибългаризма в Македония. Първо беше измислен проблемът с името Северна Македония. Дали това име е застрашило българските национални интереси? Да не забравяме, че името \"Северна\" не изпълва с ентусиазъм македонците, а идва след три десетилетия трудни преговори с гърците. А когато стане необходимо да се промени името на държавата, е необходимо да се запази поне определено достойнство. Съгласен съм, че някакви крайни националисти могат да злоупотребят с думата '\"Северна\", но това може да стане и с името Горна или Вардарска Македония, а и ако не се промени, а си остане Република Македония. Република България първа призна името Македония. Но българските политици от три десетилетия мълчат за гръцкото монополизиране на същото име. След това се появи проблемът с македонската православна църква. Съжалявам, че в нашия източен съсед мнозинството не разбра колко смело е постъпила македонската православна църква, инициирайки Българската православна църква да я разпознае като църква-майка. След това по време на посещението на президента на Македония, Георге Иванов (чийто постоянен критик бях в продължение на десет години), се получи неудобство. Въпреки че пристига по покана на България, той се изправи пред грубо затворената врата на кабинета на премиера, което беше аргументирано с някои вътрешни македонски условия. За такава грубост в международната дипломация не съм чувал . Това не е само личен акт към определен политик, но и отношение към институцията на президента на съседна държава. Илинденското въстание било македонско? Случи се, сякаш координирано, клане от страна на най-големите български политици и голям брой анализатори и журналисти. Значи ли това, скъпи съседи, че имаме нова забрана за употреба, този път с македонското прилагателно? Имаме ли някакви нови проблеми, които никога не са съществували, дори в българската историография? Сега, когато започваме да говорим за едно съществено сближаване, някой измисля проблеми, които не съществуват дори в най-крайните български среди. Нима тепърва трябва да се обяснява, че всичко, което се е случило на територията на Македония, може и се подразбира да бъде наречено македонско. Нима тракийските паметници на територията на България не са български? Ако Илинденското въстание е водено от организация, която се нарича македонска, ако крайната цел е автономия на Македония, не можем ли да го наречем македонско?  Ако Илинденското въстание не беше македонско, би ли имало днес самостоятелна и независима Македония ? През 1900 г. един от нашите съвместни писатели Войдан Чернодрински, роден в Македония и живял и умрял в София, написва драмата \"Македонска кървава сватба“. В новото издание, как би било по-подходящо да се постави заглавието, само \"кървава сватба\" или \"българска кървава сватба\"? Същият автор през 1904 г. пише и драмата \"Македонско въстание\". Забранявайки ни прилагателното '' македонски '', означава ли, че вече нито Охридското, нито Тиквешкото ще ги наричаме македонски? А какво правим с македоно-одринското опълчение? Какво ще правим с единадесетата македонска дивизия? Какво ще правим с македонската имиграция в Америка, както я нарича и Ванче Михайлов, но и Георги Пирински? Как ще кръстим Македонския научен институт и неговия вестник \"Македонски преглед\"? Как ще се справим с македонските братства, съществували във всеки град в България? Или пък с Македонската патриотична организация в САЩ и тяхното издание \"Македонска Трибуна\"? Скъпи приятели, във вашите ежедневни политически изчисления между правителството и опозицията представихте безпринципно Македония. Отворете вашите собствени историографии и ще срещнете хиляди места, в които се използва описателното прилагателно \"македонско\". Отново ще ви напомня, че в лицето на премиера Заев имате прагматичен приятел. Не си позволявайте да губите неговата привързаност, защото може би в момента той е единственият политик, готов да се извини за нещо, което не е направил погрешно. Ако той падне, докато се появи втори като него, ще чакате две или три десетилетия! Оставете историческите декларации на страна и вижте, че на ГКПП Делчево - Благоевград. Там има постоянен задръстване, а през уикендите и по празниците хората чакат и по няколко часа. Тъй като теснината е изключителен от ваша страна, отделете от бюджета 50 хил. евро, за да направите още една лента, така че гражданите да могат да пътуват и да общуват свободно.", "date": "2018.08.19", "title": "Македонската кървава сватба ...или може би българска"}
{"url": "https://www.faktor.bg/bg/articles/lider-na-republikantsite-v-sasht-ne-sam-spokoen-za-rusiya-v-neya-pripoznavam-bivshiya-sssr", "text": "Лидерът на републиканците в Сената Мич МакКонъл съвсем не се чувства спокоен за Русия, припознавайки в нея бившия Съветски съюз, съобщава сайтът defensenews.com. Месец след срещата в Хелзинки между президента на САЩ Доналд Тръмп и руския му колега Владимир Путин, на която Тръмп дискредитира американското разузнаване и американската политика, която е за дистантно отношение към Москва, авторитетният лидер на републиканците ясно заяви, че той е на различна позиция. „Руснаците не са наши приятели. Те се опитват да създават проблеми по всякакъв начин \", обяви МакКонъл на пресконференция във Форт Кнокс, Кентъки, изразявайки адмирации за решението на Тръмп, което той подписа в понеделник, 13 август, 716 милиарда долара да отидат за националната отбрана. \"Мисля, че руснаците в своите действия се държат като бившия Съветски съюз\", подчерта МакКонъл, изтъквайки предполагаемата им намеса в американските и европейски избори, както и откъсването на Крим от Украйна през 2014 година.  Без да го споменава пряко, МакКонъл показа ясно различията в позицията си с Тръмп и сенатор Ранд Пол, млад сенатор от Кентъки и чужд човек в Сената, когато става въпрос за Москва. Пол, който посети Русия този месец, заяви, че политиката на Америка по този въпрос е отровена и са потъпкани всички шансове за диалог. Демонстрираната от Тръмп откритост към Русия  обаче подхранва напрежение между различните власти. Тръмп излезе с подписана от него декларация до NDAA, в която някои разпоредби, които налагат строги действия срещу Русия, всъщност биха засегнали правомощията на изпълнителната власт. \"Това изявление, подписано от президента, е твърде обезпокоително, защото отново Тръмп показва пред света, че на него не може да се вярва, когато става въпрос за поемане на ангажименти към САЩ и за отстояване на националните над неговите лични интереси\", коментира членът на Комисията по международни отношения в Сената - сенатор Боб Менедес. Той призова Тръмп \"да застане недвусмислено и твърдо зад интересите на Съединените щати и нашите съюзници, и срещу агресията на Кремъл\". Републиканци и демократи в Сената изпратиха няколко изстрела към Тръмп във връзка с позицията му към  Русия, гласувайки с огромно мнозинство да бъде потвърдена подкрепата за НАТО и единодушно се противопоставиха да бъде предоставен на Кремъл достъп до американската администрация. Освен това партийни лидери в Сената блокираха мярката, с която се приема отхвърленото от Путин твърдение за намеса в изборите, настоявайки незабавно да влязат в сила наложените санкции на Русия, приети от Конгреса миналата година, както и комисиите в Сената да проведат изслушвания за какво са си говорили по време на срещата на четири очи Путин и Тръмп в Хелзинки. Във вторник МакКанъл изрази удовлетвореност от  помощта на NDAA за Fort Knox , решението да бъдат стимулирани американските военни и признаването на напрегнатите отношения на Америка с Русия и Китай. \"Би било отричане на реалността и в известен смисъл заравяне на главата в пясъка, ако не бяха значително увеличени военните разходи\", посочи МакКонъл, като  призна за застъпничеството на министъра на отбраната Джим Матис пред Тръмп и Конгрес за необходимостта от допълнителни разходи. \"Всъщност ние дадохме на Министерството на отбраната точно това, което поискаха\", добави МакКонъл. Лидерът на Сената също похвали твърдата позиция на Тръмп срещу Китай по отношение на търговията с тази азиатска страна. \"Ние съвсем не искаме да сме противници, но е факт , че нямаме перфектни отношения\", каза МакКонъл за Пекин. \"Китайците станаха по-агресивни във военната сфера, което в миналото бе нещо необичайно за тях\". Превод: Faktor.bg", "date": "2018.08.19", "title": "Лидер на републиканците в САЩ: Не съм спокоен за Русия, в нея припознавам бившия СССР"}
{"url": "https://www.faktor.bg/bg/articles/novini/svyat/sasht-investira-21-miliona-v-svoya-baza-v-rumaniya", "text": "САЩ ще вложат $ 21 млн. в своята база в Румъния, съобщи Romania Insider. Президентът на САЩ Доналд Тръмп вече обяви бюджета на САЩ за отбрана през 2019 г. В плана се предвижда американските военни да продължат с ротацията си в Източна Европа, включително в Румъния и България. Предвижда се инвестирането на $ 21.6 млн. в базата „ Михаил Когалничану“, където американските войски са разположени в Румъния. Базата е ключова за плановете на САЩ за разполагането на противоракетна система „Пйтриът“ в Европа.", "date": "2018.08.19", "title": "САЩ инвестира $21 милиона в своя база в Румъния"}
{"url": "https://www.faktor.bg/bg/articles/novini/svyat/1968-kak-nrb-pomogna-da-bade-smazana-prazhkata-prolet", "text": "През нощта на  21 август 1968 г. по военните радиочестоти на струпаните край границите на Чехословакия войски на Варшавския договор е излъчен кодът „Вълтава-666“. Той дава зелена светлина за инвазията на огромната армада от самолети, танкови колони и механизирана пехота. Месеци преди това на импровизирани „учения“ тя се подготвя да нахлуе в „братската“ страна, позволила си въпреки заплахите на Кремъл да прави \"социализъм с човешко лице\". В дирижираната от Москва операция „Дунав“ участват около половин милион военнослужещи, авиация и над 5000 танка и бронетранспортьори на армиите на СССР, ГДР, Полша, Унгария и НРБ. Българското участие е изцяло подчинено на съветското командване и е сравнително скромно – два моторизирани пехотни полка с обща численост от близо 2200 души. Много по-значимо е обаче участието на диктатора Живков в насъскването на догматичната върхушка на СССР и верните ѝ сателити за предприемане на решителни действия срещу Чехословакия. Още в началото на март 1968 г. Живков твърдо защитава пред Брежнев и обкръжението му идеята за смазване на едва започналата демократизация в страната, насърчавана от новото партийно и държавно ръководство начело с Александър Дубчек. „Особено ненавистни за диктатурите в съветския лагер са започналите широки и напълно  свободни дискусии в чехословашката преса, радио и телевизия за промяна на неосталинисткия модел, по който Чехословакия е принудена да се развива. Премахването на цензурата, както и официалната линия на Дубчек и съмишлениците му към демократизация и за внасяне на пазарни механизми в колабиращата „планова“ икономика на дефицита, вбесяват Кремъл и част от васалите му“, изтъква проф. Евелина Келбечева. По думите на историка Ангел Николов, който по време на инвазията е студент в Прага, военнослужещите са специално подбрани от частите с най-ниско образователно равнище в БНА. Преди нахлуването войниците, извозени със съветски транспорт от границата с Турция до горите на съветското Закарпатие, преминават специално политическо обучение с цел промиване на мозъците им. Трябва да им бъде внушено, че ще бъдат изпратени да спасяват чехите и словаците от контрареволюционери и империалисти.  „Освободителите“ ще бъдат посрещнати едва ли не с хляб и сол. „Истината е, че по пътя към определените за охрана от БНА словашки градове Банска Бистрица и Зволен, българите нямат други контакти с местното население, освен хвърляните по войнишките камиони камъни и цвекло. Словаците изпочупват антените на българските бронетранспортьори и „ГАЗ“-ки и те загубват радиовръзката помежду си и със съветските си началници. Настава пълен хаос в придвижването към обектите за „охрана“. Отгоре на всичко става ясно, че офицерите масово не могат да разчитат и да разбират топографските и другите военни карти. От страх, че ще станат прицел на измислени „контрареволюционни“ снайперисти, много от командирите навличат войнишки униформи и се скатават между подчинените си в камионите. Ето защо, когато идват с хеликоптер, за да разберат какво се случва в хаотично придвижващия се български конвой, съветските началници не могат да разпознаят кой всъщност го командва и води“, описва Ангел Николов „подвизите“ на полковете от Елхово и Харманли в Словакия. Българите, както и останалите „освободители“, са напълно изолирани от местното население, което ги посреща с открита враждебност. Малка българска част, която участва в охраната на летища край Прага, дори не разбира какво изобщо се случва в чешката столица, защото е принудена да дебне за „врагове“ от окопи и палатки, от които изобщо не излиза. Под влияние на страха и на алкохола нощем те стрелят безразборно по всяка „контрареволюционна“ светлинка или шум и плашат до смърт жителите на близките квартали, свидетелства Николов. Омерзителни, според него, са историите за героични подвизи и любовни връзки с момичета, тиражирани от участвали в агресията през 1968 г. българи. „Чехите и словаците не можеха да ги понасят. Само трима вече бивши войници след падането на комунизма публично се извиниха на двата народа за позорното си участие в операция „Дунав“. И веднага получиха заплахи от военните, че ще бъдат подведени под отговорност за разгласяване на „тайните“ за трагикомичното участие на НРБ в смазването на Пражката пролет“,  разказва Николов. Скоро след окупацията той е принуден да прекрати следването си в Прага и да се върне в България. Евелина Келбечева е категорична, че всяка радикална промяна в комунистическите диктатури е започвала и приключвала единствено и само „отгоре“. Пражката пролет изпреварва с 20 години Горбачовата „перестройка“. Това дава шанс на диктатори от ранга на Живков да си направят съответните изводи как да опазят личната и клановата си власт в бъдеще. Рецептата за НРБ включва пълно политическо и икономическо подчинение пред „Големия брат“ в Кремъл. „Няма нищо неистинско или случайно в опитите НРБ да бъде трансформирана като 16-та република на СССР през периода до 1973 г. Това би осигурило пожизнено царуване на династията от Правец. След събитията в Чехословакия Държавна сигурност рязко засилва следенето, контрола и „профилактиката“ на интелигенцията в НРБ. Значителна част от нея е съблазнена с привилегиите на властта, което я изключва от участието в събития, подобни на случилото се в Чехословакия“, заключава проф. Келбечева.", "date": "2018.08.19", "title": "1968: Как НРБ помогна да бъде смазана Пражката пролет"}
{"url": "https://www.faktor.bg/bg/articles/novini/balgariya/ninova-pouchava-borisov-zabluzhdavate-horata-za-falita-na-olimpik-nastroyvate-balgarite-edin-sreshtu-drug", "text": "Корнелия Нинова обвини премиера Бойко Борисов, че заблуждава хората с твърденията си относно застрахователната компания \"Олимпик\", съобщи пресцентърът на БСП. \"Господин премиер, не лъжете българските данъкоплатци. Твърдите, че ако държавата се намеси и плати на пострадалите от фалита на застрахователното дружество \"Олимпик\", това ще бъде от парите на всеки български данъкоплатец. Това е лъжа\". Това написа лидерът на БСП в свой пост на страницата си във Фейсбук. В него тя подчертава, че той или не познава материята, или се опитва да настройва едни българи срещу други. \"Средствата в гаранционния фонд не се събират от нашите данъци. Те са вноски от самите застрахователни дружества (включително \"Олимпик\") именно като гаранция за такива случаи\", обяснява казуса Корнелия Нинова. \"Корнела пак се излага като кифла. Изокала се във фейса, че Борисов настройвал българските данъкоплатци едни срещу други по казуса със застрахователното дружество \"Олимпик\". Кой да й каже на Корнела, че застрахователната компания \"Олимпик\" не е внасяла вноски в българския гаранционен фонд и по тази причина те се дължат от кипърския такъв. Кой да й каже, че това НЕ Е БЪЛГАРСКИ застраховател, а кипърски! Всъщност, нека я оставим да се излага като кифладжия. По същия начин преди няколко месеца се излагаше като казваше, че фирмаджиите си спестявали данъци от заплати, защото плащали само 10 % данък!? Ами 5 % данък дивидент! Корнелщини!\", отговаря политологът Антон Тодоров", "date": "2018.08.19", "title": "Нинова към Борисов: Заблуждавате хората за фалита на \"Олимпик\", Антон Тодоров и отговаря: Корнелщини!"}
{"url": "https://www.faktor.bg/bg/articles/novini/svyat/silno-zemetresenie-udari-indoneziyski-ostrovi-sabudi-spyasht-vulkan", "text": "Земетресение с магнитуд 7,2 удари на 120 км североизточно от индонезийския остров Ломбок, съобщи Геофизическият институт на САЩ, цитиран от \"Ройтерс\". Епицентърът е бил на 17 километра дълбочина. На 24 километра от епицентъра се намира активен вулкан, съобщават световните агенции. Засега няма информация за пострадали и разрушения. Не е обявена и тревога за цунами.", "date": "2018.08.19", "title": "Силно земетресение удари индонезийски острови, събуди спящ вулкан"}
{"url": "https://www.faktor.bg/bg/articles/obshtestvo/ulitsata/ognen-ad-kray-karlovo-golyam-pozhar-pogalna-50-dka-gora-ognebortsi-prodalzhavat-da-se-boryat-s-nego", "text": "Над 50 декара горски масиви са обхванати от пожара, започнал снощи над Карлово. Гори борова гора. Вчера вечерта кметът Емил Караиванов успокои, че пожарът е локализиран, но тази сутрин БНР съобщава, че заради силния вятър пламъците са разширили обхвата си. \"Имаме много силен западен вятър, както и по посока на пожара. Много сложно ще гасим. 30 горски служители работим. От Пожарната чакаме всеки момент да дойдат и да поемем нагоре\", каза  Златю Кличев от Държавното лесничейство. Той увери, че няма опасност за населението. Заради силния вятър, който бързо разпространява огнената стихия, пожарникарите са отправили апел към Министерство на отбраната негови служители да се включат в гасенето. До района, който е скалист, не може да се стигне с техника, затова стихията се гаси изцяло с подръчни средства.", "date": "2018.08.19", "title": "Огнен ад край Карлово: Голям пожар погълна 50 дка гора, огнеборци продължават да се борят с пламъците"}
{"url": "https://www.faktor.bg/bg/articles/novini/svyat/gartsiya-izpraven-pred-risk-na-finansovite-pazari-ako-se-otmetne-ot-angazhimentite-si-kam-kreditorite", "text": "Управителят на Гръцката централна банка Янис Стурнарас предупреди страната да не се отмята от поетите ангажименти към кредиторите, след като излезе от последния от трите последователни спасителни плана, защото в противен случай пазарите ще я изоставят. Пред в. \"Катимерини\" Стурнарас каза, че всяко отстъпление по отношение на ангажиментите може да постави Гърция пред големи рискове във време, в което тя може да е особено уязвима на финансовите проблеми в съседна Турция, Италия и на други места. Атина излиза от спасителния план утре и разчита на пазарите след това да рефинансират нейния дълг след почти девет години на дългова криза, която доведе до свиване на икономиката й с четвърт и принуди властите да въведат мъчителни мерки за строги икономии. От разразяването на дълговата криза през 2010 г. четири последователни правителства се опитаха да спасят страната от дефолт, разчитайки на най-големите спасителни планове в икономическата история. Над 260 млрд. евро бяха отпуснати на Гърция от нейните партньори от еврозоната и от Международния валутен фонд. Атина се върна на борсите през юли 2017 г. с продажбата за 3 млрд. евро на облигации, което беше важно събитие за икономическо здраве. Гърция пое ангажимент след излизането от спасителния план да постигне цел за първичен бюджетен излишък от 3,5% от БВП до 2022 г. и 2,2% до 2060 г.", "date": "2018.08.19", "title": "Гърция изправен пред риск на финансовите пазари, ако се отметне от ангажиментите си към кредиторите"}
{"url": "https://www.faktor.bg/bg/articles/kultura/rok-faktor/tezhak-intsident-predi-kontsert-na-bekstriyt-boys-prati-14-dushi-v-bolnitsa", "text": "Най-малко 14 души бяха ранени преди концерт на \"Бекстрийт бойс\" в американския щат Оклахома. Събитието трябваше да се състои в курортен казино комплекс в Такървил. Около 150 души чакали началото на концерта в голяма покрита тента в комплекса. По това време обаче се извила буря и силният вятър срутил подпори и конструкцията паднала върху феновете на култовата момчешка група. В резултат 14 души са откарани в болница. Има и такива, на които е оказана медицинска помощ на място. Концертът, за който са били продадени 12 хиляди билета, бе отменен. От местните власти обясниха, че бурята наистина е била сериозна и вятърът е достигал на моменти скорост от 130 км/ч.", "date": "2018.08.19", "title": "Тежък инцидент преди концерт на \"Бекстрийт бойс\" прати 14 души в болница"}
{"url": "https://www.faktor.bg/bg/articles/kultura/art-faktor/neizvestna-krepost-otkriha-arheolozi-kray-ostrov-sv-toma", "text": "Неизвестна крепост е открита в района на остров Свети Тома при подводна експедиция от екип на Националния исторически музей. Новината съобщи Петя Димитрова от пресслужбата на Община Созопол. В рамките на подводните проучвания са извършени водолазни спускания под вода от трима водолази и в присъствието на ръководителя им проф. д-р Иван Христов. Открити са две места с фрагментирана керамика. Първата зона, в която са открити силно фрагментирани керамични съдове с най-обща датировка първото хилядолетие пр.Хр. е разположена в югозападното продължение на острова. Там са заснети множество каменни блокове с прави стени и следи от обработка, някои с дължина и широчина един метър. Вероятно се касае за неизвестна до този момент крепостна стена дело на древните траки. От южната страна на острова на дълбочина 9 метра е открита част от късноантична амфора и добре обработени варовикови блокчета, които са били предназначени за древен строеж на острова. Археолозите са категорични, че островът Свети Тома в миналото е бил полуостров. От пресслужбата на Община Созопол информираха, че подводните проучвания са продължение на сухоземните проучвания на острова от месец юни т.г., при които са били локализирани и частично разкопани тракийско ямно светилище, структури от късноантичната епоха и средновековен манастир. Екипът, осъществил проучванията, както на сушата така и под вода, подготвя подробна публикация за изследванията. Приключилата експедиция е и добър пример как два културни института под шапката на Министерство на културата си взаимодействат успешно при проучване на подводното културно наследство, каза кметът на Община Созопол Панайот Рейзи. Ръководител на подводните проучвания е проф. д-р Иван Христов. В екипа му участват инж.Кирил Велковски – геофизик към Центъра за подводна археология в Созопол, инж. Тотьо Ангелов - геодезист, водолази от Общинския водолазен център в Созопол с ръководител Тенчо Тенев. Експедицията се финансира от Министерството на културата по предварително спечелен проект.", "date": "2018.08.19", "title": "Неизвестна крепост откриха археолози край остров \"Св.Тома\""}
{"url": "https://www.faktor.bg/bg/articles/sport/svetat/dvama-titani-shte-sporyad-tazi-veche-za-titlata-na-mastars-sinsinati", "text": "Носителите на общо 33 титли от Голям шлем - Роджър Федерер и Новак Джокович, ще се изправят в тазвечершния финал на Мастърс в Синсинати. Двамата големи ще спорят за миналогодишната титла на Григор Димитров, а двубоят ще започне в 23 ч българско време, като ще имате възможност да го наблюдавате по Max Sport 1. Това ще бъде мач №46 между двамата титани на играта, като шоуто и невероятни изпълнения в двубоите помежду им са гарантирани. До момента Джокович има 23 победи, срещу 22 за Федерер, като двамата не са се срещали от началото на 2016-а, когато Ноле победи швейцарския си опонент със 6:1, 6:2, 3:6, 6:3 на полуфиналите на Australian Open. Федерер достигна финала в Синсинати, след отказване на белгиеца Давид Гофен в полуфинала. Маестрото спечели оспорвания първи сет след тайбрек. Двамата не успяха да стигнат до пробив, а тайбрекът бе спечелен убедително от швейцареца със 7:3. Двамата размениха по гейм в началото на втория сет, когато контузия отказа Гофен от срещата.", "date": "2018.08.19", "title": "Двама титани ще споряд тази вече за титлата на Мастърс Синсинати"}
{"url": "https://www.faktor.bg/bg/articles/sport/svetat/gratsiyata-ni-nevyana-vladinova-grabna-srebro-na-lenta-v-minsk", "text": "Звездата ни Невяна Владинова спечели сребро на лента в състезанието за Световната купа по художествена гимнастика в Минск. Българката, която игра с последен стартов номер, представи много добре своята композиция и получи оценка от 18.200 точки. Пред нея остана само Александра Солдатова (Русия) с 18.600 точки, а трета е Катарина Галкина (Беларус) със 17.850. Владинова се представи силно и на другите два финала, където се класира пета на обръч с 18.650 точки и четвърта на бухалки с много силна игра и оценка 19.250 точки. Тя не беше финалистка единствено на топка. Катрин Тасева игра отлично на обръч и топка, но остана четвърта място и в двата финала, на косъм от медал. За изпълненията си получи на обръч 18.850 точки, а на топка - 19.400. Грацията ни допусна неточности в изпълнението на лента и с оценка от 17.200 точки остана седма. Вчера Тасева се нареди пета, а Владинова - осма в многобоя в Минск. На обръч шампионка стана Катарина Галкина (Беларус) с 19.750 точки, на топка първа е Екатерина Селезньова (Русия) с 19.900 т., а на бухалки златото взе Линой Ашрам (Израел) с 20.250 т.. При ансамблите Италия спечели титлата в съчетанието с пет обръча с оценка 22.800 точки. На второ място е Русия с 22.100 точки, а на трето Беларус с 21.150 точки. Българският ансамбъл отказа участие в Минск заради контузия на Елена Бинева. След седмица идва надпреварата за Световната купа в Казан(Русия), където ще участват Катрин Тасева и Боряна Калейн, както и ансамбълът ни.", "date": "2018.08.19", "title": "Грацията ни Невяна Владинова грабна сребро на лента в Минск"}
{"url": "https://www.faktor.bg/bg/articles/kultura/art-faktor/dokumentalen-film-za-putin-i-mafiyata-vzrivi-evropa", "text": "Документалният филм \"Путин и мафията\",  дело на разследващите журналисти Николай Тонев и Анастасия Кириленко, се превърна в истинско събитие за европейската публика, съобщава сайтът agonia-ru.com.  Разследването проследява в хронология фактите за кремълския главатар, като разкрива мафиотизираната държава, в която управляват правителството, тайните служби и организираната престъпност. В продължение на много години Путин не само беше президент на Русия, но и кръстник на престъпна група. Той създаде мафиотска система, която безмилостно изсмуква страната до днес. Владимир Путин изгражда своята престъпна система много търпеливо. От момента, в който той заема най-висшата държавна длъжност, получил контрол над всички политически, икономически, съдебни и репресивни инструменти на държавата, той може да си позволи да управлява октопода, който той създаде и който сега се е разпрострял в цяла Русия и в Европа. Разследването завежда журналисти в страни като Англия, Испания, Швеция и Франция. Там те се срещат с хора, които, подобно на тях, осъждат тази порочна система. За тези хора днес има само две възможности: емиграция или смърт. А за създателите на системата едно е ясно: Путин прави всичко, за да остане на власт, независимо какво ще му струва това.  Премиерата на \"Путин и мафията\"  е била през март в Швейцария. След това лентата е излъчена по телевизиите в Дания, Естония, Исландия, Финландия, Литва, Полша и други страни. Правата над документалния филм принадлежат на КМ „Productions“, Франция.", "date": "2018.08.19", "title": "Документален филм за Путин и мафията взриви Европа"}
{"url": "https://www.faktor.bg/bg/articles/ikonomika/biznes/chez-pogva-manipulatorite-na-elektromerite", "text": "ЧЕЗ Разпределение България въвежда защитни стикери за превенция срещу манипулация на електромерите. Стикерите се залепват върху средствата за търговско измерване, в допълнение към познатите пломби, като имат три нива на контрол и множество защитни елементи. Това прави фалшификацията или незабеляната интервенция върху тях практически невъзможна.   Огромен е броят на отличителните знаци и защити на стикерите, които ще предпазват средствата за търговско измерване от нерегламентиран достъп до вътрешността на устройството и намеси, които могат да се упражнят върху тях. Стикерите са изработени по технологии от най-ново поколение и прикриването на нарушението на целостта им е изключено. В тях са закодирани елементи, които не подлежат на фалшификация и се виждат само от експерти с подходящо оборудване, преминали обучение за оценка на автентичността и целостта на стикерите. Защитните средства имат вградени 3D мотиви, текстове, триизмерни обекти, променящи се цветове, изображения, предупредителни знаци и са персонализирани с уникален номер. Стикерите имат многослойна структура, която се разрушава много лесно при опит за третиране с различни разтворители или при опит за разлепяне, като същевременно издържат при екстремни температури. Те са защитени от специални елементи, чрез които се откриват дори микро прерязвания с тънък скалпел, които са сред честите начини за външна намеса при старите стикери. За първите 7 месеца на 2018 г. са констатирани 4251 кражби на електроенергия, като около 40% от тях са реализирани чрез манипулация на електромери. Все по-изобретателните и дръзки кражби, които включват и подмяна на елементи от устройствата за търговско измерване, принудиха дружеството да вземе по-сериозни мерки за защита на електромерите. Въведените стикери са произведени по българска технология. Те имат 3 нива на контрол: визуална оценка, наблюдение с помощни средства и експертно ниво.", "date": "2018.08.19", "title": "Няма прошка: ЧЕЗ погва манипулаторите на електромерите"}
{"url": "https://www.faktor.bg/bg/articles/ikonomika/biznes/gartsiya-zapochva-aktsiya-sreshtu-danachnite-izmami", "text": "Независимият орган за държавни приходи на Гърция съобщи, че планира да изпрати хиляди известия до данъкоплатците, които са променили първоначалните си данъчни декларации и са успели или значително да намалят дължимия си данък, или да си осигурят големи възстановявания от данъци. Известията са провокирани от подозрения за измама, съобщават местни медии. Инициативата е част от усилията на кабинета да се справи с широко разпространени данъчни измами. Неофициално се посочва, че сумата възлиза на €5 млн. Някои от гърците дори са успели да си възстановят до €45 000. Счетоводителите казват, че данъчните служби обикновено изискват само доказателство за такива разходи, когато възстановяването на данъци надвишава 10 000 евро, но признават, че дори такива суми не винаги водят до одит. Тъй като властите се борят да ограничат укриването на данъци, тази измама показва, че електронната данъчна система има пропуски, които счетоводителите биха могли да злоупотребят, за да извлекат значителни суми, без да бъдат заловени. Одитите ще започнат с лица, които са получили най-големите суми за възстановяване през последните пет години и които ще бъдат призовани от данъчната служба, за да представят оригиналните документи, удостоверяващи техните дарения. Ако те не успеят да направят това, властите ще преизчислят данъка и ще наложат големи глоби. Ръководителят на приходната агенция Йоргос Пицилис заяви пред радио \"FM радио\", че измамата е била открита за първи път преди два месеца. Властите незабавно променили софтуера за подаване на декларации, така че да не могат да бъдат предявени големи възстановявания, а делата да бъдат изпратени на данъчните служби за одит. Властите досега са засекли 150-170 подозрителни декларации. От приходната агенция припомнят, че практика е в Гърция счетоводители да вземат и процент от спестената сума за данъци. По тази причина властите внимателно ще разследват дали измамата е съзнателно направена от собственика на декларацията или той е бил подведен от своя счетоводител.", "date": "2018.08.19", "title": "Гърция започва акция срещу данъчните измами"}
{"url": "https://www.faktor.bg/bg/articles/obshtestvo/ulitsata/zaradi-remonti-v-sofiya-utre-vratvat-krancheto-v-stolichni-kvartali", "text": "а 20 август (понеделник), заради подмяна на уличен водопровод на ул. \"Граф Игнатиев\", се налага спиране на водоподаването от 8 до 18 ч на клиентите на \"Софийска вода\", живеещи в района на пл. \"Славейков\", ул. \"Уилям Гладстон\" от ул. \"Ангел Кънчев\" до ул. \"Граф Игнатиев\", ул. \"Дякон Игнатий\" от ул. \"Граф Игнатиев\" до ул. \"Генерал Гурко. Това се съобщава на сайта на \"Софийска вода\". Преди дни отново заради същия ремонт, но аварийно и без предупреждение, част от центъра отново остана без вода. При продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на ул. \"Граф Игнатиев\" на кръстовището с ул. \"Георги С. Раковски\". Отново утре, във връзка с подмяна на пожарен хидрант на ул. \"Качаник\", жк. \"Света троица\", се налага и спиране на водоподаването от 9 до 18 ч за живеещите в района на: ул. \"Качаник\" от ул. \"Цар Симеон\" до ул. \"Цар Иван Александър\". При продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: ул. \"Качаник\" на кръстовището с ул. \"Цар Симеон\". Във връзка с подмяна на сградно водопроводно отклонение на ул. \"Свети Свети Кирил и Методий\", с. Бусманци се налага спиране на водоподаването от 9:30 до 16:30 ч в района на: ул. \"Свети Свети Кирил и Методий, ул. \"Сух Искър\" и ул.\" Лашова\" №2. При продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: ул. \"Свети Свети Кирил и Методий № 13.", "date": "2018.08.19", "title": "Заради ремонти в София утре врътват кранчето в столични квартали"}
{"url": "https://www.faktor.bg/bg/articles/obshtestvo/ulitsata/pozharat-kray-karlovo-se-razrastva-na-pomosht-pratiha-voennite", "text": "Военнослужещи от Сухопътните войски се включиха в действията по гасенето на пожара над Карлово, съобщиха от Министерството на отбраната. Модулното формирование от състава на 61-ва механизирана бригада - Карлово е задействано в 11 часа. Военните оказват помощ в гасенето на пожар, възникнал в иглолистна гора над местността \"Сучурума\", северно от Карлово. На труднодостъпен терен действат 44 военнослужещи с 5 броя техника. Действията на модулното формирование се ръководят от майор Марин Цаловски. В готовност са още 20 военнослужещи, които ще се включат при необходимост в овладяването на пожара. Към момента пожарът вече е овладян и локализиран. Според директора на държавното лесничейство Златю Кличев потушаването на пожара ще отнеме няколко дни.", "date": "2018.08.19", "title": "Пожарът край Карлово се разраства, на помощ пратиха военните"}
{"url": "https://www.faktor.bg/bg/articles/novini/svyat/trus-8-2-po-rihter-udari-tihiya-okean", "text": "Силно земетресение с магнитуд 8,2 е регистрирано днес в Тихия океан близо до Тонга и до Фиджи, предаде Ройтерс, като се позова на американския Геофизичен институт. Не се очаква трусът да предизвика цунами, защото е на голяма дълбочина - 559,57 км. Епицентърът е бил на 270 километра източно от град Левука на остров Овалау, който е част от архипелага Фиджи, и на 443 километра западно от град Нейафу на Тонга. Засега няма информация за пострадали хора и материални щети. Земетресение с такъв магнитуд би било катастрофално, ако беше станало на по-малка дълбочина. Американският геофизичен институт е засякъл силно земетресение и в Индонезия. Данните сочат за 6.3 по Рихтер.", "date": "2018.08.19", "title": "Трус 8.2 по Рихтер удари Тихия океан"}
{"url": "https://www.faktor.bg/bg/articles/novini/svyat/kremal-v-panika-severen-potok-2-e-pechelivsh-proekt-da-go-zashtitim-ot-nezakonni-deystviya-na-treti-strani", "text": "Политизирането на проекта „Северен поток-2“ е неправилно, заяви говорителят на Кремъл Дмитрий Песков след срещата между руския президент Владимир Путин и германския канцлер Ангела Меркел, предава TAСС. \"Както Путин, така и Меркел се съгласиха, че е абсолютно нередно да се политизира по някакъв начин този проект\", каза гласът на Путин и допълни, че по време на преговорите е повдигнат и въпроса за евентуални санкции срещу компании, участващи в реализацията на газопровода \"Северен поток-2\". \"По принцип има разбиране, че този проект е абсолютно търговски, печеливш, конкурентен\", обясни Песков. \"Следователно е необходимо да се вземат мерки, за да бъде защитен от евентуални неконкурентни и незаконни действия от трети страни, за да се стигне до завършването на този проект, който е абсолютно търговски и отговаря на интересите на всички\", каза говорителят. Попитан за това какви биха могли да бъдат начините, по които проектът може да бъде защитен от санкциите на САЩ, Песков отговори: \"Различни\". Говорителят също така каза, че лидерите \"са говорили като цяло за международната търговия и икономическите отношения\". \"Имаше взаимна загриженост относно непредвидимостта на решенията, особено в сферата на митата, приета от някои държави\", каза той. \"Има опасения, че такива решения в крайна сметка ще имат много негативни последици за цялата система на международната търговия и икономическите отношения\", допълни Песков.", "date": "2018.08.19", "title": "Кремъл в паника: \"Северен поток-2\" е печеливш проект, да го защитим от незаконни действия на трети страни"}
{"url": "https://www.faktor.bg/bg/articles/novini/svyat/edna-svatba-i-golyam-falstart-na-avstriyskoto-predsedatelstvo-na-es", "text": "Руският президент Владимир Путин бил гост на сватбата на 53 годишна лелка в Австрия, която до вчера е непозната никому. Но по една случайност тази лелка сега е външен министър на алпийската държава. И също по една случайност някогашният непознат никому офицер от КГБ е президент на най-голямата държава по територия в света. В историята   донасят много често големи страдания на народите. Да си спомним за дребничкото австрийско ефрейторче Шикългрубер и негово другарство в края на 30-те години с грузинския селяндур Джугашвили. 100 милиона народ загина заради тяхното другарство и последвалата го сръдня. На 19 декември 2016 г. партията на Владимир Путин „Единна Русия” подписа договор за сътрудничество с крайнодясната популистка австрийска Партия на свободата. Тази партия е издигнала днешната австрийска булка за външен министър. Споразумението предвиждаше засилване на сътрудничеството главно между младежите от двете партии, както и сътрудничество по международни и регионални въпроси. Именно тогава лидерът на Партията на свободата призова за отмяна на санкциите срещу Русия. Тогава медиите в Европа писаха, че това споразумение е „нов етап” в сближаването на Путин и неговата партия с крайнонационалистически и крайнодесни партии и движения в Западна Европа. Така, както преди Втората световна война болшевишката партия се сдружава с националсоциалистическата партия в Германия. Позната история. По сходен модел у нас бивши ченгета изфабрикуваха няколко националистически партии, чиято основна характеристика е, че са  Няма лошо, че Карин Кнайсл се жени на тия години. Любовта е сляпа, меракът умира последен. Лошо е, когато от едно толкова лично и интимно преживяване, се прави политика и се кани на сватбата не кой и да е, а политик заповядал агресията срещу чужда държава и на чиято съвест би трябвало да тежат хилядите загинали в руско-украинския конфликт. Но като гледам снимките министърката е ухилена, в народна носия е, демонстрира похвална за годините ѝ пъргавост. Говорителят на австрийското външно министерство Матиас Форенбах светна интересуващите се, че Карин и Володя се познават от 18 години. Срещнали се за първи път на форум в Словения. А по тия „форуми” какво ли не се случва! И ето, сега приятелят на Карин идва на нейната сватба. Мило, трогателно, сърцераздирателно! Целувчици, букетче, танц, сватбено настроение. „Младоженецът” и той на седмото небе от радост. Но има проблем. И той е очевиден.  на Съвета на ЕС. Голям фалстарт. И недостойно поведение за един външен министър на европейска страна, която трябва да защити единството на Европа, а не далаверата с Москва.  А парадоксалното е, че и танте Меркел тръпнеше и чакаше Путин снощи. Разбира се, за пред хората, всичко ще бъде замазано с приказки за това как нито австрийската, нито германската политика ще се променят. Но нашият мъдър народ неслучайно обича да казва: с каквито се събереш, такъв ставаш. Или: „внимавай на чия сватба играеш”. Слава Богу, че нито през миналата, нито през тая година, Путин дойде у нас. Нашите политици русофили така и един повод не можаха да измислят, за да го поканят. Частно парти да организират, рипни хорце в езерце да му предложат, сватбица да спретнат, с чудодейна иконка да го привлекат. Но Путин със сигурност си знае, че България му е в кърпа вързана, та затова от специално театро няма нужда. Той нашите си ги вика директно на килимчето – в Сочи, в Кремъл, където реши. Накратко: голяма излагация на Австрия, голяма. Толкова голяма, че си струва човек като пътува по Европа да заобикаля тази страна.", "date": "2018.08.19", "title": "Една сватба и голям  фалстарт на австрийското председателство на ЕС"}
{"url": "https://www.faktor.bg/bg/articles/novini/svyat/sgashtiha-bos-na-italianskata-mafiya-ukrival-se-ot-godini-v-germaniya", "text": "Високопоставен член на италианската мафия Ндрангета беше арестуван, след като се укриваше три години в Германия. 28-годишният Луиджи Абруцезе е задържан в частен дом в град Касано ало Йонио в Калабрия. В момента на ареста у него били открити две огнестрелни оръжия, муниции и фалшиви документи за самоличност. Смята се, че мафиотът е създал мрежа за трафик на наркотици. Тя е внасяла кокаин от Колумбия, хероин от Афганистан и марихуана от Албания. Абруцезе има задочна присъда от 20 години затвор за трафик на дрога. Ндрангета има силно присъствие в Европа, Северна Америка и Австралия и освен това е смятана за най-активната организирана престъпна група в Германия.", "date": "2018.08.19", "title": "Сгащиха бос на италианската мафия, укривал се от години в Германия"}
{"url": "https://www.faktor.bg/bg/articles/obviniha-v-opit-za-ubiystvo-chovekat-pomel-peshehodtsi-pred-britanskoto-posolstvo", "text": "Роденият в Судан 29-годишен британски гражданин Салих Хатер бе обвинен в убийство заради инцидента, при който се вряза с кола в пешеходци пред британския парламент в Лондон. Той ще се яви отново в съда в понеделник. Хатер е обвинен, че се е опитал да убие граждани и полицейски служители при инцидента пред двореца „Уестминстър” в Лондон във вторник. Кралската прокуратура разглежда този случай като тероризъм, се казва в изявление на лондонската полиция. Британски медии писаха, че Хатер е бил психически сломен от лични събития през последните месеци, в това число смъртта на брат му и на баща му в две отделни катастрофи и изключването му от университета в Ковънтри, където учел за счетоводител.", "date": "2018.08.19", "title": "Обвиниха в опит за убийство мъжа, помел пешеходци пред британския парламент"}
{"url": "https://www.faktor.bg/bg/articles/novini/svyat/miliarder-iska-velikobritaniya-v-es-dava-1-mln-paunda-za-nov-referendum", "text": "Британският мултимилионер Джулиън Дънкъртън дари 1 милион паунда(около $ 1,2 милиона) за публичната кампания \"Гласът на народа\", която е в полза на нов референдум за \"Брекзит\", съобщава в. \"Гардиън\". Дюнкертън вярва, че ново гласуване дава реален шанс да се \"прекъсне\" ситуацията около изтеглянето на Великобритания от ЕС. Както бе отбелязано, Дънкертън каза, че британските политици \"са объркали\" споровете за Брекзит. Ново гласуване означава провеждането на референдум, който ще позволи на британците да одобрят или отхвърлят проекта за споразумение между Великобритания и ЕС относно \"Брекзит\". По-рано медиите съобщиха, че ЕС обмисля компромис относно \"Брекзит\", което би позволило на Обединеното кралство да запази достъпа до единния пазар.", "date": "2018.08.19", "title": "Мултимилионер иска Великобритания в ЕС, дава 1 млн. паунда за нов референдум"}
{"url": "https://www.faktor.bg/bg/articles/novini/svyat/rusiya-pak-pompi-muskuli-shte-sazdava-nov-iztrebitel-prehvashtach", "text": "Руската самолетостроителна корпорация „МиГ“ започна опитно-конструкторски работи по създаването на изтребител-прехващач от ново поколение ПАК ДП (перспективен авиационен комплекс за далечно прихващане), предава EA Daily, цитирана от „Фокус. Това е заявил генералният директор на корпорацията Илия Тарасенко.  По думите на Тарасенко, проектът се осъществява под егидата на Обединената авиостроителна корпорация (ОАК), целият комплекс от работата се води интензивно и в скоро време резултатите ще бъдат представени пред обществеността. „Проектът ПАК ДП се намира в стадий на опитно-конструкторски работи“, заяви директорът на „МиГ“. Той отбеляза също, че новият изтребител трябва да замени МиГ-31, чийто жизнен цикъл завършва след 10 години и после ще трябва да бъде заменен именно от новия самолет ПАК ДП, който също така носи името МиГ-41.  По-рано опитно-конструкторските работи по създаването на нов прехващач бяха анонсирани от бившия главнокомандващ на Въздушно-космическите сили (ВКС) на Русия и председател на Комитета на Съвета на федерацията по отбрана и сигурност Виктор Бондарев. По-късно корпорация „МиГ“ потвърди информацията и добави, че освен пилотиран вариант на този самолет, се разглежда и създаването на безпилотна машина, която може да изпълнява бойни задачи даже и в космическото пространство.", "date": "2018.08.19", "title": "Русия пак помпи мускули - ще създава нов изтребител-прехващач"}
{"url": "https://www.faktor.bg/bg/articles/novini/balgariya/zornitsa-daskalova-uvolniha-me-za-da-otklonyat-vnimanieto-ot-otgovornite-litsa-za-sriva-v-targovskiya-registar", "text": "Бившата вече изпълнителна директорка на Агенция по вписванията (АВп) Зорница Даскалова обяви, че с политически натиск е бил направен опит за отклоняване вниманието \"от преките изпълнители и отговорните лица\" за срива на Търговския регистър. Разкритието Даскалова прави в своята оставка, която депозира в петък пред министъра на правосъдието, а Цецка Цачева я прие незабавно, съобщава \"Правен свят\". Даскалова заявява още, че разглежда оттеглянето си като дълг, вследствие на безпрецедентния срив на 9 август на Търговския регистър, администриран от Агенция по вписванията.   \"Опитът да се отклони вниманието от преките изпълнители и отговорните лица, съгласно подписаните договори, ясно говори за политически натиск от определени групи хора и контролираните от тях субекти\", пише Даскалова до Цачева, без да назова конкретни имена на политици или партии. В началото на седмицата две политически централи – на БСП и на Демократична България поискаха от премиера освобождаването на Даскалова. Левицата поиска и оставката на Цецка Цачева, докато бившият правосъден министър Христо Иванов държеше Бойко Борисов да освободи именно шефката на АВп. След като бе подканен от БСП и от Христо Иванов, Борисов също изрази недоволство от Даскалова. Ден по-късно Борисов привика Цачева на \"Дондуков\" 1, а два часа по-късно от Министерство на правосъдието съобщиха в две изречения за освобождаването на Даскалова, което станало по нейно искане.  В оставката си Зорница Даскалова посочва още, че \"в Агенция по вписванията се намира цялата документация, доказваща взетите управленски решения от всеки ръководител (новоназначаван почти всяка година), както и документираното състояние на системите\".  \"Искрено се надявам да бъде оповестено какво е реалното състояние на тези изключително важни за държавата системи, предвид на наблюдаваните и цитирани по-горе процеси\", завършва оставката на бившата шефка на АВп.", "date": "2018.08.19", "title": "Зорница Даскалова: Уволниха ме, за да отклонят вниманието от отговорните лица за срива в Търговския регистър"}
{"url": "https://www.faktor.bg/bg/articles/novini/svyat/erdogan-izrigna-sreshtu-siriya-i-irak-shte-presushim-izvorite-na-zloto", "text": "Турският президент Реджеп Ердоган обяви, че възнамерява да разшири задграничните военни операции на армията, предават световните агенции. На конгреса на неговата управляваща „Партия на справедливостта и развитието“ президентът заяви, че ще „пресуши изворите на заплаха“ за неговата страна в Сирия и Ирак. \"Няма да допуснем създаването на терористичен коридор по нашите граници. Няма да се предадем на тези, които се определят като наш стратегически партньор, а в същото време ни превръщат в стратегическа цел\", обяви Ердоган. Това негово изявление пред препълнената зала в Анкара вероятно ще влоши още повече обтегнатите отношения със Съединените щати. В северна Сирия двете страни, партньори в НАТО, са изправени една срещу друга. Вашингтон подкрепя кюрдските бунтовници, които отбелязват значителни успехи в борбата срещу терористичната организация „Ислямска държава“. А турските сили смятат бунтовниците за паравоенна част от забранената прокюрдска партия ПКК. Турската армия на два пъти навлиза в сирийска територия в северозападната част на страната в района на Африн. Турция е в конфликт и с кюрдите в Ирак, като навлезе в северната част на страната, където кюрдската партия ПКК има силни позиции. Миналия септември кюрдите в този район на Ирак проведоха референдум и се обявиха за независимост от Ирак. Багдад и Анкара са категорично против създаването на кюрдска държава.", "date": "2018.08.19", "title": "Ердоган изригна срещу Сирия и Ирак: Ще пресушим изворите на злото"}
{"url": "https://www.faktor.bg/bg/articles/novini/balgariya/-spartan-letya-do-veliko-tarnovo-za-speshna-donorska-operatsiya", "text": "Самолет \"Спартан\" на Военновъздушните сили изпълни успешно транспортна задача от София до Горна Оряховица и обратно в събота. На борда на самолета се намираше екип от медицински специалисти на Военномедицинска академия със задача, свързана с донорска ситуация във Велико Търново, информират от Министерството на отбраната. Полетите са изпълнени при спазване на мерките за безопасност и изискванията на документите, регламентиращи летателната дейност с военни въздухоплавателни средства на България.", "date": "2018.08.19", "title": "Вдигнаха \"Спартан\" във въздуха за спешна донорска операция във Велико Търново"}
{"url": "https://www.faktor.bg/bg/articles/politika/na-vseki-kilometar/kak-savetskata-propaganda-na-stalin-se-izplyu-na-pametta-na-istinskite-geroi", "text": "Операцията за издигането на Знамето на победата над Райхстага на 2 май 1945 година е не само символна за СССР, но и един от главните митове на съветската пропаганда. Знамето на победата е и символ за трагедията на стотиците загинали в опитите час по-скоро да бъде забито червеното знаме над германския парламент. Символ и на трагичната съдба на хората, които с риск за живота си изпълняват заповедта на Сталин. Да започнем с това, че в сраженията за Берлин Райхстагът не представлява никаква тактическа ценност. Но...на 9 март Сталин е взел решение да представи именно щурма на Райхстага за  Девет съветски дивизии получават специални \"Знамена на победата\" и започва чудовищно състезание - кой пръв ще забие знамето. И всички тези девет \"знаменосни\" дивизии понасят огромни загуби.  На 29 април първи до сградата на Райхстага достига 674 батальон от 150-а дивизия.  Според данните от бойните архиви на 30 април над Райхстага издигат знамето разузнавачите от 674-ти стрелкови полк: лейтенант С.Сорокин, старши сержант В.Н. Правоторов, старши сержант И.Н. Лысенко, редниците Г.П. Булатов, С.Г.Орешко, П.Д. Брюховецки, М.А. Пачковски, М.С. Габидуллин, Н.Санкин и П.Долгих.  На кадрите от кинохрониката заснети от знаменития режисьор Роман Кармен се вижда как съветските войници нахлуват в Райхстага. Виждат се не Егоров и Кантария, а именно бойците от 674 полк - със знамето тича и го поставя Григорий Булатов, редом с него е командирът на взвода Семьон Сорокин.  Но 20 години след войната, дори на тези кадри дикторите твърдят, че знамето е издигнато от бойците на 756 полк Михаил Егоров и Мелитон Кантария, предварително \"назначени\" за герои и знаменосци, за \"специалното\" знаме. Ето какво разказва за измисления подвиг командирът на батальона Неустроев:  \"Командирът на полка заповяда да бъде доставено знамето и скоро двама души - сержант Егоров и младши сержант Кантария донесоха аленото платнище, на което беше съдено да стане \"Знамето на Победата\". Командирът им заповяда:  \"Незабавно на покрива и на високо масто, така че да се вижда отдалече забийте знамето. И по-здраво, да не го отнесе вятърът\" Те се върнаха след 20 минути и Егоров се оправда, че нямат фенерче и не са намерили изхода към покрива. Полковник Зинченко помълча и след това бавно, почти на срички им каза:  \"Върховното командване на въоръжените сили на Съветския съюз от името на комунистическата партия, нашата социалистическа родина и целия съветски народ ви заповяда да издигнете знамето на победата над Берлин. Този исторически момент настъпи..., а вие, вие не сте намерили изхода за покрива\". След това се обърна към мен и ми заповяда да осигуря издигането на знамето на покрива. Тогава, в далечната 1945 година не можех да предположа, че ще минат години, и в литературата, дори историческата, ще пише, че на 30 април 1945 година Егоров и Кантария са забили знамето над Райхстага в Берлин, и ще ги честват като герои\". И още една фалшификация-първоначално знамето е поставено над входа, но на 1 май кореспондентът на \"Правда\" прави снимка на Райхстага от самолет. Вече в редакцията върху купола му е дорисувано Знамето на победата. Тъй като ретушът бил груб и се разпознавало, че снимката е дорисувана, на 3 май Егоров и Кантария още веднъж са изпратени да забиват знамето, за да може да бъде заснето от официалната съветска пропаганда. Всички военни съветски кореспонденти и командири знаели истината, но мнозинството от тях повтаряли официалната версия, а от документалните филми се изрязват кадрите с истинските герои, за да бъдат добавени  От филма \"Превземането на Райхстага\" заснет на 3 май 1945 година, в който известният съветски документалист Роман Кармен е снимал групата на Сорокин, са изрязани кадрите с лицето на Георгий Булатов, в момента, в който забива знамето.  Тази несправедливост разрушава живота на много от войните, участвали в щурма на Райхстага, а истинският герой - Георгий Булатов се обесва на 47 годишна възраст.  674 полк, който пръв влиза в Райхстага, понася при щурма големи загуби - 57 убити и 120 ранени. И когато в главни герои са превърнати двама души, които дори не са участвали в битката, войниците и офицерите от  674-ви са дълбоко възмутени и това води до редица сблъсъци на официални чествания, свързани с победата над хитлеризма.   Егоров и Кантария не получават по време на войната нито една бойна награда, всичките им награди са връчени час след края на войната.  А 19-годишният Григорий Булатов щурмова Райсхтага вече с два медала \"За храброст\". През юни 1944 година е награден за щурма на важна височина, а през юли същата година за залавянето на германски пленник в хода на особено опасна акция.  Но за радост на тогавашните политруци и пропагандисти,  за разправа над тях.   През 1947 година генерал Шатилов, бившият командир на 150 дивизия, който за операцията по превземането на Райхстага става Герой на Съветския съюз, повежда група войници заедно с Григорий Булатов в Москва, да търсят сптраведливост. Те са настанени във вила на КГБ, където една от камериерките заявява, че Григорияй Булатов я е изнасилил. Григорий е осъден и влиза в затвора. Скоро след това е освободен, а обсотятелствата на това странно съдебно дело и досега не са добре изучени.  Приятелите му смятали, че всичко е провокация, за да затворят устата на Булатов и бойните му другари, и да бъде дискредитирана всяка заплаха за официалната история.  Сталин умира, но съветската пропаганда продължава фалшификацията, плюейки на паметта на истинските герои. На парада на победата през 1965 година знамето на победата е дадено отново на Егоров и Кантария, заедно с командира на съвсем друга военна част.  Неугодните командири на 674 полк Неустроев и на полка Плеходанов са лишени от честта да носят знамето на победата заради протестите и изявленията против Егоров и Кантария. Нещо повече, през  1965 година излиза книгата на военния кореспондент на  150-а дивизия Суботин \"Как свършват войните\". В нея отново е използвана лъжата за Егоров и Кантария, 20 години по-късно съветската пропаганда успява напълно да подмени реалната история.  Чак през 1966 година командирът на  674 полк Алексей Плеходанов изпраща писмо до редакциите на съветските вестници озаглавено: \"Как беше извършена аферата на века\". \"След демобилизацията от Съветската армия и особено в последните години, когато беше развенчан култът към личността на Сталин, участниците в щурма на Райхстага и издигането на Знамето на победата над него, многократно се обръщаха към най-различни инстанции с молба да бъде възстановена истината за издигането на знамето на Райхстага. Те единодушно заявяват, че Егоров и Кантария нямат никакво отношение към това действие. Нещо повече, те са загубили знамето, което им е връчено от Военния съвет на армията и позорно са избягали от бойното поле. В Райхстага те са влезли за пръв път едно денонощие след като над него вече се развява Знамето на победата, при това заедно с група автоматчици. Всички свои твърдения истинските герои подкрепят с убедителни и неопровержими доказателства. Цялата тази седморка разузнавачи и техните бойни саратници нееднократно са разказвали пред отговорните другари, опитващи се да \"потопят\" техния подвиг в \"масовия героизъм\". Но никъде и никога не получиха разумен отговор. Обещаните им преди щурма на Райхстага от името на Върховното командване висши правителствени награди за издигането на Знамето на победата така и остават невръчени вече 20 години след края на войната.  на какви цели служи тя? Време е да се сложи край на тази фалшификация\", завършва писмото на Плеходанов. Нито един вестник не се осмелява да публикува това писмо. Писмо до вестника на ЦК на КПСС с истината за щурма пише и лейтенант Семьон Сорокин, но то също не е публикувано никъде.  На съветската държава истинските герои просто и били безинтересни. Тогава героите от щурма на Райхстага пишат уникалната книга със спомени: \"Как, от кого и кога беше издигнато Знамето на Победата над Райхстага\". Естествено, книгата не е публикувана от нито едно съветско издателство, затова е отпечатана на пишеща машина и разпространявана чрез \"Самиздат\".  Тогава, през 60-те години, Григорий Булатов живее, както и повече от съветските ветерани от войната в скотски и мизерни условия.  Ето част от негово писмо:  \"В момента работя като моторист на катер в комбината \"Червена котва\". Не съм учил, така се случи, а и жилището ни не позволява - една малка стая от 13 квадратни метра. Дори няма къде да сложим креватче за дъщеря ни.  Разбира се, обидата ми е неизчерпаема. Как всичко се оказа лъжа?  Добре си спомням думите на Зинченко и останалите офицери: Ако останете живи и успеете - ще получите \"златната звездичка\" (Герой на Съветския съюз).  Ние скачахме през прозорците\". Булатов се пропива, през 68-ма и през 70-та е съден за хулиганство. За освобождаването му ходатайстват много известни ветерани, включително и маршал Жуков. Булатов започва открито да говори, че ще се самоубие. На 12 януари 1973 година той пише на Рахижман Кошкарбаев, друг от непризнатите герои от щурма на Райхстага: \"Вече половин година не съм в затвора. Животът ми не блести, нямам с какво да се похваля. На никого вече не се надявах, когато им бяхме нужни - ни обещаваха. Бяхме млади, беше лесно да ни излъжат. Какво се случи ти знаеш. Това е доживотната ми обида. Аз те моля да не ходатайствате за мен и да не се грижите повече. Мисля, че е безполезно, а и всичко ми омръзна\". На 19 април 1973 година Григорий Булатов се обесва в тоалетната на Слободския механичен завод. Той е само на 47 години...", "date": "2018.08.19", "title": "Как съветската пропаганда на Сталин се изплю на паметта на истинските герои"}
{"url": "https://www.faktor.bg/bg/articles/novini/balgariya/mazh-ubi-svoy-sased-v-s-lesnovo-politsiyata-go-zakova", "text": "Полицията задържа мъжа, убил свой съсед снощи в село Лесново, съобщи главният секретар на МВР главен комисар Младен Маринов. При акцията няма пострадали служители. Рано тази сутрин полицаите и служители на Специализирания отряд за борба с тероризма са успели да арестуват мъжа. 60-годишният извършител от снощи беше в дома си, след като около 20 часа застреля свой съселянин след обвинения за откраднато колело. Инцидентът е станал на централната улица в Лесново. Арестуваният не е криминално проявен. В МВР няма и данни той да е имал регистриран на свое име оръжие. Най-вероятно е стрелял с преправен газов пистолет, обясниха криминалисти в ефира на БНР. Съседи на арестувания мъж обясниха, че той се е държал агресивно и преди време. От МВР отрекоха информацията извършителя да е психично болен. Преди време той е гонел и служители на ЧЕЗ, дошли на проверка. Работата по случая продължава.", "date": "2018.08.19", "title": "Мъж уби свой съсед в с.Лесново, полицията го закова"}
{"url": "https://www.faktor.bg/bg/articles/novini/balgariya/i-dnes-slantseto-shte-se-usmihva-termometarat-shte-skochi-do-35-gradusa", "text": "Днес времето над страната ще бъде слънчево. Максималните температури ще са предимно между 30° и 35°, в София около 29°. Такава е прогнозата на Националния институт по метеорология и хидрдология (НИМХ) при БАН, съобщава „Фокус“.  Атмосферното налягане е малко по-високо от средното за месеца и през деня ще се задържи без съществена промяна. Временни увеличения на облачността ще има отново в следобедните часове, главно над Северна България и планинските райони. Само на отделни места там краткотрайно ще превали. Ще духа слаб, в източната половина на страната - до умерен вятър от изток-североизток.  Над Черноморието ще бъде слънчево. Ще духа до умерен североизточен вятър. Максимални температури 30–31°. Температурата на морската вода е 27°. Вълнението на морето ще бъде 2 - 3 бала. Над планините ще бъде предимно слънчево. В следобедните часове ще има временни увеличения на облачността, но само на отделни места ще превали краткотрайно. Ще духа слаб до умерен североизточен вятър. Максимална температура на височина 1200 метра около 23°, на 2000 метра – около 16°.", "date": "2018.08.19", "title": "И днес слънцето ще се усмихва, термометърът ще скочи до 35 градуса"}
