{"url": "https://www.faktor.bg/bg/articles/novini/svyat/i-v-gartsiya-i-v-makedoniya-protesti-sreshtu-sporazumenieto-za-imeto", "text": "Протести и напрежение в Гърция и Македония, заради договора за името.  Напрежението остава и на политическата сцена. В Гърция парламентът дебатира по поискания вот на недоверие срещу правителството. В Македония, въпреки политическите разпри, правителството одобри официално проектодоговора и така даде зелена светлина за подписването му. Политическа жега в центъра на Атина. Докато депутати водят дебат по вот на недоверие, внесен от опозиционната „Нова Демокрация”, отвън гърците повтарят познатия рефрен - \"Македония е гръцка\". Вътре в гръцкия парламент  управляващите от Сириза бяха подложени на атака от всички страни, не само от „Нова Демокрация”. \"Това споразумение не дава полезно за гръцкия народ решение, нито пък за хората в съседната страна и за хората от всички страни от региона.Твърдението на правителството, че този договор ще донесе мир и стабилност на Балканите е пълна лъжа, подвеждащо и исторически арогантно”, заяви лидерът на Комунистическата партия, Димитрис Куцубас. В Македония въпреки скандала между президент, премиер и външен министър, правителството снощи одобри проектодоговора. Документът е подложен на критики заради клаузите, които предвиждат първо референдум, конституционни поправки и ратификация в македонския парламент, а едва след това и ратификация в Атина. Предвижда се още да бъдат премахнати всички паметници, свързани с гръцката античност, което би означавало заличаване на прословутия проект на бившия премиер Скопие 2014-та с пищните статути и сгради в необарок. В Договора съществува и алинея, която цели да защити интересите на трети страни. И макар този договор да е пътят към Европа за македонците и снощи в столицата излязоха около 1 500 души да протестират срещу смяната на името с Република Северна Македония. В протеста в Скопие не участваха опозиционни политици, не се знае кой е организатор на демонстрацията.", "date": "2018.06.15", "title": "И в Гърция, и в Македония протести срещу споразумението за името"}
{"url": "https://www.faktor.bg/bg/articles/novini/svyat/britantsite-nadminaha-norvezhtsite-otneha-dete-ot-mayka-mu-zashtoto-ne-mu-kupila-sladoled", "text": "Отнеха дете от майка му, защото не получило сладолед. Случаят е от Великобритания. Аргументът на социалния работник бил, че са накърнени емоционалните нужди на детето. Случаят стигна до Върховния съд в Лондон, който отсъди детето да бъде върнато при майка му. Грижите, които тя полага за него обаче ще се наблюдават от социалните служби. Случаят е от тази година. Нещо повече - социалният работник е порицан за работата си от съдия Джъстис Мостин, съобщава британският \"Телеграф\". \"Критиката на социалния работник към майката е за маловажни случаи и абсолютно несъществени\", смята съдията. Мнението на социалния работник, отнел детето, е изразено в 44 страници становище, което, според съдията, не съдържа нищо съществено и няма доказателства за такава крайна мярка. Там е посочено единствено, че майката не успяла да изведе детето на разходка и да му купи сладолед. Съдът отсъди 8-годишното момченце да се върне при майка му, като грижите за него ще се наблюдават от социалните служби. (", "date": "2018.06.15", "title": "Британците надминаха норвежците: Отнеха дете от майка му, защото не му купила сладолед"}
{"url": "https://www.faktor.bg/bg/articles/borisov-sredstvata-za-telk-ove-i-invalidni-pensii-ne-se-razpredelyat-pravilno", "text": "Премиерът коментира, че се отделят огромни средства за здравеопазване и социални дейности. Исках да сменя министъра, защото мислех, че не се разбират, но щом го харесват. Това каза премиерът Бойко Борисов за протеста на майките на деца с увреждания, предава Нова телевизия.  „Отделят се огромни средства, явно не се разпределят правилно. Помолих ги и ще ми направят план. Когато са готови, ще седнем и с министрите, за да видим защо толкова много пари се заделят от бюджета за здравеопазване, и за ТЕЛК-ове, и за инвалидни пенсии, и за социалните служби, и накрая излиза, че те не стигат до хората, има недоволни”, коментира Борисов.  „До този момент всичките казват, че не става въпрос за повече пари. Аз мисля, че става въпрос и за повече пари”, заяви още Борисов. „Толкова много пари никое правителство досега не е давало, колкото в моето правителство”, коментира още премиерът.", "date": "2018.06.15", "title": "Борисов: Средствата за ТЕЛК-ове и инвалидни пенсии не се разпределят правилно"}
{"url": "https://www.faktor.bg/bg/articles/novini/balgariya/moshtna-burya-se-stovari-nad-sofiya-podlezi-i-bulevardi-se-prevarnaha-v-moreta", "text": "Проливните дъждове, които не спират да се изливат над България, не подминаха и столицата. Силен дъжд се изля този следобед над някои части на града и за кратко време улиците се превърнаха в реки. Доста тежко е положението по столичния бул. „България”. Подлезът, който е на кръстовището с бул. „Гоце Делчев”, се е наводнил. Това става ясно от снимки и видеа, които се появиха в столичните фейсбук групи. Запознати припомнят, че при всеки по-силен дъжд положението в подлеза е подобно. Заради големите количества дъжд, който се е излял над града, нивото на река Владайска се е повишило значително.    Синоптиците предупреждават, че през почивните дни и в понеделник ще се задържи неустойчиво, с развитие на мощна купеста и купесто-дъждовна облачност. На много места из цялата страна ще има краткотрайни валежи и гръмотевични бури. Ще се запазят условията за локални интензивни валежи и градушки. От северозапад, в източните райони от североизток, ще проникне малко по-хладен въздух и температурите слабо ще се понижат.  За съботния ден е в сила предупреждение за обилни валежи с гръмотевици за 24 области в страната. В областите Видин, Враца, Монтана, Ловеч и Габрово е в сила оранжев код. В тези 5 области ще има краткотрайни, временно интензивни валежи, придружени с гръмотевични бури. Има условия за градушки. Очакваните количества валежи са между 30-50 л/кв.м, в планинските райони и повече. В 19 области е в сила жълт код: София-град, София-области, Перник, Кюстендил, Благоевград, Пазарджик, Смолян, Пловдив, Кърджали, Хасково, Стара Загора, Сливен, Велико Търново, Плевен, Русе, Търговище, Шумен, Разград, Силистра. В тези райони на страната ще има краткотрайни, временно интензивни валежи, придружени с гръмотевични бури. Има условия за градушки. Очакваните количества валежи ще са между 20-30 л/кв.м.", "date": "2018.06.15", "title": "Мощна буря се стовари над София! Подлези и булеварди се превърнаха в морета"}
{"url": "https://www.faktor.bg/bg/articles/novini/svyat/pak-drami-v-germaniya-mazh-napadna-s-nozh-hora-v-myunhen", "text": "Световните медии съобщиха за инцидент, при който мъж e нападнал с нож хора в Мюнхен. Един човек е загинал. Престъплението е извършено в петък следобед. По данни на tz.de, при нападението е загинала 25-годишна жена, друга е била ранена. Районът е отцепен.  Към момента полицията изключва терористичен акт. Според \"Билд\", предполагаемият извършител също е ранен.", "date": "2018.06.15", "title": "Пак драми в Германия: Мъж нападна с нож хора в Мюнхен"}
{"url": "https://www.faktor.bg/bg/articles/novini/svyat/ekaterina-zaharieva-pravim-vsichko-vazmozhno-makedoniya-da-zapochne-pregovori-za-es", "text": "„Правим всичко възможно Македония да започне преговори за членство в Европейския съюз”, заяви външният ни министър Екатерина Захариева, която е на посещение в Струмица. Тази вечер тя ще се срещне с македонския премиер Зоран Заев. „Договорите между Македония и България и Гърция са много важни и смятам, че новият договор с Гърция няма да се отрази на нашия”, коментира още Захариева. По думите на Захариева в проектодоговора между Македония и Гърция има разпоредба, според която нищо не може да противоречи на вече подписани преди това двустранни договори. Захариева допълни, че страната ни прави всичко възможно още в края на месеца на срещата на Европейския съвет на 26 юни и след това на 29 и 30 юни да започне преговори за членство в ЕС.", "date": "2018.06.15", "title": "Екатерина Захариева: Правим всичко възможно Македония да започне преговори за ЕС"}
{"url": "https://www.faktor.bg/bg/articles/novini/svyat/predi-vota-v-turtsiya-nad-8500-sa-izbiratelite-s-pravo-na-glas-u-nas", "text": "Турските избиратели в България се готвят за вота в почивните дни. Повече от 8500 ще гласуват на извънредните избори за президент и парламент на Турция. Предизборната кампания на основния конкурент на Реджеп Тайип Ердоган за президентските избори Мухарем Индже изненадващо стигна до Кърджали.  На ифтар преди 2 седмици той бе посрещнат от лидера на ДПС и кмета на града. „Щом „Арда” е шампион и аз като шампион на Турция ще ти дам моя шал. Каня българските  изселници и жителите на Кърджали да ме посетят, след като бъда избран”, заяви Мухарем Индже. Основното му предизборно обещание е да настъпи спокойствие. „Ясно виждаме неформалната подкрепа на ДПС”, коментира журналистът Тайфур Хюсеин.   В Измир министър-председателят Бойко Борисов пожела успех пък на турския си колега Йълдъръм, който се спряга за вицепрезидент при победа на Ердоган.  „Пожелавам успех на изборите, веднага след тях да ни посетят, все пак нека народът да се произнесе, но ако имате успех, сте добре дошли”, каза Борисов.  Ключът към управлението на Турция обаче е в ръцете на прокюрдската Демократична партия на народите. Ако кюрдската партия влезе в парламента, Ердоган ще изгуби абсолютното си мнозинство. „Демократичния политически живот в Турция зависи от прокюрдската Демократическата партия на народите, дали тя ще успее да влезе в парламента или не, която по презумпция е приятел на социалистическата партия”, каза Тайфур Хюсеин. Прокюрдската Демократична пратия на народите е на ръба да прескочи бариерата за парламента с почти 10 на сто от гласовете. Толкова дават социолозите и на лидера ѝ Демирташ в състезанието за президентството, въпреки че води кампанията си от затвора в Одрин.", "date": "2018.06.15", "title": "Преди вота в Турция: Над 8500 са избирателите с право на глас у нас"}
{"url": "https://www.faktor.bg/bg/articles/novini/svyat/opozitsiya-prezidentsko-veto-i-referendum-prepyatstviyata-pred-novoto-ime-na-makedoniya", "text": "Какво следва след евентуалното подписване на споразумението между Гърция и Македония? Може ли да се стигне и до обрат? Най-сериозното изпитание за името „Република Северна Македония” ще е през септември, когато трябва да се проведе референдум в западната ни съседка. „Според моите прогнози и очаквания този референдум ще бъде положителен”, отбеляза Борян Йовановски, журналист в македонската Нова тв. Преди това проблем може да настъпи и в гласуването в парламента, по закон 2/3 от депутатите трябва да са „за” новото име. Споразумението трябва да се подпише от президента. Георге Иванов вече се закани да наложи вето.  „Георге Иванов няма да има възможност чисто конституционно-правно да блокира процеса. Така че промяната чрез референдум, от една страна, е гаранция за Гърция, а от друга – маневра на Заев да заобиколи Иванов”, коментира Димитър Бечев, експерт по Югоизточна Европа в Университета на Северна Каролина. Финалното решение ще е в ръцете на гръцкия парламент. Гласуването ще е най-рано в началото на следващата година. „Това споразумение ще се гласува, след като бившата югославска република изпълни всички изисквания – да организира рефендум, да се гласуват промените от парламента им и да ги приложат в конституцията си”, заяви Апостолос Мангириадис, журналист на гръцката Скай тв. „Струва ми се, че външните сили опитват да влияят на двете страни вече повече от 20 години, така че дали точно в този момент ще успеят, е трудно да се каже. Очевидно е, че на Европа ѝ е писнало от един спор, който ѝ изглежда излишен”, посочи проф. Иван Илчев, член на българо-македонската комисия.  Смяната на името е обвързано с опитите за членство на Македония в Европейския съюз и НАТО, които досега са блокирани от Гърция.", "date": "2018.06.15", "title": "Опозиция, президентско вето и референдум-препятствията пред новото име на Македония"}
{"url": "https://www.faktor.bg/bg/articles/novini/balgariya/nikolay-nankov-vsichki-zavedeniya-na-yuzhniya-plazh-v-slanchev-bryag-sa-zakonni", "text": "Всички заведения в комплекса \"Какао бийч\" на южния плаж в курорта \"Слънчев бряг\" са законни. Това обяви днес пред журналисти в Поморие министърът на регионалното развитие и благоустройството Николай Нанков. Докладът на Дирекцията за Национален и строителен контрол е готов. В понеделник министърът ще се запознае изцяло с него, на предварително е разбрал, че заведенията отговарят на Закона за устройство на територията и дефиницията за преместваем обект.", "date": "2018.06.15", "title": "Николай Нанков: Всички заведения на южния плаж в Слънчев бряг са законни"}
{"url": "https://www.faktor.bg/bg/articles/novini/balgariya/-bronzovata-kashta-skara-obshtinarite-bsp-iska-ostavki", "text": "„Бронзовата къща” в чест на Европредседателството скара общинари. Съветници от БСП поискаха оставки в столичната община. А самият автор на скандалната скулптура проговори за първи път, след като в интернет беше качен клип, в който обяснява, как политици от общината са го съветвали да прескача закона. „Моята задача е да произведа скулптурата и аз съм готов”, заяви Пламен Деянофф. Освен скулптурата, българският артист с австрийска биография  произведе и скандал. В „Кунстхале” Виена, Пламен Деянофф разказа как у нас да правиш изкуство в центъра на София вървяло ръка за ръка с това да нарушаваш правилата. „Има опасност, като направиш конкурс, всички ще дадат фигури на царе, както в Македония или някакъв основател на България, няма да имаш никакъв шанс. Те всеки път така успяваха да заобиколят реда, че това нещо е временно, че не е за постоянно, а едновременно, зад кулисите вече се подготвят нещата. Първият въпрос винаги беше: „Защо това е изкуство?”. Защото там е така, ако не виси картина на стената…”, коментира Деянофф. Седмица след като видеото разгневи мнозина, застанал зад метална ограда Деянофф каза, че не е бил разбран. „Това, което съм искал да кажа аз, от моя гледна точка, беше съвсем друго, ако е имало недоразумения, съжалявам”, заяви Деянофф. Въпрос към него имаха общинските съветници от БСП, които при гласуването на проекта за „Бронзовата къща”, гласуваха „въздържал се”. Сега поискаха оставка на заместник-кмета по културата. „Този идеен проект, този шарж, ако искат управляващите, могат да го направят и да изваят собствените си скулптури”, заяви Калоян Паргов, общински съветник, БСП. „Това е политика. Дали е морално и дали е етично да се прави политика от проблемите на един художник, това е друга тема”, заяви Тодор Чобанов, зам.-кмет по културата, Столична община. Ако авторът не е изградил първия етап от проекта до 18-ти юни от общината ще прекратят работата по „Бронзовата къща”.", "date": "2018.06.15", "title": "\"Бронзовата къща\" скара общинарите, БСП иска оставки"}
{"url": "https://www.faktor.bg/bg/articles/antikoruptsionnata-komisiya-pogna-kmeta-na-septemvri-za-konflikt-na-interesi", "text": "Комисията за противодействие на корупцията и за отнемане на незаконно придобито имущество (КПКОНПИ) е установила, че кметът на Септември Марин Рачев е в конфликт на интереси заради издаването на заповед за изготвянето на проект в полза на фирма, собственост на майка му.  Имотът е в землището на курортното село Варвара, като целта е там да се строи семеен хотел.  Сигналът до Комисията е подаден от адвокат Николай Баташки от инициативния комитет \"Да спасим община Септември\":  \"Става въпрос за промяна на предназначението на имоти от горски фонд в имот за застрояване - за строеж на семеен хотел. Оправданията на кмета, че не е знаел, че фирмата се притежава от майка му, са несъстоятелни, а последващото отменяне на заповедта му не поправяло допуснатото нарушение\".  \"Оттук нататък следва, решението подлежи на обжалване пред Пазарджишкия административен съд, след което пред ВАС. В случай, че решението остане в сила, кметът следва да бъде отстранен от длъжност\", добави юристът.  Разследваният от специализираната прокуратура Марин Рачев засега отказва коментар.", "date": "2018.06.15", "title": "Антикорупционната комисия погна кмета на Септември за конфликт на интереси"}
{"url": "https://www.faktor.bg/bg/articles/ikonomika/biznes/balgariya-za-poreden-pat-e-sred-liderite-po-rast-na-prodazhbite-na-novi-avtomobili", "text": "България за пореден път се нареди сред лидерите по ръст на продажбите на нови автомобили на месечна база, като през май заема втора позиция след Румъния със скок на сделките с 34.6%, сочат разпространените днес данни на Асоциацията на производителите на автомобили в Европа. За северната ни съседка ръстът е 43.3%, а за всички страни от ЕС - под един процент, пише \"Дневник\". През май тази година в България са били продадени 3308 нови автомобили. От началото на 2018-а те са почти 15 хиляди, което е ръст от 25.6% - трети резултат по този показател сред страните от ЕС. Разбира се, това не е голям повод за оптимизъм. От една страна, дори в една Словения, с три пъти по-малко население от България, са купени близо три пъти повече нови леки коли. От друга - по данни на Пътна полиция от януари до май в страната са отчетени 101 605 нови регистрации на леки автомобили, от които близо 72 хиляди са на възраст над 10 години. За периода януари-май най-сериозно е нараснало търсенето на нови коли в Румъния (29.5%) и Унгария (28.3%). Средно за общността ръстът е 11.6 на сто.", "date": "2018.06.15", "title": "България за пореден път е сред лидерите по ръст на продажбите на нови автомобили"}
{"url": "https://www.faktor.bg/bg/articles/fandakova-predstavi-konkurs-za-izgrazhdane-na-nov-memorial", "text": "Това е изключително значим проект, надявам се да се превърне в сънародно дело. Надявам се и конкурсът да премине през прозрачност. Пожелавам успех на всички скулптори и архитекти, които ще се включат. Това заяви столичният кмет Йорданка Фандъкова на представяне на конкурса за изработване на проект за изграждане на мемориал на загиналите войници от Първи и Шести софийски пехотни полкове в парка на НДК. \"Най-голямата значимост на паметника е това, че над 3000 войници са записани и запомнени.  На него са записани датите и важните сражения. Друга голяма значимост е фактът, че са посочени представители на всички етноси от страната. Под наше знаме са са сражавали множество народи\", каза още заместник-кметът на София Тодор Чобанов. \"Оригиналните табели са в лошо състояние, само 2/3 от тях са запазени. Така са направени, че няма как да ги реставрираме, но има малък шанс част от тях да бъдат възстановени. Това ще е архитектурно решение и възможност\", допълни Чобанов.", "date": "2018.06.15", "title": "Фандъкова обяви конкурса за новия мемориал пред НДК"}
{"url": "https://www.faktor.bg/bg/articles/otborite-na-angliya-i-frantsiya-sa-shampioni-po-tsena-futbolisti-im-struvat-po-poveche-ot-1-mlrd-evro", "text": "В двубоите от Световното първенство в Русия на терена ще излязат някои от най-скъпите футболисти в света. Общата стойност на всички селекции, участващи в Мондиала, се изчислява на 12,6 млрд. евро, съобщава Sky Sports. В списъка с тимовете има два, чиито футболисти струват повече от 1 млрд. евро. В челото на престижната класация се нареждат Франция с играчи,  оценени на общо 1.24 млрд. британски лири, Англия (1.22 млрд. лири), Бразилия (1,12 млрд. лири), Испания (849 млн. лири) и Аржентина (814 млн. лири). Петте отбора с най-скромни възможности пък са Панама, чийто състав е с обща пазарна цена от едва 13 млн. паунда, Саудитска Арабия (18 млн.), Иран (35 млн.), Коста Рика (43 млн.) и Тунис (51 млн.).", "date": "2018.06.15", "title": "Отборите на Англия и Франция са шампиони по цена, футболисти им струват по повече от 1 млрд. евро"}
{"url": "https://www.faktor.bg/bg/articles/bogatite-sashto-plachat-osadiha-ofitsialno-ronaldo-na-2-godini-zatvor", "text": "Звездата на Реал (Мадрид) и португалския национален отбор Кристиано Роналдо беше осъден на 2 години затвор за неплатени данъци. Роналдо се е признал за виновен, заради което присъдата му е условна, но португалецът ще трябва да плати 18,8 млн. евро.  Съдебните органи обвиниха португалския национал в съзнателно създаване на специална структура, която да прикрие приходите му от имиджови права. Дълго време Кристиано отказваше да се признае за виновен, но в един етап все пак започнаха преговори за намаляване на исканата глоба.", "date": "2018.06.15", "title": "Богатите също плачат: Осъдиха Роналдо на 2 години затвор заради 18 млн. евро неплатени данъци"}
{"url": "https://www.faktor.bg/bg/articles/sofiyska-voda-shte-tretira-vodata-s-uv-lachi", "text": "\"Софийска вода\" въвежда до 2020 г. ултравиолетово третиране на питейната вода за столичани. Това съобщи новият изпълнителен директор на дружеството Васил Тренев. С помощта на тази технология, която се въвежда за първи път в България, водата ще се обеззаразява напълно. Третирането с хлор обаче ще остане да действа и ултравиолетовото облъчване ще бъде допълнителна мярка. Предимството на ултравиолетовото третиране е в това, че разрушава напълно ДНК-то на микроорганизмите. По този начин е сигурно, че те нямат да се възстановят отново по нататък по водопроводната мрежа.", "date": "2018.06.15", "title": "\"Софийска вода\" ще разрушава ДНК-то на микроорганизмите с UV лъчи"}
{"url": "https://www.faktor.bg/bg/articles/ikonomika/60-klona-na-banki-zatvaryat-vseki-mesets-vav-velikobritaniya", "text": "Около 60 клона на банки затварят всеки месец в Обединеното кралство. За последните три години са затворени 2 868 клона. Банките твърдят, че губят клиенти заради предлаганите онлайн услуги, предаде БНР. Проучване на потребителската група \"Which\" за периода 2015-2018 година отбелязва, че тенденцията, която се засилва с всяка следваща година, е обезпокоителна и много хора са оставени без подобаващ достъп до банковите услуги.  От банките обаче твърдят, че затварят клонове именно защото губят клиенти, тъй като банкирането онлайн става все по-популярно. Най-тревожно е състоянието в Шотландия с Кралската шотландска банка", "date": "2018.06.15", "title": "60 клона на банки затварят всеки месец във Великобритания"}
{"url": "https://www.faktor.bg/bg/articles/tramp-udari-nad-1000-kitayski-stoki-s-25-mito", "text": "Президентът на САЩ Доналд Тръмп обяви, че китайски стоки на стойност 50 млрд. долара ще бъдат обект на 25 процента вносно мито. В изявление, публикувано днес, Тръмп заплашва Пекин с още мита в случай, че той реши да въведе контрамерки. Тръмп защити решението си, настоявайки, че то е взето \"в светлината на кражбата на Китай в областта на интелектуалната собственост и технологиите и другите негови нечестни търговски практики\", като добави, че митата ще засегнат китайски продукти, \"които съдържат индустриално значими технологии\". Търговският представител на САЩ Робърт Лайтхайзър отбеляза, че въвеждането на митата ще започне на 6 юли, като мярката ще засегне 1 102 китайски продукти. По-рано днес Китай предупреди, че ще реагира незабавно на американски мита с ответни мерки, ако решението на Вашингтон е в ущърб на интересите на Китай.", "date": "2018.06.15", "title": "Тръмп удари над 1000 китайски стоки с 25% мито"}
{"url": "https://www.faktor.bg/bg/articles/sotsialniyat-ministar-se-sreshtna-s-mayki-na-detsa-s-uvrezhdaniya", "text": "Продължава работата по финансовите разчети за това колко ще струва осигуряването на лична помощ за хората с увреждания. Към момента няма данни какви са реално потребностите на различните групи такива хора. Това стана ясно след среща на протестиращи майки и омбудсмана Мая Манолова със социалния министър Бисер Петков.  Срещите ще продължат и следващите 3 дни, като във вторник ще има заседание на Националния съвет за интеграция на хората с увреждания. Омбудсманът и майките не се отказват от искането максималната лична помощ на месец да е една и половина минимална заплата, но тя да се получава само от най тежките случаи, които са те са около 10 000.  Така таванът, отнесен към сегашната минимална заплата, ще е 765 лева на месец.  \"77 000 са лицата с увреждания, които имат нужда от чужда помощ. Елементарната сметка би била на тези 77 хиляди да сметнем средно по някакви часове и да ги умножим по някакво число - не това е смисълът на предложението на майките на деца с увреждания\", обясни Мая Манолова. \"Идеята е личната помощ да се предоставя съобразно конкретните потребности. И сега дават по 90 лева на всеки - независимо дали е в будна кома или просто има затруднения в придвижването, но работи и може да се издържа сам\", добави омбудсманът. Майките искат индивидуална оценка по методика, която да е приложение към закона. \"Искам този социален работник да дойде да види сина ми как изглежда и да реши\", посочи една от тях.  У нас има около 80 000 души с над 90% увреждания. 10 000 от тях са със 100% инвалидност и имат нужда от 8-часова грижа от друг човек.", "date": "2018.06.15", "title": "Мая Манолова и протестиращите майки не отстъпват: 765 лева на месец лична помощ!"}
{"url": "https://www.faktor.bg/bg/articles/obshtestvo/ulitsata/750-nedovolni-avtobusa-shte-shestvat-na-25-yuni-v-stolitsata", "text": "Представителите на автомобилните превозвачи продължават с протестите си срещу законопроекта за създаване на Автомобилна камара. След като от ГЕРБ отказаха да оттеглят текстовете, превозите спряха за час и половина в четвъртък. Ако няма развитие по случая, на 25 юни през центъра на София ще има шествие от 750 автобуса, каза Магдалена Милтенова от Браншовия съюз за стопанска инициатива в транспорта. Първоначално се е смятало, че в протеста ще се включат 250 автобуса.   „Днес внасяме искане в Столична община, в което ще посочим бройката 750 автобуса, защото вчера се надигна огромна лавина от недоволство между колегите. Трябва да ви кажа, че и хора, които не са наши членове, се включиха в протеста и хора, които не са наши членове, искат да се включат на 25. Няма да има преустановяване на превоз. Протестът ще се изрази в шествие на автобусите и шествие на камиони. Това ще бъде протеста. Тоест от площад „Алeксандър Невски“ ще минем покрай президентството и ще закараме автобусите на Централна автогара“, съобщи Магдалена Милтенова от Браншовия съюз за стопанска инициатива в транспорта.   Основното искане на недоволните е да не се налага задължително сдружаване и включване на превозвачите в Автомобилната камара, както е записано в спорния законопроект. Магдалена Милтенова обясни, че се очаква до средата на юли да се създаде доброволна организация – сдружение на фирмите от автобусните превози. „Ние искаме да направим и сме заявили, че сме постигнали съгласие с браншовите организации, които са против законопроекта в този му вид. Ние искаме на доброволен принцип да създадем една наша Конфедерация на браншовите организации в автобусния транспорт, която ще стане факт най-вероятно на 15-ти, защото сме планирали от 1 да започнем работа по формата и начина на това сдружаване. Така че ние имаме ясна визия как искаме да се сдружим, но не искаме някой да ни управлява в нашето сдружаване“, посочи Милтенова и подчерта, че от бранша не искат протестът и исканията им да бъдат използвани за политически цели.", "date": "2018.06.15", "title": "750 \"недоволни\" автобуса ще шестват на 25 юни в столицата"}
{"url": "https://www.faktor.bg/bg/articles/sadat-varna-na-prokuraturata-deloto-sreshtu-kmeta-na-plovdiv-ivan-totev", "text": "Специализираният съд върна на прокуратурата делото срещу кмета на Пловдив Иван Тотев, заместника му Димитър Кацарски и кмета на район \"Западен\" Димитър Колев, обвинени във връзка с изграждането на зоокът в града. Причината за прекратяване на производството са неясноти в обвинителния акт, които водят до нарушаване правата на тримата и до невъзможност да се защитават пълноценно, посочи съдия Даниела Колева. Тотев, Кацарски и Колев са обвинени в престъпление по служба. Според прокуратурата те са ощетили общината с 689 000 лева, тъй като вместо с обществена поръчка били възложили изграждането на къта с пряко договаряне на изпълнителя „Запрянови 03” ООД. По обвинителния акт трябва да има ясно описание на фактите, липсата на ясни претенции води до невъзможност на съда да постанови присъда. Трябва да има посочено време, място, механизъм предмет и пострадал. обясни мотивите си съдийката. Не е посочено, според нея, с кои действия тримата са нарушили служебните си задължения. Категорично ще протестирам, каза прокурорът Димитър Петров, цитиран от \"24 часа\". Според него спецсъдът е преповторил определението на Пловдивския окръжен съд, който през октомври прекрати също делото. Кметът на Пловдив Иван Тотев отказа коментар.", "date": "2018.06.15", "title": "Спецсъдът върна на прокуратурата делото срещу Иван Тотев заради неясноти в мотивите"}
{"url": "https://www.faktor.bg/bg/articles/obshtestvo/zakon-i-red/arest-za-alo-izmamnik-zarabotil-pochti-55-hil-lv-za-5-dni", "text": "25-годишен мъж от Мездра е задържан за серия телефонни измами във Враца, съобщиха от пресцентъра на МВР. Установено е, че в периода 8-12 юни той се представял за служител на МВР пред възрастни жители на северозападния град и им искал пари, които да бъдат използвани за разкриване на измами. Така от четирима души успял да вземе общо 54 620 лв. На 8 юни 72-годишна жена от областния град изхвърлила през терасата на дома си 13 000 лв. Ден по-късно, 79-годишна врачанка оставила 3000 лв. до кофа за смет, а 62-годишна нейна съгражданка – 1620лв. до паметник в града. На 12 юни, подведена по лъжливия сценарий, 71-годишна жена е оставила под кофа за смет сумата от 37 000 лв. Заподозреният за престъпленията бил заловен в дома си, като там били намерени 12 000 лв., а от автмобила му е иззет мобилен телефон. Работата по случая продължава.", "date": "2018.06.15", "title": "Арест за ало-измамник, \"заработил\" почти 55 хил. лв. за 5 дни"}
{"url": "https://www.faktor.bg/bg/articles/novini/balgariya/otkazat-na-borisov-da-se-sreshtne-s-george-ivanov-e-pozitsiya-na-natsionalen-interes", "text": "Позицията на българското правителство по отношение последните развития на проблема за името на Македония е адекватна и зряла. България има своите неотменими национални интереси, свързани с нашата съседка Република Македония, и ние сме решили да защитаваме тези интереси в отговорно съгласие с позициите на нашите партньори и съюзници от ЕС и НАТО. Уреждането на спора за името на Македония е принципен въпрос - скандален е самият факт, че това уреждане се проточи в продължение на две десетилетия и половина. Заради проблема с името Македония не бе приета за член на НАТО през 2008 г. на срещата на високо равнище в Букурещ. Страната имаше най-голяма готовност сред другите страни в Западните Балкани да започне и преговори за членство в ЕС по същото това време. Спорът за името блокира пътя на Македония и  Отдалечаването на европейската и атлантическата перспектива за Македония бе в съгласие с дългосрочните стратегически интереси на Белград и Атина в региона на Балканите. Една независима и с уреден международен статут Република Македония би усложнила реализацията на старата геополитическа игра на оста Сърбия - Гърция: да контролират стратегическите ресурси на Балканите чрез общата граница помежду си, която получиха в резултат на Балканските и Първата световна войни. За Белград бе също от ключово значение Македония да не се движи по-бързо от Сърбия към статута на пълноправен член на ЕС. Загниването на режима Груевски в Скопие улесни и проникването на други външни интереси в уравнението на македонската сигурност и на мястото на Македония в региона и в Европа. След провала на Москва да осуети членството в НАТО на Черна гора, Македония се превърна във възможност за малък, но ценен трофей в похода на Кремъл за стратегическо завръщане на Балканите. Важен напредък по пътя за решаването на спора за името бе разбирането от страна на гръцкия премиер Ципрас, че уязвимостта и лесната дестабилизация на Македония представляват средносрочен и дългосрочен проблем за интересите и сигурността на самата Гърция. Дългосрочната дестабилизация на югоизточната периферия на Европа, надигането на неоимперските мераци на Анкара, фокусирането на Русия върху Балканите като потенциална лесна плячка, хроничната и надвисваща с все по-голяма сила бежанска криза и натиск от юг и от изток - това са само част от процесите, довели до осъзнаването сред част от гръцкия политически елит, че поддържането на \"гнила държава\" и на общество в криза в Република Македония е опасно за всички в региона и в неговия по-широк контекст. Поведението на македонския президент Георге Иванов по повод на проектоспоразуменито между Ципрас и Заев е израз на неговата неотделимост от режима на Груевски. Тандемът Груевски-Иванов бяха пуснали в действие един \"вечен двигател\" - perpetuum mobile на своята безразделна власт в Македония: Национализъм - корупция - авторитаризъм - национализъм прим - корупция прим... Национализмът е трудолюбива емоция - трябва само да й хвърляш гориво в пещта. Така тръгна и се разрастна гротескният спектакъл на \"антиквизацията\" - понятие, което трябваше да отразява \"античната идентичност\" на Македония, но успя да отрази само   Отказът на премиера Борисов и на външния министър Захариева да се срещнат с гостуващшия в София Иванов е не жест на пренебрежение - както самият Иванов го изтълкува, а позиция на национален интерес и интерес на евроатлантическата общност. България подкрепя уреждането на спора с името на Македония - при всички необходими защити както на своя суверенитет, така и на суверенитета на останалите си съседи. България подкрепя и интеграцията на Западните Балкани в ЕС и НАТО, защото това са единствените инструменти, които могат да създадат сигурност, перспектива и развитие за региона. Sorry, Иванов - нищо лично! Политиката не е еднопосочна улица - в нея има правила на поведение и общуване. Проблемът с името на Македония все още е открит. Предстои референдум, на който ще се произнесат македонските граждани. Предстои и решителна битка в Атина - където срещу Ципрас се изправиха всички тези, които създадоха и до ден днешен поддържат безизходицата на прословутия \"проблем с името\". На този фон България се държи зряло и сдържано. Ние сме направили своите компромиси и сме дали своя принос за уреждане на проблема. Нямаме основания за крачка назад - дори и в името на гостоприемството.", "date": "2018.06.15", "title": "Отказът на Борисов да се срещне с Георге Иванов е позиция на национален интерес"}
{"url": "https://www.faktor.bg/bg/articles/novini/svyat/gratski-deputat-napravi-obrashtenie-kam-makedontsite-na-chist-balgarski-koyto-obyavi-za-makedonski", "text": "От трибуната на гръцкият Парламент, депутатът от СИРИЗА Йоргос Урсузидис направи обръщение към македонците, говорейки на чист български език, който обяви за македонски. \"Като се обръщам към северните съседи, искам да предам послание на техния език на южнославянския, както ясно се посочва в споразумението. Скъпи съседи, приятели от Република Северна Македония, както се разбрахме, време е да оставим назад всичко, което ни разделя и да видим напред това, което е взаимното разбирателство и сътрудничеството и любовта\", заяви той на доста правилен български език, цитиран от \"Български новини\". Гръцките медии уточняват, че \"македонски\" е официалният език на бившата югославска република Македония създаден през 1945 г., дотогава е бил диалект, използван в Скопие. След 4.57 минута можете да чуете обръщението на Урсузидис:", "date": "2018.06.15", "title": "Гръцки депутат направи обръщение към македонците на чист български, който обяви за македонски"}
{"url": "https://www.faktor.bg/bg/articles/cvetovnata-ban-a-skastri-pymaniya-izoctavate-c-35-godini-zad-pazvitite-i-onomi-i-v-evpopa", "text": "Pyмънcĸaтa иĸoнoмиĸa ycпя дa нaвaĸca и дa нacтигнe Бpaзилия и Meĸcиĸo пpeз пocлeднитe 25 гoдини, нo вce oщe изocтaвa пo paзвитиe знaчитeлнo зaд мнoгo oт cтpaнитe в Цeнтpaлнa и Изтoчнa Eвpoпa, пocoчвaт в cвoй дoĸлaд oт Cвeтoвнaтa бaнĸa зa ceвepнaтa ни cъceдĸa.  Cпopeд изчиcлeниятa нa eĸcпepтитe pacтeжът нa pyмънcĸaтa иĸoнoмиĸa мeждy 1992 и 2016 гoдинa e бил c 1% пo-виcoĸ в cpaвнeниe cъc cpeднoтo нивo зa paзвивaщитe ce пaзapи в Eвpoпa и c нaд тpи пъти пo-виcoĸ oт тoзи зa Eвpoпeйcĸия cъюз, пише Мъни бг. \"Bпeчaтлявaщo e, чe Pyмъния ycпя дa нaвaĸca и дa нacтигнe иĸoнoмиĸитe нa Бpaзилия и Meĸcиĸo, ĸaтo пpeз 1992 гoдинa бpyтният нaциoнaлeн дoxoд нa двeтe cтpaни e pecпeĸтивнo тpи и чeтиpи пъти пo-виcoĸ oт тoзи нa eвpoпeйcĸaтa cтpaнa\", ce ĸaзвa в дoĸyмeнтa. Bъпpeĸи cтaбилнитe pъcтoвe пpeз пocлeднитe двe дeceтилeтия ceвepнaтa ни cъceдĸa вce oщe изocтaвa зaд пo-гoлeмитe иĸoнoмиĸи в peгиoнa. \"Kъм нacтoящия мoмeнт paзвитиeтo нa Pyмъния e c мeждy 7 и 10 гoдини пo-нaзaд oт тoвa нa дpyги cтpaни в Цeнтpaлнa и Изтoчнa Eвpoпa ĸaтo Πoлшa, Cлoвaĸия, Унгapия и Чexия и e c 35 гoдини зaд cтpaнитe oт Opгaнизaциятa зa иĸoнoмичecĸo cътpyдничecтвo и paзвитиe\", ĸoмeнтиpaт oщe cпeциaлиcтитe.  Oт Cвeтoвнaтa бaнĸa пocoчвaт, чe cтpaнaтa нямa дa ce cпpaви лecнo c тoвa изocтaвaнe, aĸo нe paбoти зa изгpaждaнeтo нa пoвeчe cтaбилни иĸoнoмичecĸи цeнтpoвe. \"Бyĸypeщ ocтaвa нaй-aтpaĸтивнoтo мяcтo зa пpивличaнeтo нa чyждeнци. Kлyж-Haпoĸa и Tимишoapa cъщo ce cпpaвят дoбpe, нo дaли тaзи тeндeнция щe ce зaпaзи зaвиcи нe caмo oт динaмиĸaтa нa пaзapa, нo и oт ycилиятa зa пo-дoбpo yпpaвлeниe\", oбяcнявaт oт мeждyнapoднaтa инcтитyция.", "date": "2018.06.15", "title": "Cвeтoвнaтa бaнĸa скастри Pyмъния: Изocтaвaте c 35 гoдини зaд paзвититe иĸoнoмиĸи в Eвpoпa!"}
{"url": "https://www.faktor.bg/bg/articles/novini/svyat/v-ukrayna-arestuvaha-rakovoditel-na-grupa-za-teroristichni-ataki-podgotvena-v-rusiya", "text": "Арестуваният е украински гражданин. По думите на следствения комитет, при ареста на Т. от него са иззети оръжия и боеприпаси. Задържаният е ръководиле група от трима украински гражданин, които са преминали инструктаж и обучение в Ростов на Дон (Русия) за извършването на терористични атаки на територията на Украйна. \"Инструктажът и обучението са осъществявани от представители на руските спецслужби\", подчертал той.", "date": "2018.06.15", "title": "В Украйна арестуваха ръководител на група за терористични атаки подготвена в Русия"}
{"url": "https://www.faktor.bg/bg/articles/borisov-na-otkrivaneto-na-patya-burgas-slanchev-bryag-lesno-se-prikazva-trudno-se-stroi", "text": "Приказва се лесно, строи се трудно – от 40 години е обещавано. Това каза премиерът Бойко Борисов по време на официалната церемония по повод пускането в движение на четирилентовия път от Бургас до Слънчев бряг – част от магистрала \"Черно море\". Това, че е хубав пътят, не означава, че трябва да се кара неразумно, заяви той. Разширяването на най-кошмарния за шофьорите път за морето започна през октомври и завърши 4 месеца предсрочно – точно за началото на летния сезон. В изграждането на второ платно между Поморие и Ахелой и обход на Ахелой държавата инвестира 45 милиона лева. Изградени са 24 подлеза и 4 км защитна мрежа, за да не излизат змии и костенурки на пътя. Има защитна мрежа и за птици и шумозаглушителна преграда за почиващите в къмпинга.", "date": "2018.06.15", "title": "Борисов на откриването на пътя Бургас - Слънчев бряг: Лесно се приказва, трудно се строи"}
{"url": "https://www.faktor.bg/bg/articles/novini/balgariya/bezrabotitsata-u-nas-s-nay-nisko-ravnishte-ot-dekemvri-2008-g", "text": "Рекордно ниска безработица от 6% отчете Агенцията по заетостта. Нивото й е най-ниското у нас от декември 2008 г. Запазва се тенденцията равнището й да намалява и през месец май безработицата е спаднала с 0.3 % спрямо април и се установява на 6.1%. На годишна база пък спадът е от 1 %. В края на миналия месец са регистрирани общо 200 458 безработни, те представляват с 5 на сто по-малко спрямо безработните от предходния месец. Процентът на безработицата в България е и под средното ниво за ЕС, което е 7,1%. Общо 21 740 души са постъпили на работа през месеца, като 91.3% от тях са устроени в реалната икономика. Работните места през май са били 21 301, като над 87% от тях са в частния сектор. Най-голям дял свободни работни места са заявени в преработващата промишленост – 25 на сто, в хотелиерството и ресторантьорството – 17.7%, в областта на търговията – 13.6%, и в оперирането с недвижими имоти – 13 на сто.", "date": "2018.06.15", "title": "Безработицата у нас с най-ниско равнище от декември 2008 г."}
{"url": "https://www.faktor.bg/bg/articles/novini/svyat/reuters-sporazumenieto-za-imeto-na-makedoniya-shte-bade-podpisano-na-17-yuni", "text": "Гърция и Македония ще подпишат споразумение на 17 юни за промяната на името на бившата югославска република, предава Reuters, позовавайки се на източник, запознат с преговорите. Споразумението, което предизвика яростна съпротива и в двете държави, ще бъде подписан край езерото Преспа, разположено на границата между Гърция, Македония и Албания, съобщава \"Фокус\".", "date": "2018.06.15", "title": "Reuters: Споразумението за името на Македония ще бъде подписано на 17 юни"}
{"url": "https://www.faktor.bg/bg/articles/vmesto-da-gleda-svetovnoto-bivsh-futbolist-zakla-sagrazhdanin-sled-svada-v-gode-delchev", "text": "Бившият футболист Марио Метушев (на малката снимка долу) уби съгражданин след скандал и кървава битка с ножове в Гоце Делчев, съобщава \"Топ Преса\". 39-годишният нападател, преминал през Ботев, Черно море, Черноморец, Берое и Пирин, нанесъл смъртоносните удари пред дома на загиналия Краси Колджиев - Дзъмбо, като също е получил сериозни наранявания. Метушев в болница с опасност за живота, като според непотвърдена информация футболистът Марио Метушев сам е забил нож в себе си, осъзнавайки че е заклал своя приятел.  Гоце Делчев е в шок, а градът ври и кипи от полиция, следователи и шокирани свидетели. Освен линейки за жертвите, летят линейки и за хора изпаднали в шок след случая.", "date": "2018.06.15", "title": "Вместо да гледа Световното: Бивш футболист закла съгражданин след свада в Годе Делчев"}
{"url": "https://www.faktor.bg/bg/articles/novini/balgariya/s-malinov-dori-savetskite-ucheni-sa-predupredili-che-e-opasno-da-se-stroi-aets-belene", "text": "„Ще използвам статута си на евродепутат и мандата, който ми е даден от нашите избиратели, за да се противопоставя на АЕЦ „Белене” с всички възможнoсти, които ми дава позицията в Европарламента”, съобщи той пред бТВ. Според Малинов по всички показатели проектът е рисков, вреден и грабителски.  „Поне 10 г. българската десница обяснява защо този проект е вреден. Първият критерий е екологичен, след това сеизмичната опасност в района, а има и икономически аргументи. Не е ясно кой ще построи ядрената централа, с какви пари, имаме ли нужда от нея, и ако да кой ще плаща тока от Белене. Този проект е вреден и грабителски“, подчерта Малинов. Той припимни, че отдавна се е знаело за риска, който се поема с изграждането на новата атомна централа.  „Дори съветски учени през 1984 г. са били по-загрижени за безопасността, отколкото нашите политици и са предупредили за сеизмичната опасност. Може би и поради икономически причини, комунистическия режим не е дал тласък на проекта“. „Не е ясно кой ще я построи, с какви пари, имаме ли нужда и ако бъде построена, колко ще струва токът и дали ще има изобщо клиенти за него”, посочи той.  „Имаше консенсус и в ГЕРБ, че не трябва да се строи”, припомни евродепутатът. „Няма да оставя нито един комисар да се прави, че не е наясно какво представлява „Белене” като заплаха за европейските граждани”, закани се Малинов.  Той вече е предал на еврокомисаря по енергетиката точните данни за сеизмичността и този тип рискове. „Няма да остане нито един евродепутат неинформиран за това, особено колегите от Румъния, нека да знаят какво се готви”, подчерта Светослав Малинов. Той възнамерява да поиска подкрепа и от парламентарната група на „Зелените”. „Ще направим събития в ЕП, ще направим конференция, на която ще запознаем всичко с това, и ще атакуваме ЕК с много прецизни въпроси, включително и за този китайски инвеститор”, обобщи Малинов. По думите му проектът „Белене” е много добре подредена схема за източване на пари. „Дори и част от тези, които участват сега, не вярват, че той може да бъде построен. Това нещо не може да се построи с държавна гаранция. Рано или късно ще опре до нашите пари, които и без това не са много”, изтъкна Малинов.", "date": "2018.06.15", "title": "С. Малинов: Дори съветските учени са предупредили, че е опасно да се строи АЕЦ \"Белене\""}
{"url": "https://www.faktor.bg/bg/articles/novini/balgariya/propadna-patyat-v-prohoda-shipka", "text": "Движението през прохода Шипка е затруднено заради свлачища и пропадане на пътното платно. Екипи на пътноподдържащата фирма и АПИ са на място и отстраняват аварията, предаде \"Булфото\". Очаква се с влошаване на времето да се активират нови свлачища, които да създадат още неприятности за шофьорите. От КАТ и Агенция пътна инфраструктура умоляват водачите да се движат с повишено внимание през прохода.", "date": "2018.06.15", "title": "Пропадна пътят в прохода Шипка"}
{"url": "https://www.faktor.bg/bg/articles/obshtestvo/zakon-i-red/vrachanskata-bolnitsa-hem-bez-pari-hem-platila-30-hil-lv-na-lekar-fantom", "text": "Районна прокуратура във Враца внесе обвинителен акт срещу трима лекари за длъжностно присвояване на 32 476 лева, от МБАЛ \"Христо Ботев\" в града, съобщиха от Апелативна прокуратура - София. В хода на разследването е установено, че в болницата е било разкрито отделение по \"Съдова хирургия\". За да отговаря на медицинския стандарт за съществуване на такова отделение, в болницата били съставени документи, че работят и са назначени на основен трудов договор двама лекари с призната специалност по съдова хирургия, сред които и началникът на отделението д-р Р. Ц. В рамките на досъдебното производство е станало ясно, че единият от лекарите в новооткритото отделение никога не е осъществявал медицински дейности в болницата във Враца и не е познат на никого от персонала в клиниката. Същият е работил в други болнични заведения на територията на област Шумен. На същия лекар са били превеждани парични средства като възнаграждение за участие в сложни операции, за което са били съставяни официални документи с невярно съдържание - графици за дежурства, протоколи и др. Така в периода март 2013 г. - декември 2015 г. на този лекар е платена сума в общ размер 32 476 лв. Към наказателна отговорност са привлечени началникът на отделение \"Съдова хирургия\" и още двама лекари -  бившият и настоящ изпълнителен директор на МБАЛ \"Христо Ботев\" – Враца, с чието знание е извършвана измамата. За улесняване на неправомерното изплащане на сумите началникът на отделението е извършил и документно престъпление, което е наказуемо по НК. Предстои Районен съд –Враца да насрочи разглеждането на делото.", "date": "2018.06.15", "title": "Врачанската болница - хем без пари, хем платила 30 хил. лв. на лекар фантом"}
{"url": "https://www.faktor.bg/bg/articles/obshtestvo/zakon-i-red/samo-za-chas-kamo-s-edna-kamera-zaloviha-86-shofyori-s-previshena-skorost-v-sofiya", "text": "86 души са заловени в София да шофират с превишена скорост само за час на пътя между столичните квартали Дървеница и Младост, съобщава БНР.  Те са били заснети с поставена в района камера на Пътна полиция.  В 10 от случаите вероятно ще бъде отнета и книжката на водачите, тъй като те са карали средно със 130 километра в час при ограничение от 50.  КАТ проведе акция срещу пияните и дрогирани шофьори. Пътните полицаи извършваха проверки за наличие на алкохол и наркотични вещества в кръвта на шофьорите. Освен това, водачите бяха проверявани и за неплатени глоби, както и дали имат платена застраховка „Гражданска отговорност”.   Зачестилите акции през летния сезон не са изненада за шофьорите, които спазват правилата за движение по пътя, а от тях си патят джигитите, които у нас май нямат свършване.", "date": "2018.06.15", "title": "Само за час, само с една камера заловиха 86 шофьори с превишена скорост в София"}
{"url": "https://www.faktor.bg/bg/articles/obshtestvo/zakon-i-red/chetirima-granichari-s-prizovki-ot-turski-sad-za-zastrelyan-brakonier", "text": "Четиримата гранични полицаи, които простреляха смъртоносно турски бракониер край Резово, получиха нови призовки. Случаят е от 2008 г. У нас производството беше прекратено, тъй като прокуратурата отказа да образува дело срещу граничарите с мотив, че престъпление липсва. Причината е, че граничният полицай Михаил Цонков е действал при самоотбрана. „Притесненията са ни, че не искаме да ходим там и това, което ние получихме като уверения от българската държава и от главния прокурор в разговор с него се надявам да го потвърдим по някакъв начин, то си остава само на думи, засега”, каза Михаил Цонков.", "date": "2018.06.15", "title": "Четирима граничари с призовки от турски съд за застрелян бракониер"}
{"url": "https://www.faktor.bg/bg/articles/obshtestvo/zakon-i-red/sveshtenik-se-zhalva-ot-darzhavata-zaradi-zadalzhitelnite-vaksini", "text": "Сливенският свещеник отец Евгений Янакиев е внесъл жалба в Комисията за защита от дискриминация. Поводът е отказ синът му да бъде допуснат в детска градина заради липса на задължителни имунизации, съобщи адвокатът му  Детелинка Ангелова, цитирана от БТА. Свещеникът ще настоява Комисията да образува дело по случая, а законодателството да бъде променено така, че ваксините от задължителни да станат препоръчителни. Сегашния Закон за здравето и съпътстващата го наредба лишавали родителите от правата им да откажат ваксинации и противоречали на Международната конвенция за правата на човека и Хартата за основни права на Европейския съюз. По думите на Ангелова, това е първата жалба за подобен род дискриминация у нас, и чрез нея вносителите и се надяват да предизвикат широка обществена дискусия по темата за ваксините.", "date": "2018.06.15", "title": "Свещеник се жалва от държавата заради задължителните ваксини"}
{"url": "https://www.faktor.bg/bg/articles/obshtestvo/zakon-i-red/-meditsinski-odit-opredelili-11-smartni-sluchaya-kato-malovazhni", "text": "Прокуратура ще проверява работата на Изпълнителна агенция „Медицински одит” и за предходни години. Вчера стана ясно, че проверката за миналата година е установила груби нарушения, прикриване на лекарски грешки и описване на 11 смъртни случая като маловажни. Фактите за нередности и заличаване на лекарски грешки от медицински одит излизат наяве след сигнал на Димитър Евлогиев, бивш секретар на агенцията.  „Разни началници се месят на контрольорите – установят се пропуски в качеството на лечението по едни или друг повод и им се намесва ръководител и започват да подменят съдържанието”, каза Евлогиев пред bTV. Проверките на смъртните случаи били прекратявани с мотив „маловажни случаи”. Прокуратурата започва ревизия в агенцията и за предходни години. Заради порочните практики, близките на жертви на лекарски грешки не са получавали никакъв отговор и справедливост на жалбите, тъй като се е вземало предвид мнението на агенцията, дори и от съда. Шефката на агенцията е временно отстранена от поста. И днес не отговаряше на мобилния си телефон.", "date": "2018.06.15", "title": "\"Медицински одит\" определили 11 смъртни случая като \"маловажни\""}
{"url": "https://www.faktor.bg/bg/articles/politika/hlyab-i-pasti/-ot-pushkin-kam-putin-i-peskov-e-retseptata-na-balgarskite-rubladzhii", "text": "На 5 и 6 юни в курорта Ливадия (сигурно идва от „ливада”) в окупирания от путлеристки войски Крим се е състоял четвърти международен русофилски форум  под наслов „Руският свят и световното хуманитарно пространство“. Организаторите на сборището смятат, че русофилството, насочвано и заплащано от Москва, представлява важно направление в „народната” дипломация. Народна дипломация означава контакти и сътрудническтво между обикновените хора, незаемащи държавни постове. От руска страна обаче са участвали предимно служители на Кремъл, депутати, научна и културна номенклатура на Путиновия режим. Ливадийският форум работи под егидата на  Съвета на Федерацията, горната камара на Федерално събрание на Руската федерация. Каква „народна” дипломация? Говорят за ценности, за история и култура, за намаляване на международното напрежение и изграждане на конструктивно партньорство, но насоките, които си определят, са неразривно свързани с политическата и идеологическата агресия на Москва срещу европейската същност на европейски държави. „В условията на напрегната геополитическа ситуация и информационна война срещу Русия възможността да се каже истината, да се изрази гледната точка на Русия придобива особена стойност“, смята заместник-председателят на Кримския парламент Ефим Фикс. „Стремим се да разсеем фалшивото недоверие и митовете за Крим, изкуствено създавани от редица западни държави“. Сиреч, не е имало зелени човечета с автоматчета, не е насрочван референдум под дулата на руски диверсионни батальони, не са били арестувани и хвърлени в затвора украински патриоти и активисти на кримските татари. Друг „народен” дипломат, председателят на Комисията по международни отношения към Съвета на федерацията Константин Косачов, смята, че в редица западни държави умишлено и последователно се насаждат и раздухват антируски настроения. Което изисква да бъдат разработвани нови подходи в сферата на международното хуманитарно сътрудничество, както и да се засили взаимодействието с конструктивно настроените към Русия сили в гражданските общества на чуждите държави.  „Тяхната дейност е насочена към развитието на многостранните приятелски отношения с Русия, те подкрепят популяризирането на руското историческо и културно наследство и полагат усилия да разпространяват информация за положителния принос на Русия в историята на техните страни“, твърди др. Косачов. Уж чужди държави, пък искат от тях да обичат РФ повече от собственото си Отечество.  Терминът “русофили” бил сътворен в проруско културно-политическо движение в Австро-Унгария, в Закарпатието и Галиция след 1848 г. Сигурно затова КГБ и Червената армия в процентно отношение са изклали най-много жители на тези области. „За Русия трябва да се говори не чрез Песков, а чрез Пушкин“, споделя социо-културното си ноу-хау др. Николай Малинов, председател на българското национално движени „Русофили“. Със заслужена городост той споделя за фестивали и песенни, танцови и др. конкурси, в които участват над 30 000 деца. Руската агентура организира кабинети за изучаване на руски език в детските градини (!), преди още дечицата да започнат да сричат родния език. Всъщност, кой е родният език, ако питаме професионалните русофили?! „Създаваме атмосфера, с която нашите врагове са принудени да се съобразяват. Дразнят се, но не могат да ни спрат,  защото сме болшинство от народа“, пъчи се тов. Малинов. Според него е необходимо Русия да създаде междуведомствен съвет, който да взаимодейства с русофилските организации по света. Преди да изгради подобна административна структура, РФ създава танкова армия, насочена срещу държавите от НАТО в Централна Европа. В специално ливадно заявление участниците в IV международен Ливадийски форум изразяват възмута от дискриминацията на руския език в редица страни, където рускоезичните граждани са притискани и ограничавани. Участниците се обръщат към международните правозащитни организации и призовават върховния комисар на ООН за правата на човека, върховния комисар на ОССЕ за националните малцинства и комисаря на Съвета на Европа по правата на човека да дадат обективна оценка на тази „антидемократична политика”. Търсят се още конструктивно настроени спрямо Русия българи. Не като Раковски, Левски, Стефан Стамболов, Захарий Стоянов, Константин Стоилов, генерал Иван Колев, цар Борис Трети и др. объркани индивиди. Ако Левски е бил конструктивно настроен, едва ли е щял да увисне на бесилото. И Стамболов едва ли е щял да бъде заклан като прасе насред София. И Захарий едва ли е щял да бъде отровен в Париж на 34-годишна възраст.  И 40-хиляден руски корпус не би се стоварил върху българския народ в Добруджа през 1916 г. Сталинският подизпълнител БКП не би разгърнала   от 1918 до 1944 г. Нямаше да избухне „първото в света антифашистко въстание”, отнесло живота на 850 български селяни. Нямаше да има зловещият атентат от 16 април 1925 г. Цар Борис нямаше да си отиде от инфаркт, удивително приличащ на предизвикания от рицин сърдечен удар, прекършил таланта на писателя Георги Марков. И червената армия-„освободителка” нямаше да окупира „братска” България през есента на 1944-а. И повече от 20 000 българи нямаше да бъдат избити без съд и присъда във Вартоломеевите нощи през септември и октомври същото лето Господне. И други 2 875 почтени българи нямаше да чуят „В името на народа осъждам на смърт...” И други около 300 000 българи нямаше да оставят костите или години от живота си в 34-те концентрационни лагера на сталинския комунизъм. И българската държава нямаше да се лута 45 години в лабиринта между СИВ, Варшавския договор, здравия разум и „здравите сили”, предвождани от другарите Димитров, Червенков, Живков, Гриша Филипов, Пеко Таков, Мако Даков, Добри Терпешев и други светкавици на човешкия интелект. Списъкът на неконструктивно настроените българи е безкраен. Хората полудяват масово, но се връщат към нормалното си съзнание поединично. И българските русофили, и българските гей-сдружения твърдят, че стават все по-многобройни. Има ли още нещо общо между лицата и задниците в тези социални общности?  Как да няма – надупването.", "date": "2018.06.15", "title": "„От Пушкин – към Путин и Песков” е рецептата на българските рубладжии"}
{"url": "https://www.faktor.bg/bg/articles/novini/balgariya/h-aleksandrov-prezidentat-na-makedoniya-demonstrira-sabotyorsko-povedenie", "text": "\"България няма проблем с името на Република Македония. Ние сме признали тази държава и сме наложили името й пред света. Това споразумение отваря пътя на Македония към директно членство на ЕС и НАТО, а това ще я направи най-близкият партньор на България\", заяви пред Bulgaria ON AIR журналистът Люпчо Нешков. Той нарече споразумението \"историческо\" и изрази увереност, че то ще бъде подписано в събота и на него ще присъстват висши представители от ЕС. Във връзка с отказа на премиера Борисов да се срещне с македонския президент, Нешков коментира:  \"Георге Иванов направи най-тежките политически гафове в последната година. Позицията му с отказ да подпише договора е безсмислена, защото той ще бъде одобрен или отхвърлен на референдум. Президентът не може да върви срещу конституцията и законите, от него нищо не зависи\". Социалният антрополог Харалан Александров допълни, че президентът на Македония демонстрира саботьорско поведение, което трябва да бъде осъдено. Той подчерта, че от гледна точка на дългосрочната перспектива, Македония трябва да направи жертва с национализма си. \"Част от себевъзприятието на македонския елит се изразява в усещането, че това е много голяма жертва. Иска се много смелост и смирение, за да се направи такава стъпка\", каза той. Любчо Нешков подчерта, че Сърбия е единствената държава, която не е поздравила Македония за постигнатото споразумение.", "date": "2018.06.15", "title": "Х. Александров: Президентът на Македония демонстрира саботьорско поведение"}
{"url": "https://www.faktor.bg/bg/articles/ginekolog-izvadi-som-gigant-ot-dunav", "text": "Шефът на Акушеро-гинекологичното отделение в ломската болница д-р Едуард Богомилов измъкна с въдица голям сом от водите на Дунав. Лекарят, който от години е запален рибар, прекарва всяка свободна минута край голямата река, където отдъхва и се отдава на любимото хоби, пише \"Труд\". 17-килограмовия речен звяр гинекологът извадил привечер сред сериозна борба. Мустакатият воден бабаит обаче нямал никакъв шанс, защото медикът има сериозен опит в схватките с големите риби. Над 10 речни гиганта вече са вписани в трофеите на д-р Богомилов, а най-голямата му слука е 78-килограмов сом. Тази година риболовът в Дунав край Лом върви успешно, освен сомове излизат и шарани, амури и по-дребни водни обитатели. Сезонът засега е доста добър, коментират майстори на въдиците.", "date": "2018.06.15", "title": "Гинеколог извади сом-гигант от Дунав"}
{"url": "https://www.faktor.bg/bg/articles/novini/svyat/evrodeputatite-se-otkazvat-ot-plastmasovite-butilki", "text": "От следващата година депутатите в ЕП няма да пият вода от пластмасови бутилки по време на заседания и в кулоарите на Европарламента. Политиците ще дават личен пример на европейското население, като пият от картонени чаши. Решението е част от мащабната европейска стратегия за драстично намаляване на еднократните пластмасови прибори за хранене и пластмасовите бутилки с цел опазване на околната среда. Статистиките сочат, че през миналата година членовете на Европейския Парламент са изпили 1 млн. бутилки с вода. 600 хиляди от тях са били предложени по време на официални събития, а 400 хил. – при заседания на политическите групи. Занапред евродепутатите ще използват чешмите в парламента, направени за тази цел. В момента те са 127 на брой, но през лятото на 2019 г., когато директивата ще влезе в сила, те ще се увеличат до 300.  Служителите на парламента, натоварени с административните и финансови въпроси, решиха да не предлагат повече вода в пластмасови бутилки на заседания, които продължават по-малко от час и половина.", "date": "2018.06.15", "title": "Евродепутатите се отказват от пластмасовите бутилки"}
{"url": "https://www.faktor.bg/bg/articles/nov-zakon-vav-velikobritaniya-zatvor-za-snimane-pod-polite-na-zhenite", "text": "Правителството на Великобритания подкрепя проектозакон, който би санкционирал като криминално престъпление снимането под полите и роклите на жените. Снимането под полите и роклите включва снимка или видео, заснети под нечии дрехи без тяхното съгласие. Това стана все по-обичайна практика с разпространението на смартфони през последните години.  Правителството изтъкна, че одобрява предложението преди разискванията по темата в Камарата на общините (британския парламент).  Правосъдният министър Люси Фрейзър нарече снимането под дрехите \"зловещо нахлуване в неприкосновеността на личния живот, което кара жертвите да се чувстват унизени и озлочестени\". Тя коментира, че подчертаването на снимането под дрехите като конкретно престъпление би изпратило ясно послание, че извършителите ще бъдат наказани. При тежки случаи новият закон предвижда налагането на присъда от 2 години затвор. Практиката вече е незаконна в Шотландия.", "date": "2018.06.15", "title": "Нов закон във Великобритания: Затвор за снимане под полите на жените"}
{"url": "https://www.faktor.bg/bg/articles/novini/svyat/tramp-kam-yunker-vie-ste-brutalen-ubiets", "text": "Председателят на Европейската комисия Жан-Клод Юнкер заяви, че президентът на САЩ Доналд Тръмп го е нарекъл \"брутален убиец\" на срещата на Г-7 в Канада в края на миналата седмица, съобщи Ройтерс. В реч в областния парламент на Бавария Юнкер, който също участва в разговорите на Г-7, разказа за срещата си с Тръмп. \"Миналата седмица Тръмп ми каза: Жан-Клод, Вие сте брутален убиец\". \"Мисля, че го е казал като комплимент, но не съм сигурен\". Срещата на Г-7 не доведе до затваряне на увеличаващата се пропаст между САЩ и другите сили, много от които Тръмп обвинява във водене на търговска политика, третираща несправедливо Щатите, пише БТА. Вчера държавите от ЕС единодушно подкрепиха план за вносни мита на стойност 2,8 милиарда евро за американски продукти в отговор на митата на САЩ върху вноса на стомана и алуминий от съюза, казаха източници от ЕС. \"Не може да оставим митата без отговор. Не съм настроен за война, но не приемам да ни диктуват отнякъде другаде какво да правим в Европа\", заяви Юнкер. \"Това е независим континент. За това са се борили немалко хора.\"", "date": "2018.06.15", "title": "Тръмп към Юнкер: Вие сте брутален убиец"}
{"url": "https://www.faktor.bg/bg/articles/romite-vdignali-na-glava-kv-hristo-botev-s-bogato-dosie-i-palna-gama-prestapleniya", "text": "Членовете на двете ромски фамилии, спречка ли се в кв. „Христо Ботев“, са с множество криминални регистрации в полицията.  Това каза пред журналисти директорът на СДВР – ст. комисар Ивайло Иванов, цитиран от \"Фокус\". „Нямаме към този момент сигнали за конфликти между тези две фамилии. С какво се занимават се изяснява, от двете страни има множество криминални регистрации“, обясни той. Ст. комисар Иванов допълни, че двамата задържани имат „почти цялата гама“ от Наказателния кодекс. „Останалите участници в спречкването имат също регистрации за най-различни престъпления, те към момента се водят потърпевши. Задържаните са с 24-часова полицейска заповед. Всички действия са под надзора на Районна прокуратура. Един от участниците е лежал в затвора, има осъдителни присъди. Не са света вода ненапита“, коментира директорът на СДВР и поясни, че няма данни в конфликта да е използвано огнестрелно оръжие, каквито сигнали са били постъпили.", "date": "2018.06.15", "title": "Ромите, вдигнали на глава кв. \"Христо Ботев\" - с богато полицейско досие и пълна гама престъпления"}
{"url": "https://www.faktor.bg/bg/articles/gram-ot-yasno-nebe-amerikanski-dron-ubi-talibanski-vodach", "text": "Афганистанското министерство на отбраната съобщи, че пакистанският талибански водач Молла Фазлула е убит от американски дрон в североизточната провинция Кунар. Засега не се съобщават повече данни за трагичния инцидент.", "date": "2018.06.15", "title": "Гръм от  (не)ясно небе: Американски дрон уби талибански лидер"}
{"url": "https://www.faktor.bg/bg/articles/novini/balgariya/bezplatni-pregledi-za-tuberkuloza-vav-vsichki-oblastni-gradove", "text": "Безплатни прегледи за туберкулоза се организират в лечебни заведения за диагностика и лечение на туберкулозата във всички областни градове на страната. Това съобщиха от пресслужбата на Министерството на здравеопазването (МЗ). Инициативата се провежда за втори път тази година и ще продължи до 22 юни. Проявата се осъществява по програма \"Подобряване на устойчивостта на Националната програма по туберкулоза\" към МЗ, финансирана от Глобалния фонд за борба срещу СПИН, туберкулоза и малария. По време на кампанията през март са били анкетирани за туберкулоза 3 004 лица. На 1436 лица в риск от туберкулоза са били извършени медицински прегледи и допълнителни изследвания, като са били открити 32 пациенти с туберкулоза и 110 - с латентна туберкулозна инфекция, които са започнали лечение.", "date": "2018.06.15", "title": "Безплатни прегледи за туберкулоза във всички областни градове"}
{"url": "https://www.faktor.bg/bg/articles/novini/balgariya/43-ot-balgarite-evropredsedatelstvoto-ni-e-uspeshno", "text": "Българите оценяват отминаващото българско европредседателство по-скоро положително, макар че не е малък и делът на онези, които признават, че не се чувстват достатъчно запознати.  Политическите различия не са попречили на по-скоро позитивните нагласи.  Изводите са от независимото ежемесечно национално представително изследване на „Галъп интернешънъл“. 43% от анкетираните казват, че председателството е било по-скоро добро, 12% - че по-скоро не е било добро, а 33% казват, че не са достатъчно запознати. Останалите не могат да отговорят. Сред най-положителните оценки са тези на привържениците на управляващата партия. Но дори и сред привържениците на БСП не преобладават отрицателните оценки – там по-скоро надделяват онези, които не се чувстват достатъчно запознати, за да формират мнение.  За сравнително добрата оценка на председателството допълнителна роля играе и традиционно високото доверие на българите в самия Европейски съюз, както и присъщото за такива моменти по-скоро пожелателно обществено мислене.", "date": "2018.06.15", "title": "43% от българите - европредседателството ни е успешно"}
{"url": "https://www.faktor.bg/bg/articles/otkriha-trup-v-zapustyala-livada-kray-kazanlak", "text": "Труп в казанлъшките полета вдигна на крак полиция и криминалисти. Сигналът за зловещата находка е подаден около 12.30 часа. Тялото е открито източно от казанлъшкото село Черганово, на метри от подбалканския път в запустяла ливада. Близо до мястото се намират изолирани вилни постройки, до тях води черен път, информира Булфото.   Води се разследване за причините довели до смъртта на човека и установяване на самоличността му.", "date": "2018.06.15", "title": "Откриха труп в запустяла ливада край Казанлък"}
{"url": "https://www.faktor.bg/bg/articles/politseyska-operatsiya-se-provezhda-v-stolichniya-kvartal-hristo-botev", "text": "Полицейска операция се провежда в столичния квартал \"Христо Ботев\". На място е пристигнаха няколко буса на жандармерията, а причината е напрежение между две ромски фамилии, възникнало преди дни, съобщава БНР.  Полицейските сили са разположени в близост до 94-то училище. По непотвърдена информация двете групи, участващи в скандала, се занимават с различни незаконни дейности на територията на Германия.  За момента още не е известно да има задържани.", "date": "2018.06.15", "title": "Полицейска операция се провежда в столичния квартал \"Христо Ботев\""}
{"url": "https://www.faktor.bg/bg/articles/patuvaneto-do-moreto-s-edna-tapa-po-malko", "text": "Пътуването до морето ще е с една тапа по-малко. Регионалният министър Николай Нанков открива разширението на пътя Слънчев бряг - Бургас в участъка между Поморие и Ахелой и обходния път на Ахелой.  Новоизграденото второ платно на първокласния път ще облекчи трафика през активния туристически сезон. Новото 4-лентово трасе е с обща дължина над 9 км. От тях около 4 са обходния път на Ахелой. Реконструиран е и участъкът между Ахелой и Поморие.", "date": "2018.06.15", "title": "Пътуването до морето с една тапа по-малко"}
{"url": "https://www.faktor.bg/bg/articles/rumyana-arnaudova-meditsinski-odit-e-obyavaval-smartta-na-patsienti-za-malovazhen-sluchay", "text": "Говорителят на главния прокурор Румяна Арнаудова съобщи за абсолютно порочна вътрешна нормативна база в Изпълнителна агенция „Медицински одит”, на базата на която са прикривани лекарски грешки, довели до над 10 смъртни случая само през 2017 г.  Пред камерата на bTV тя подчерта, че се разследва умишлено деяние. „Не бих използвала думата „чадър”, но е факт прикриването на случаи от органите на разследване”, посочи тя. Арнаудова даде пример с пациент със симптоми на емболия, на когото двама лекари така и не са назначили необходимите изследвания и в крайна сметка е починал, за да бъде след това случаят приключен от медицинския одит като маловажен. Другите случаи са свързани със смъртта на новородени. Говорителят на държавното обвинение допълни, че даже и да се състави наказателно постановление, заради порочната процедура при жалба то пада в съда на процесуално основание. „На практика е имитирана дейност, а не е осъществявана такава, за каквато е създадена тази агенция по препоръка на ЕК”, отбеляза Арнаудова. Според нея говорим за „класическо престъпление по служба с корупционен елемент” с цел виновните лекари и управители на лечебни заведения да останат ненаказани. Тя призна, че сигналът е дошъл от бившия главен секретар на агенцията Димитър Евлогиев, който е в конфликт с началника на структурата проф. Златица Петрова. По думите й обаче, щом са установени данни за престъпление, мотивите на подателя нямат значение. „Изпълнителната агенция е била длъжна да уведоми прокуратурата, защото се касае за лекарски грешки, в резултат на които е настъпила смърт. Не само че не е уведомена прокуратурата, но тези случаи са приключвани по незаконосъобразна процедура и, реално неспазвайки закона и наредбата, по която работи тази агенция, са нарушени правата на българските граждани”, посочи тя. Арнаудова призова да се обърнат към прокуратурата всички, които смятат, че са получили неадекватно отношение от медицинския одит, като разследваният период може да започне още от създаването на изпълнителната агенция. „Със Златица Петрова не сме разговаряли. Прокуратурата не разговаря с хората, разпитва ги. Все още не е разпитана, в зависимост от доказателствата ще има различно процесуално качество”, заяви Румяна Арнаудова.", "date": "2018.06.15", "title": "Румяна Арнаудова със скандални разкрития: \"Медицински одит\" е обявявал смъртта на пациенти за \"маловажен случай\""}
{"url": "https://www.faktor.bg/bg/articles/visoki-temperaturi-i-valezhi-prez-vtorata-polovina-na-yuni", "text": "През втората половина на месец юни времето ще запази характера си – валежите ще са неравномерно разпределени, а температурите ще са около и над климатичните норми. В западната половина от страната валежите ще бъдат около нормата, а в източната – ще са на по-малко места и ще са по-малко като количество. На 15-и на много места в западната половина от страната отново ще се развива мощна купесто-дъждовна облачност. Ще има интензивни краткотрайни валежи от дъжд с гръмотевични бури и градушки. Преди обяд в източните райони ще е предимно слънчево, но след обяд на места, главно в югоизточните райони, ще има временни увеличения на облачността и ще превали и прегърми. Ще духа слаб до умерен вятър: в западната половина от страната – от северозапад, а в източната – от югоизток. Максималните температури ще са от 25° – 28° в Западна България до 33° – 35° в Североизточна. През почивните дни и в понеделник ще се задържи неустойчиво, с развитие на мощна купеста и купесто-дъждовна облачност. На много места из цялата страна ще има краткотрайни валежи и гръмотевични бури. Ще се запазят условията за локални интензивни валежи и градушки. От северозапад, в източните райони от североизток, ще проникне малко по-хладен въздух и температурите слабо ще се понижат. Във вторник и сряда валежите чувствително ще намалеят като обхват и интензивност, ще има и повече слънчеви часове. Температурите ще се повишат. В четвъртък отново в югозападната половина от страната на много места ще превали и прегърми. Вятърът ще е източен, в Източна България – умерен. Дневните температури ще са малко по-ниски. През третото десетдневие температурите ще се повишат, по-чувствително през последните дни от месеца. По-малка е вероятността за превалявания около 24 – 25 юни и в края на месеца.", "date": "2018.06.15", "title": "Високи температури и валежи през втората половина на юни"}
{"url": "https://www.faktor.bg/bg/articles/razshiryavat-zelenata-zona-v-sofiya", "text": "Столичните райони \"Оборище\", \"Лозенец\", \"Възраждане\" и \"Красно село\" предлагат разширяване на \"зелената зона\" в София. Планът е да се увеличат платените паркоместа с 5000, като най-ранният срок това да се случи е ноември тази година. Очаква се от тях Общината да печели по 4 млн. лв. на година, които вероятно ще бъдат инвестирани в тротоарите и улиците в районите. \"Разширяването на \"зелената зона\" се налага заради миграцията в София, която влияе на инфраструктурата и жителите на района”, заяви пред БНТ кметът на район \"Оборище\" Васил Цолов. Той допълни, че въвеждането на Зелена зона ще облекчи проблемите с намирането на паркоместа за местните жители. \"Това по някакъв начин гарантира спокойствието на хората, които живеят в района. Това допринася и за поправката на уличната инфраструктура, която категорично ще бъде подобрена. Доста автомобили има, които са така наречените спящи, т.е. използват ги като складова база\", допълни кметът. Според него по-добрият вариант за улична настилка в централните части на столицата е паважът, за да се подобри дренажът и да се намали скоростта на движение. Предложението ще бъде разгледано най-вероятно още следващата седмица на заседание в Столичния общински съвет. Гражданите ще имат един месец да внесат предложенията си за улиците, които да влязат в разширената \"зелена зона\".", "date": "2018.06.15", "title": "Разширяват \"зелената зона\" в София"}
{"url": "https://www.faktor.bg/bg/articles/s-voenni-pochesti-izprashtame-zaginalite-piloti", "text": "Днес в Пловдив изпращаме с военни почести загиналите летци от авиобаза Крумово - майорите Пламен Пантилеев и Стоян Неделчев.  Двамата пилоти загинаха в понеделник при катастрофа на хеликоптер на територията на авиобазата.  На траурната церемония по изпращането им ще присъстват бивши и настоящи летци от всички български авиобази, колеги и приятели на двамата пилоти.", "date": "2018.06.15", "title": "Изпращаме загиналите пилоти с военни почести"}
{"url": "https://www.faktor.bg/bg/articles/novini/svyat/sadyat-fondatsiyata-na-tramp-za-mashtabni-i-postoyanni-zakononarusheniya", "text": "Започна дело срещу фондацията на Доналд Тръмп. Прокуратурата на щата Ню Йорк обвинява организацията в \"мащабни и постоянни закононарушения\". Фондацията се ръководи от самия Доналд Тръмп, дъщеря му Иванка и двамата му най-възрастни синове - Доналд-младши и Ерик. Според прокурорите, въпреки че е регистрирана като благотворителна организация, фондацията е организирала политически събития, плащала е на адвокатите на Тръмп и дори за предмети на лукса като скъпа картина, която милиардерът си купил. Това противоречи на закона и прокуратурата е изпратила събраните документи на федералната данъчна служба, казаха от Ню Йорк. Новината за старта на делото предизвика гневната реакция на президента. В дълъг туит той написа, че „долните демократи от Ню Йорк и посраменият им прокурор правят всичко, което могат, за да ме съдят\". Тръмп пише още, че ще се съди с щата докрай.", "date": "2018.06.15", "title": "Съдят фондацията на Тръмп за \"мащабни и постоянни закононарушения\"."}
{"url": "https://www.faktor.bg/bg/articles/yaldaram-izvanrednoto-polozhenie-v-turtsiya-mozhe-da-bade-otmeneno-sled-izborite", "text": "Министър-председателят на Турция Бинали Йълдъръм заяви, че извънредното положение в страната може да бъде отменено в средата на следващия месец, съобщава вестник Hurriyet, цитиран от \"Фокус\". „Извънредното положение може да приключи на 17 или 18 юли. Мисля, че няма да бъде продължавано“, подчерта Йълдъръм в интервю за държавния телевизионен оператор TRT Haber. Турция обяви извънредно положение на 20 юли 2016 г., пет дни след опита за държавен преврат срещу президента Реджеп Тайип Ердоган, при който загинаха 250 души, а близо 2,2 хил. други бяха ранени.  По-рано този месец самият Ердоган също заяви, че правителството в Анкара може да прекрати извънредното положение след провеждането на президентските и парламентарните избори, насрочени за 24 юни.", "date": "2018.06.15", "title": "Йълдъръм: Извънредното положение в Турция може да бъде отменено след изборите"}
{"url": "https://www.faktor.bg/bg/articles/ot-zlatna-zora-vaorazheni-sili-da-arestuvat-premiera-i-prezidenta-na-gartsiya", "text": ". В провокативна реч, изнесена пред депутатите в гръцкия парламент, Константинос Барбарусис от крайнодясната „Златна зора“ призова ръководството на Въоръжени сили да арестуват премиера Алексис Ципрас, президента Прокопис Павлопулос и министъра на отбраната Панос Каменнос за позицията им по споразумението за името на Бивша югославска република Македония, предава електронното издание Protothema, цитирано от \"Фокус%. Речта му предизвика силна реакция от страна на всички партии в гръцкия парламент, а председателят на законодателния орган в Атина Никос Вуцис свика извънредно заседание, на което да бъде обсъдено наказание срещу депутатите на крайнодясната партия. „Това са неща, които в миналото никога не са изричани в гръцкия парламент, маските падната\", заяви на висок тон Вуцис, като оцени, че „Златна зора“ всъщност е призовала за извършване на преврат срещу демокрацията.  „Искам да бъда ясен и справедлив, защото това е решаващ момент\", увери Вуцис и същевременно допълни, че въпросът ще бъде разгледан от етична комисия, допускайки възможността депутатите на „Златна зора“ да бъдат отстранени от парламента.  От крайнодясната „Златна зора“ са категорични, че договорът за новото име на Македония е неприемлив и представлява предателство. Поради тази причина партията вече обяви, че ще организира протести в Солун през почивните дни.  Според лидера на партията Никос Михалаолакос „никой няма право да се отказва от името Македония, което е не само едно име, а душата на народа\". „Не“ на предателството, долу ръцете от Македония\" е лозунгът, под който на 16 юни в 19 часа в Солун „Златна зора\" ще протестира срещу „продажбата на Македония\".", "date": "2018.06.15", "title": "„Златна зора“: Армията да арестува премиера и президента на Гърция"}
{"url": "https://www.faktor.bg/bg/articles/tomislav-donchev-otkazat-na-premiera-da-se-sreshtne-s-makenodnskiya-prezident-e-znak", "text": "Отказът на премиера Бойко Борисов да се срещне с македонския президент е знак, че не иска да се намесва във вътрешните работа на югозападната ни съседка. Това заяви вицепремиерът Томислав Дончев, след като откри международна конферениця за достъпа до обществените поръчки. \"В политиката всяко нещо е знак. Всяка изречена дума, всяко посещение, всяка среща и липсата на среща е знак. В конкретния случай знакът беше много ясен - министър-председателят, както е редно, не иска да се бърка във вътрешните работи на една съседна държава. Как се чете този знак, е друг въпрос, знаете, че в политиката знаците се четат по различен начин. Но той беше воден от стремежа да няма каквито и било съмнения, че някой иска да се бърка във вътрешните работи на съседната и приятелска Македония\", коментира вицепремиерът.", "date": "2018.06.15", "title": "Томислав Дончев: Премиерът даде много ясен знак към приятелска Македония"}
{"url": "https://www.faktor.bg/bg/articles/novini/balgariya/zhelyo-boychev-imame-mnogo-zabelezhki-kam-vodeneto-na-g-zha-karayancheva", "text": "Скандалите в Народното събрание продължиха и след прекратяването на днешното заседание и парламентарния контрол. Остри реплики към БСП, които си излязоха от залата, бяха отправени и от страна на ГЕРБ, и от \"Обединени патриоти\". Социалистите обаче не останаха длъжни и отвърнаха. \"Ако някой си мисли, че БСП бяга от дебат и не е подготвена за дебат, много се лъже, предаде Канал 3. Отговорността за кворума е на управляващото мнозинство\", обяви зам.-председателят на парламентарната група „БСП за България” Жельо Бойчев, като така отговори на Цветан Цветанов, обвинил левицата, че саботира законодателната дейност. \"Кога ГЕРБ разбра и се усети, че е загрижена за хората? Защо тези законопроекти, за които се плачеше тук, не бяха приети преди два дни? Кога осъзнахме проблемите на хората като приоритет за работата. Тази сутрин бяха предложени три извънредни точки в дневния ред. Кога и по какъв начин народните представители да се запознаят с тях и да бъдат пълноценни в дебата? Тъй като се твърди, че дори гражданско-процесуалният кодекс, който е предложение на наши колеги и безспорно е важен законопроект, ние сме избягали от него, как да тълкуваме тези ходове на ГЕРБ. Първо – този законопроект отсъстваше от седмичната програма, която се утвърди в сряда сутрин и беше добавен допълнително. Когато днес се излиза и се предлагат три точки преди него, а той става точка четвърта, какво да си помисли парламентарната група на БСП? Всичко друго, но не и желание за това точката да бъде приета\", коментира Бойчев. Той обвини председателя на парламента Цвета Караянчева в злоупотреба с право заради залегналите в програмата допълните точки и заради първоначалния и отказ да проведе поименна проверка за наличие на кворум по искане на БСП. \"Имаме много забележки към воденето на г-жа Караянчева\", обяви Бойчев. Според него зад случилото се днес в парламента прозира желанието на ГЕРБ да неглижира отстраняването на проф. Камен Плочев като управител на НЗОК, което също залегна като извънредна точка. \"Колкото се може по-малко да се шуми по тази тема, колкото може да затворим този дебат, за да няма отговор на големите въпроси за провала на политиката на правителството в сектор \"Здравеопазване\". За една година управление те смениха един министър, смениха и управителя на НЗОК, за да избягат от големия дебат – кой носи отговорност\", смята народният представител и увери, че БСП винаги ще реагира остро на всички важни въпроси.", "date": "2018.06.15", "title": "Жельо Бойчев: Имаме много забележки към воденето на г-жа Караянчева"}
{"url": "https://www.faktor.bg/bg/articles/novini/svyat/ministarat-na-vatreshnite-raboti-na-merkel-izpravya-kabineta-pred-kriza", "text": "Германското правителство се изправи пред сериозна политическа криза след разкол между двете сестрински партии – Християндемократическия съюз на Ангела Меркел и баварския Християн-социален съюз, чийто лидер е министърът на вътрешните работи Хорст Зеехофер. Двете партии спорят за плановете за справяне с бежанската криза, като се стигна дори до безпрецедентно разделяне на фракциите им в Бундестага, пише за БНР Капка Тодорова - кор. на вестник \"24 часа\" в Германия. За първи път от обединяването си в коалиция двете консервативни партии ХДС и ХСС се разделиха за парламентарните заседания. Конфронтацията на Ангела Меркел с министъра на вътрешните работи Хорст Зеехофер и неговия баварски Християнсоциален съюз (ХСС) е заради неговия „Всеобхватен план за миграцията” - документ, в който той иска да покаже на избирателите нова твърда линия преди трудните избори в Бавария през октомври. В стратегията му за справяне с бежанска криза основен акцент пада върху връщането на бежанци още на границата на Германия. Ангела Меркел смята обаче, че трябва да се търси общоевропейско решение и отхвърля този план. Късно снощи ръководствата на двете партии проведоха тричасово кризисно заседание, но не са намерили решение. Тази сутрин  Зеехофер е заявил на заседанието на неговата партия, че е готов да скъса с Меркел по политиката за даване на убежище и да продължи с реформите самостоятелно. Той е настоял, че няма да подкрепи застъпваните от канцлера общоевропейски правила по миграцията, ако двамата не постигнат споразумение как да се процедира с търсещите убежище, които вече са на германската граница. Меркел няма желание да предложи едностранни мерки, защото се опасява, че такъв ход ще подкопае солидарността в ЕС по въпроса. Меркел изтъква, че ако Германия постъпи така, същото ще направят и другите държави в общността, затова общоевропейско решение е най-добрият подход.", "date": "2018.06.15", "title": "Министърът на вътрешните работи на Меркел изправя кабинета пред криза"}
{"url": "https://www.faktor.bg/bg/articles/turska-podvodnitsa-potopi-tanker-s-ogromno-torpedo-v-cherno-more", "text": "Турска подводница потопи танкер в Черно море (вижте във видеото -  ). Това съобщиха от турските въоръжени сили, предава БЛИЦ.  Ударът обаче бе нанесен не в реални бойни действия, а в рамките на учение на военноморските сили на натовската страна.  Подводницата „Йълдърай“ изстреля 533-милиметрово торпедо, което улучи танкера в средата на корпуса. Мигове по-късно корабът потъна към дъното на морето.  Турската подводница от тип 209 е оборудвана с осем торпедни тръби. Машината, която е немско производство, е на въоръжение в 14 страни по света.", "date": "2018.06.15", "title": "Вижте как турска подводница потопи с огромно торпедо танкер в Черно море"}
{"url": "https://www.faktor.bg/bg/articles/novini/svyat/falshiva-novina-vdigna-naprezhenieto-mezhdu-merkel-i-bavarskite-y-partnyori", "text": "Непроверена информация, че баварският Християнсоциален съюз излиза от десетилетния си съюз с християндемократите на Ангела Меркел предизвика краткотраен шок в германската политика, съобщават световните агенции. Фалшивата новина тръгна от профил в „Туитър”, направен да прилича на този на местната телевизия „Хесишер Рундфунк”. Там беше поместена информация, че лидерът на ХСС и вътрешен министър Хорст Зеерхофер е обявил край на партньорството с ХДС в съобщение до ръководството на политическата сила. Минути по-късно телевизията обяви официално, че профилът е фалшив и няма нищо общо с нея. Ханс Микелбах от ХСС определи пред „Ройтерс” информацията като „боклук” и подчерта, че той и съпартийците му искат да продължат съвместната работа с хората на канцлера. Появата на фалшивата новина обаче е очевидно добре изчислена, защото между двете консервативни партии има сериозни търкания по темата с имигрантите. Стигна се до положение социалдемократите, с които ХДС и ХСС управляват в голяма коалиция, да застанат зад Меркел, след като Зеерхофер обяви, че ще се противопостави на приемането на чужденци, регистрирани в други европейски държави. Вътрешният министър от години критикува канцлера заради решението й да отвори границите на Германия за хиляди мигранти. Преди дни Меркел блокира лансираните от него промени в миграционната политика, като и в сряда разговорите между двамата приключиха без резултат, припомня ДПА.", "date": "2018.06.15", "title": "Фалшива новина вдигна напрежението между Меркел и баварските й партньори"}
{"url": "https://www.faktor.bg/bg/articles/novini/svyat/erdogan-daval-ukazaniya-za-presirane-na-izbirateli", "text": "В турските социални мрежи се появи видеозапис, на който турският президент Реджеп Ердоган настоява за „пресиране” на избирателите на прокюрдската Демократична партия на народите. Записът изтече в интернет, след като е бил направен на среща на 9 юни с кметовете на управляващата Партия на справедливостта и развитието. Срещата е била закрита за обществеността. Твърди се, че записът е споделен от кмета на община в Истанбул във „Фейсбук”. По-късно видеото беше изтрито, но много потребители вече го бяха свалили и сега се разпространява отново онлайн. „Нашата партийна организация трябва да свърши много различна работа по отношение на ДПН. Не мога да говоря за тези неща навън. Говоря за тях с вас. Защо? Защото ако ДПН падне под изборния праг, това ще значи, че ние сме на много по-добри позиции”, казва Ердоган на видеото. След това им препоръчва да окажат натиск върху избирателите във всеки район. „Вие знаете кой кой е. Ако нашите представители по места не знаят кой кой е, тогава трябва да подадат оставка. Ще вземете избирателните списъци на всяка избирателна секция и ще положите специални усилия”, коментира той. ДПН остро разкритикува Ердоган заради изтеклия запис.", "date": "2018.06.15", "title": "Ердоган давал указания за \"пресиране\" на избиратели"}
{"url": "https://www.faktor.bg/bg/articles/pirinski-komisiyata-da-dokladva-za-koruptsiyata-v-tseliya-es", "text": "Днес в Европейския парламент Европейската комисия бе изправена да отговори защо се е отказала да представи втори антикорупционен доклад за ЕС, след първия от 2014 г. Евродепутатът социалист Георги Пирински цитира констатацията на Комисията тогава, че фактически не се прави достатъчно в борбата срещу корупцията, което важи за всички държави-членки, както и че законите не се прилагат стриктно и липсва политическа решимост за изкореняване на корупцията. В тази светлина, визирайки вчерашното назоваване на България и Румъния от холандския премиер Рюте като негодни да членуват в Шенген поради корупция, Пирински цитира констатациите за Холандия в доклада от 2014 г. - проблеми с прозрачността на финансирането на политическите партии; липса на данни за борба срещу подкупите в чужбина; необходимост да се фокусира върху преследването на случаи на корупция при международни бизнес транзакции. В заключение Пирински настойчиво призова Комисията да представи обективен доклад за състоянието на корупцията в целия Европейски съюз, с което да се пресече избирателното сочене на отделни държави като едва ли не единствени носители на корупция.", "date": "2018.06.15", "title": "Пирински: Комисията да докладва за корупцията в целия ЕС"}
{"url": "https://www.faktor.bg/bg/articles/darzhavite-chlenki-na-es-davat-zelena-svetlina-na-pregovorite-za-prisaedinyavane-s-makedoniya-i-bez-podpisa-na-georgi-ivanov", "text": "Отказът на президента на Македония Георги Иванов да подпише споразумението за името, постигнато между Скопие и Атина по-рано тази седмица, няма да окаже въздействие върху решението на на Европейския съюз да започне преговори за членството на страната, отбелязват от македонската редакция на Deutsche Welle, цитирана от \"Фокус\". Европейският комисар по политиката за съседство и преговорите за разширяване Йоханес Хан изрази увереност, че страните-членки на ЕС ще дадат зелена светлина, за да започнат преговори за присъединяване с Македония.  „Държавите-членки са стигнали до извода, че ако има решение на спора за името, то ще създаде морален натиск върху всички ни да реагираме\", подчерта по-рано австрийският политик.  Той е убеден, че страните ЕС ще одобрят препоръката на Европейската комисия в края на юни в Брюксел и ще определят дата за започване на преговорите за македонското членство. Освен това, Хан сподели, че в Брюксел осъзнават, че са допуснати грешки по отношение на Македония.", "date": "2018.06.15", "title": "ЕС дава зелена светлина на преговорите за присъединяване с Македония и без подписа на Георги Иванов"}
{"url": "https://www.faktor.bg/bg/articles/chavushoglu-nyama-da-pozvolim-dori-na-ptitsa-da-leti-nad-egeysko-more-bez-saglasieto-ni", "text": "Министърът на външните работи на Турция Мевлют Чавушоглу повиши отново градуса на напрежението, като предупреди, че дори и птица няма да бъде допусната да лети над Егейско море без разрешението на Анкара, пише електронното издание на гръцкия вестник Kathimerini, цитирано то \"Фокус\". В отговор на критиките на турските ултранационалисти, че 18 островa са били „изгубени\" в полза на Гърция през последните години, Чавушоглу отбеляза, че от кризата през 1996 г. около Имия (на турски – Кардак) няма промени в правния статут на Егейско море. „Не само по време на нашето управление, но и преди това няма промяна в статута на Егейско море. Няма да позволим това. Дори и в случай на сондажи няма да дадем разрешение, няма да позволим дори на птица да лети в Егейско море без съгласието ни\", увери първият дипломат на Анкара в интервю с турска радиостанция. Чавушоглу бе категоричен, че Турция няма да прави отстъпки в Егейско море и дори обяви, че Турция също ще започне проучвания за газ „около“ източния средиземноморски остров Кипър. „Имаме и военни учения“, припомни турският външен министър. Турция обеща да възпрепятства Република Кипър в усилията й за сондиране за газ и петрол в своята изключителна икономическа зона (ИИЗ), с аргумента, че не може природните ресурси на острова да бъдат черпени без участието на кипърските турци. „През последните няколко месеца предотвратихме сондажите и изгонихме италианците. Няма да позволим на никого да отнеме правата на кипърските турци\", закани се Чавушоглу. Говорителят на правителството на Република Кипър Продромос Продрому на свой ред заяви, че Никозия няма да бъде въвлечена в „напрегнатия климат“, който се създава. Той се позова на международното право и припомни, че Република Кипър също има установена ИИЗ. Освен това Продрому подчерта, че САЩ, Русия и Европейският съюз подкрепят правата на Кипър.", "date": "2018.06.15", "title": "Чавушоглу: Няма да позволим дори на птица да лети над Егейско море без съгласието ни"}
{"url": "https://www.faktor.bg/bg/articles/boyka-atanasova-toku-shto-v-gratski-efir-iskame-edin-borisov", "text": "\"Току-що в гръцки ефир: Искаме един Борисов! (В диалог за вратата, която тръшна вчера на македонския президент)\". Това написа журналистката Бойка Атанасова във \"Фейсбук\". Припомняме, че българският премиер заяви по този повод: \"Щеше да е предателство след вчерашното, поне това, което прочетох, не съм имал възможност да ги чуя лично, но след срещата за 120 секунди, така ми беше предадена, между премиера Заев, външния министър и президента Иванов, аз днес да го посрещам с фанфари и почести в София. Нямаше да бъде честно за техните усилия\", категоричен бе Борисов по отношение на отказа на българското правителство да се срещне с македонския държавен глава Георге Иванов в София. \"Затова прецених, че днес не е моментът\", поясни още българският министър-председател. \"Какъв диалог днеска да проведа с него, какво да му кажа: \"Много хубаво си направил!\", като знам месеци наред какво ни струваше? Нека да преспим, да го обмислим пак, каза премиерът.", "date": "2018.06.15", "title": "Бойка Атанасова: Току-що в гръцки ефир: Искаме един Борисов!"}
{"url": "https://www.faktor.bg/bg/articles/frantsiya-specheli-bitka-v-evroparlamenta-po-paketa-za-prevozvachite", "text": "Френските евродепутати спечелиха вчера битка в Европейския парламент за реформата на социалните правила за шофьорите на товарни камиони, предаде \"Франс прес\". Предложенията ще бъдат обсъдени отново идния месец. На пленарно заседание в Страсбург евродепутатите блокираха с негативен вот мандата за преговори, постигнат на 4 юни от комисията по транспорт в европарламента. Под натиска на страните от Източна Европа комисията получи мандат да преговаря със Съвета на ЕС, представляващ страните членки, по новите правила за пътните превози въз основа на предложения, направени от Европейската комисия на 31 март 2017 година. Според френските евродепутати обаче транспортната комисия в Европарламента защитава позиции, подкрепящи \"нелоялна конкуренция\" и социален дъмпинг, които биха довели до влошаване на условията на труд на водачите на камиони. В съобщение на сайта на Европейския парламент се посочва, че на 4 юни Комисията по транспорт е приела позициите си по три предложения, както и решението за започване на преговори със Съвета по докладите. \"Пленарната зала обаче не подкрепи комисията за започване на преговори и одобри провеждането на допълнителни дискусии и гласуване по законодателните предложения по време на юлската пленарна сесия.\" След блокирането на мандата за преговори френските евродепутати се надяват, че европарламентът \"ще поправи грешката\" на следващата пленарна сесия, предаде БТА. Правителствата на България, Полша и Унгария \"продават работната си ръка един вид като роби\", заяви във вторник Ален Сютур, отговарящ за международните пътни превози във френския синдикат Обща конфедерация на труда - Се Же Те (CGT), пред журналисти в Страсбург. След гласуването в транспортната комисия в началото на юни българският евродепутат Андрей Новаков обяви абсолютна и безусловна капитулация на пакета \"Макрон\", свързан с промените в транспорта, и пълна победа за българската позиция. Той поясни, че е отпаднало предложението за тотална забрана за използване на кабините на камионите за почивка. Не била приета и идеята на всеки три седмици шофьорите да се прибират вкъщи, а също така е отпаднало и намерението на комисията международните шофьори да попадат в обхвата на Директивата за командированите работници, т.е. на всеки 72 часа, прекарани в някоя страна членка, да бъдат налагани местните изисквания и местното законодателство. Текстовете, одобрени от евродепутатите от Комисията по транспорт и туризъм, трябва да получат подкрепа и от пленарно заседание на целия Европарламент. Тогава те стават официална позиция на Европейския парламент за преговорите му със Съвета на ЕС. Те могат да започнат, след като и Съветът приеме своята позиция.", "date": "2018.06.15", "title": "Франция спечели битка в Европарламента по пакета за превозвачите"}
{"url": "https://www.faktor.bg/bg/articles/predsedatelyat-tsveta-karayancheva-prekrati-zasedanieto-na-parlamenta", "text": "Председателят на парламента Цвета Караянчева прекрати заседанието на Народното събрание преди минути.  Това беше поискано от депутате от ГЕРБ Вежни Рашидов. \"Искам да прекратим заседанието от уважение към министрите. Не може хората които нарушиха дисциплината да пият кафе в кафенето, а това тук не е кафене\", заяви от трибуната бившият културен министър.  Писахме вече, че  днес БСП напусна залата, защото ГЕРБ вкараха извънредни точки в дневния ред. После се върнаха, а Валери Жаблянов поиска поименно преброяване на депутатите като отново предизвика скандал. В залата се появи Георги Свиленски от БСП, който  се развика и изрази недоволство от начина, по който се прави поименното преброяване. Депутати от управляващото мнозинство също се развикаха. Свиленски  се разгневи на репликите им и попита строго: „Кой ми каза бастун? Ти ли ми каза бастун?” Той заподозря двама депутатите от ГЕРБ.  Подкани един от двамата да излезе навън, за да му го каже.", "date": "2018.06.15", "title": "Караянчева прекрати заседанието на парламента след серия скандали"}
{"url": "https://www.faktor.bg/bg/articles/tsipras-poyasni-priznava-li-sporazumenieto-sas-skopie-makedonska-natsiya", "text": "В интервю за гръцката държавна телевизия ЕРТ министър-председателят на страната Алексис Ципрас поясни, че постигнатото споразумение със Скопие не признава съществуването на македонска нация, а само „правото на нашите съседи на самоопределение“. Съгласно думите му, гърците няма да наричат северните си съседи „македонци“, а „славяномакедонци“, отбелязва скопското електронно издание МКД, цитирано от Агенция \"Фокус\".  „Имаме споразумение с географско определение, освен термина „Македония\". Някои ни обвиняват, че сме дали името. Имам целия текст на споразумението, преведен от Министерството на външните работи, и не виждам да даваме нещо. Едното е националност, а другото е гражданство. Договорът признава правото на самоопределение на народите. Член 7 гласи, че когато използват името, те имат нещо друго предвид, а не гръцкото наследство. Те имат право да го използват, защото живеят и в този регион. Но ние никога няма да ги наричаме македонци, а славяномакедонци. Досега пътуваха с документи, в които пишеше, че са македонци, но сега ще пътуват като македонци, граждани на Северна Македония \", поясни Ципрас в интервю за ЕРТ.", "date": "2018.06.15", "title": "Ципрас поясни: признава ли споразумението със Скопие македонска нация?"}
{"url": "https://www.faktor.bg/bg/articles/volen-siderov-stanahme-svideteli-na-edna-prostashka-huliganska-proyava-na-dvama-trima-deputati-ot-bsp-koito-bezchinstvaha", "text": "Лидерът на парламентарната група на \"Обединени патриоти\" Волен Сидеров бе крайно остър в оценките си за депутатите от БСП заради днешния провален парламентарен ден. Той обаче порица и предсадателя на Народното събрание Цвета Караянчева, че изобщо е допуснала въпросните депутати да безчинстват. \"Цвета Караянчева допусна нарушаването на реда в залата, БСП трябва да бъдат порицани. Днес станахме свидетели на една просташка, хулиганска проява на двама-трима депутати от БСП, които безчинстваха в територията на председателската трибуна\", обяви Сидеров на брифинг в кулоарите на парламента, след като пленарното заседание и парламентарният контрол пропаднаха. \"Спомням си времето, когато съм бил опозиция и когато трябва да кажа нещо, за което имам право, как ми преграждаха пътя квесторите. Днес видяхме Жаблянов, който се качваше и слизаше от трибуната, без да му се дава думата. Свиленски беше другият, който преди броени седмици нападна репортер”, допълни лидерът на Патриотите в Народното събрание.", "date": "2018.06.15", "title": "Волен Сидеров: Станахме свидетели на просташка, хулиганска проява на двама-трима депутати от БСП"}
{"url": "https://www.faktor.bg/bg/articles/erik-rubin-kam-borisov-balgariya-provezhda-aktivna-i-balansirana-politika-na-balkanite-i-v-evropa", "text": "Министър-председателят Бойко Борисов разговаря с посланика на САЩ Ерик Рубин. Двамата обсъдиха актуални политически теми и развитието на двустранните отношения. Това съобщиха от правителствената информационна служба.  Ерик Рубин поздрави българския премиер за участието му в Глобалната конференция на Американския еврейски комитет в Ерусалим. В изказването си на форума премиерът Борисов посочи, че България остава ангажирана с регионалните и международните партньори в подкрепа на усилията за възобновяване на мирните преговори за намиране на решение на конфликта между Държавата Израел и Палестина.  Според Ерик Рубин на фона на динамичните глобални и регионални процеси България успява да защити престижа и авторитета си на страна с ясни и устойчиви действия. Американският посланик подкрепи изявлението на българския премиер по време на Глобалната конференция за визията на Българското председателство за подобряването на свързаността на страните от Западните Балкани като основен инструмент за преодоляването на различията в региона.  По време на срещата Ерик Рубин подчерта, че България провежда активна и балансирана политика в региона на Балканите и в Европа.", "date": "2018.06.15", "title": "Ерик Рубин към Борисов: България провежда балансирана политика на Балканите и в Европа"}
{"url": "https://www.faktor.bg/bg/articles/tsvetanov-dneshnoto-nepristoyno-povedenie-na-bsp-tryabva-da-bade-osadeno", "text": "Днешният ден трябваше да бъде натоварен откъм парламентарна дейност. Днешното непристойно поведение на БСП трябва да бъде осъдено, защото това беше саботаж на парламентарната дейност. Това заяви лидерът на ПГ на ГЕРБ Цветан Цветанов на брифинг в парламента след сутрешните парламентарни скандали. БСП се лишиха от възможността да осъществят парламентарен контрол на изпълнителната власт, защото петък е прието да е денят на опозицията, посочи Цветанов. По думите му днес БСП показаха, че не ги интересува решаването на проблемите с водите.  Искаме максимално да сме активни със законодателната дейност, а това, което се случи днес, показва, че БСП не са готови да водят смислен и задълбочен дебат. Днешната демонстрация на БСП показа, че тях не ги интересуват проблемите, категоричен е Цветанов. По думите му те искат само да провокират и да правят поредните внушения.", "date": "2018.06.15", "title": "Цветанов: Днес БСП саботира парламентарната дейност"}
{"url": "https://www.faktor.bg/bg/articles/politolog-izmadri-namesvaneto-na-balgariya-vav-vatreshnopoliticheskiya-spor-v-makedoniya-za-imeto-e-diplomaticheski-skandal", "text": "Безспорно намесването на България във вътрешнополитическия спор в Македония за името ѝ е дипломатически скандал, от който България трудно ще излезе чиста не само заради балканските ни проблеми и заради особената външна политика, която играем спрямо Македония и Гърция, но и заради председателството на Съвета на ЕС. Това каза в интервю за предаването „Преди всички“ на БНР политологът Георги Киряков. „Това, което се случи, ще даде нови аргументи, силни аргументи на западноевропейските лидери - Германия, Франция, Холандия, за това, че Балканите и особено Западните Балкани още не са готови за интеграцията към европейските институции и структури“, добави той. Според политолога в момента сме в етап на консолидация на ЕС като цяло, която е възможно да подмине Балканския полуостров и да остави България в периферия, от която трудно ще се измъкне в следващите години: „Никоя от основните страни в Западна Европа не е заинтересована от интеграция на поредните трудни за управление държави. Говорим не само за Македония и за Косово, но и за проблемите със Сърбия, за Албания като държава с особени настроения спрямо Балканите, Черна гора“. По повод на днешното посещение на външния министър Екатерина Захариева в Македония Киряков каза: „Добре е, че започват тези совалки между външните министри на двете страни. Може би трябва да има совалки между премиерите на двете страни. Не съм сигурен дали трябва македонският президент да бъде поставен в някаква изолация заради това, което сътвори, а той наистина сътвори един сериозен балкански скандал. Процесът на интеграция на Западните Балкани трябва да продължи. Той трябва да преодолее този проблем. Македонският президент на вчерашната среща на два пъти заяви, че не е знаел какво се случва в страната му  по отношение на договорките с Гърция за споразумението и второ - по отношение на отказа на Бойко Борисов да се срещне с него“.", "date": "2018.06.15", "title": "Политолог измъдри: Намесването на България в спора в Македония за името ѝ е дипломатически скандал"}
{"url": "https://www.faktor.bg/bg/articles/parlamentat-vri-i-kipi-zhablyanov-zaplashva-che-shte-poiska-tsveta-karayancheva", "text": "Нови скандалите избухнаха в Народното събрание, в залата ври и кипи.  След като парламентарната група \"БСП за България\" напусна дружно пленарна зала, защото ГЕРБ вкараха извънредно точки в дневния ред, сега социалистите се върнаха и предизвикаха нови драми. Депутатът от БСП Валери Жаблянов настоя за поименна проверка,  като заплаши, че в противен случай ще поиска оставката на председателя на Народното събрание Цвета Караянчева.  Думите му вдигнаха рязко и без това високото напрежение, депутати започнаха да крещят.", "date": "2018.06.15", "title": "Парламентът ври и кипи! Жаблянов заплашва, че ще поиска оставката на Цвета Караянчева"}
{"url": "https://www.faktor.bg/bg/articles/famozen-yordan-tsonev-delyan-peevski-hem-e-chist-hem-ima-nay-dobri-advokati", "text": "Депутатът от ДПС Делян Пеевски хем е чист, хем има най-добрите адвокати, защото, за да си плащаш данъците, да спазваш всичко, което трябва да спазваш, трябва да имаш познания, но и да имаш добри съветници. Само не мога да разбера къде е мъката? В коментарите вчера, особено тези на т.нар. десни имаше някаква страшна мъка. Това фамозно изказване направи Йордан Цонев от ДПС в студиото на Нова телевизия.  Искам да акцентирам, че за тях не е важно да има антикорупционни органи, а те да произвеждат като виновни тези, които те искат да са виновни. Точно това е румънският модел, с онази прокуратура, тя посочва за виновни, които са неудобни на определена част от обществото,  те искат да произведат като виновен. Кога ще повярват на проверките, ако ги извършват Атанас Атанасов и Христо Иванов попита той. Тогава пък аз няма да повярвам. Като знам биографията и миналото на Атанасов, няма да му повярвам \"добро утро\", ако ми каже, заяви още бранителят на правдата Цонев.    Те Държавният департамент на САЩ всяка сутрин пращат сводка на Цветан Василев, отговори той на твърдението на банкера, че Държавният департамент води второ дело по закона Магнитски, за пране на пари в особено големи размери, срещу Пеевски. Това са пълни глупости. Един човек, който се окрива от правосъдието да раздава правосъдие, смята Цонев.   ДПС ще подкрепи вота на недоверие, БСП узря до нашата позиция, че най-продънен е сектор \"Сигурност\", заяви също Цонев. Тази война между институциите е абсолютно вредна за българската държава и българските граждани, заяви още Цонев по повод жертвите от разбилия се военен хеликоптер   разменените реплики по въпроса.", "date": "2018.06.15", "title": "Йордан Цонев: Пеевски хем е чист, хем има най-добри адвокати. Къде е мъката?"}
{"url": "https://www.faktor.bg/bg/articles/predvidim-rumen-petkov-otkazat-na-borisov-da-se-sreshtne-s-prezidenta-na-makedoniya-e-slab-hod", "text": "Отказът на нашия министър-председател Бойко Борисов да се срещне с президента на Македония е слаб ход. Слаб ход е, че ние не участваме в разговорите за името на Македония. Това заяви лидерът на АБВ Румен Петков  в \"Здравей, България\" на Нова тв. Една лесно предвидима теза. Можехме да се сетим и без тв участие, че позицията на новия председател и партията е такава.  Очевидно във формацията смятат за слаби ходове всички, които  не обслужват пряко една друга страна.  Кое е Севера Македония - Северная Македония е Пиринска Македония, посочи Румен Петков. Това е потенциална териториална претенция към нас, каза Румен Петков.", "date": "2018.06.15", "title": "Предвидим Румен Петков: Отказът на Борисов да се срещне с президента на Македония е слаб ход"}
{"url": "https://www.faktor.bg/bg/articles/siderov-nyama-osnovanie-esenta-da-zapochnem-bez-valeri-simeonov", "text": "В ефира на бТВ лидерът на \"Атака\" и председател на ПГ на Обединени патриоти Волен Сидеров коментира вчерашния мониторингов доклад на Министерския съвет за 2017 г., отнасящ се за интеграцията на ромите. Според Сидеров, не трябва да се хвърлят такива големи пари за така наречената интеграция. Тези пари могат да се отделят за социално слабите. \"За мен не може да се разделят хората и едните да се интегрират. Това е обидно дори за ромите. Всеки един гражданин трябва да бъде равнопоставен и да се интегрира, както намери за най-добре\", посочи той и отговори на въпрос дали вчера с отхвърлянето на доклада от депутатите коалиционните партньори не са бламирали Валери Симеонов. \"Не сме бламирали Валери Симеонов. Това не е негов доклад, а на Министерския съвет. Очаквам Валери Симеонов да почне да спира и шумни цигански сватби, които тормозят гражданите. Не може да се вторачваме само в шума по морето.\" На въпрос има ли разногласия в управляващото мнозинство, Сидеров обясни: \"За мен е грешно членове на едно и също правителство да се карат през медии. Валери Симеонов и Николина Ангелкова трябва да седнат да говорят и да се разберат.\" \"За Веселин Марешки съм също на мнение, че Красимир Каракачанов трябва да седне и да му обясни какви неща движи. Марешки е председател на ПГ и има право да пита. Министърът трябва да му разясни точно какво се случва и тогава да видим дали пак Марешки ще му иска оставката.  Помолен да коментира изявления на политици, че се очаква разпад на коалицията и нови избори, лидерът на \"Атака\" посочи: Тези, коиот очакват нови избори, да помислят къде ще бъдат след тези избори, дали ще додрапат до летвата и после какво. Сега някои са извън парламента и очакват  разпадане на коалицията, но това просто няма да се случи, защото имаме отговорност да си свършим работата.\" Запитан дали е възможно есента управлението да бъде без Валери Симеонов, Сидеров отговори: \"Защо? Всичко е възможно. Без всеки може управлението, то ще продължи, но не виждам основание сега за такъв въпрос, не виждам основание Валери Симеонов да напуска правителството. Мислех, че съм дошъл тук да говоря за новия закон за българския език, а вие само въртите разговара около това дали има разкол и напрежение в коалицията\", скара се Сидеров на водещия и разкри, че новият закон ще задължава всички институции да използват български книжовен език.  \"Всеки чужденец, който иска да стане български гражданин, ще трябва да докаже, че говори български език. Ако няма език, няма да има държава. Държавата трябва да полага грижи и да защитава българския език\", обясни той. Водещият показа на Сидеров, че новината за новия закон е била написана с правописни грешки от сътрудници на депутата. \"Ще показваме всички текстове от сайта на БТВ. Това е \"приятелски огън\". Явно тук не допускате грешки и зачитате изцяло книжовния български език. В телевизия \"Алфа\" ще започваме всички предавания с текстове от вашия сайт. Допусналите правописни грешки ще бъдат наказани\", отговори Сидеров.", "date": "2018.06.15", "title": "Сидеров: Няма основание есенният сезон да започне без Валери Симеонов"}
{"url": "https://www.faktor.bg/bg/articles/vanga-predrekla-pred-toma-tomov-che-trite-s-ta-shte-badat-zaedno", "text": "Могъща държава, скрита зад два океана – по този начин журналистът международник и депутат от БСП Тома Томов вижда САЩ до средата на века, ако Доналд Тръмп успее да измени курса на държавата. В студиото на „Тази сутрин” Томов подчерта, че днес сме свидетели на цялостна промяна на света, в който живеем. По отношение на срещата на Доналд Тръмп със севернокорейския лидер Ким Чен-ун, той беше категоричен: „Това е историческа среща, променя една политика, която се движи в дадено направление 70 г.”. Томов направи паралел със срещата на Никсън с Мао, „който вби клин между Китай и СССР”, за да тръгне Пекин по пътя на развитие, от който не се отклонява и днес. Според него до ноември ще видим реални отстъпки от страна на КНДР и така Доналд Тръмп и неговото крило в Републиканската партия ще спечелят изборите, а до 2020 г. може да се случат достатъчно неща, за да се изпълни прогнозата на Мит Ромни, че сегашният стопанин на Белия дом ще стигне до преизбиране. „Курсът на Тръмп ще промени цялото това нещо, което 70 години е господствало в света”, смята Томов. Според него САЩ ще запазят своята мощ във военно, икономическо и енергийно отношение, но със значително военно отдръпване: „Това ще е една политика, в която с много егоизъм Америка ще продължи да доминира през първата половина на XXI век”. Помолен с едно изречение да определи Европа днес, депутатът от БСП отговори, че това, което виждаме, е пълна промяна на света, в който живеехме до момента, но Балканите „нямат толкова светло бъдеще”, колкото някои прогнозират.  Според него името „Северна Македония” „хич не звучи добре” и е било грешка премиерът Бойко Борисов да не приеме в София македонския президент Георге Иванов, който отказва да подкрепи именно този вариант за названието на бившата югославска република. По думите му, Борисов му заприличал на Хенри Кисинджър. След като е дошъл, трябва да го приемаш, това са били равилата на играта. Според Томов България трябва да се съсредоточи в себе си и да станем свидетели на промяна на политическия елит с такъв, който да е загрижен за народа си. „Има 200 семейства, които са много добре и повече от 2 млн. души, които живеят на ръба на съществуването – и това в най-богатия клуб на света: Европа”, коментира той. Тома Томов отбеляза, че „имаме да изпълняваме голяма историческа задача”, като се позова на Ванга, която му казала, че „трите С-та ще бъдат заедно – София, Скопие и Солун. \"Пред мен го каза\", увери Томов.", "date": "2018.06.15", "title": "Ванга предрекла пред Тома Томов, че „трите С-та\" ще бъдат заедно"}
{"url": "https://www.faktor.bg/bg/articles/novini/balgariya/parvan-simeonov-dvamata-ni-osnovni-darzhavni-mazhe-hodyat-po-vazheto-vse-oshte-bez-da-padat", "text": "Напрежението между македонския президент и премиер се пренесе и върху българските им колеги Румен Радев и Бойко Борисов. Политологът Първан Симеонов посочи, че е разбираема позицията на Борисов да откаже да се срещне с държавния глава Георге Иванов в София, на фона на това, което по-рано той е направил по отношение на Зоран Заев. Припомняме, че Иванов изгони Заев от кабинета си, след като македонският премиер договори ново име на страната с гръцкия си колега Алексис Ципрас, предава Bulgaria ON AIR. Според изпълнителния директор на наричащата себе си \"Галъп интернешънъл\" българска социологическа фирма, Борисов показва недвусмислена подкрепа в действията на Зоран Заев.  \"Чест прави на Радев, че не прекали в отговора, не реагира прекомерно. Двамата ни основни държавни мъже ходят по въжето все още без да падат\", посочи Симеонов в студиото на телевизията.  Той е на мнение, че е наивно да смятаме, че позицията на българското правителство е особено автономна. Западните ни партньори искат да вземат Македония в НАТО, а източните ни приятели не искат това да се случва, отбеляза политологът.  По думите му работата на българския политически елит е да осъществи столетно чаканото сближаване с Македония, което според него не се случва засега. Българското общество е станало безразлично към отношенията ни с Македония, смята Първан Симеонов. \"Няма страхотна заплаха за това правителство, има обаче човешки проблеми. Дали на Валери Симеонов ще му издържат нервите, дали на самия Борисов ще му издържат... Логиката сочи, че това правителство би трябвало да се задържи\", коментира още политологът в \"България сутрин\". Той изрази съмнение, че поредният вот на недоверие на БСП ще бъде успешен, но отчете, че опозицията прави това, което трябва. Първан Симеонов подозира, че кабинетът ще се сплоти от този вот на недоверие и двете страни ще има какво да спечелят.", "date": "2018.06.15", "title": "Първан Симеонов: Двамата ни основни държавни мъже ходят по въжето все още без да падат"}
{"url": "https://www.faktor.bg/bg/articles/novini/balgariya/iskren-veselinov-v-nyakoi-obshtini-u-nas-ne-se-chuva-balgarska-rech", "text": "Проектът за Закон за българския език, изготвен от „Обединени патриоти”, не цели да търси правописни грешки, а да въведе задължителното използване на книжовния език в определени сфери. Това каза в ефира на „Здравей, България” Искрен Веселинов, заместник-председател на парламентарната група на ОП. „Дори в Конституцията пише, че трябва да има такъв закон, а той не е приет вече три десетилетия”, заяви Веселинов. Той обясни, че в някои общини у нас не се чува българска реч. Дори в центъра на София имало повече надписи на чужди езици, отколкото на нашия. „Трябва да се задължи администрацията да използва единствено и само български. Основните надписи на сгради и институции, дори и частни, трябва да бъдат на български. Няма да се променят имената само на търговските марки и на сайтовете. А на нарушителите ще се налагат глоби”, каза още депутатът. Според законопроекта държавата ще трябва да подпомага разработването на проекти за използването на българския. „Дори на пазара трябва да се предлагат само електронни устройства, които поддържат кирилица”, коментира още Веселинов.", "date": "2018.06.15", "title": "Искрен Веселинов: В някои общини у нас не се чува българска реч"}
{"url": "https://www.faktor.bg/bg/articles/novini/svyat/makedonskoto-pravitelstvo-razsekreti-palniya-tekst-na-sporazumenieto-s-gartsiya", "text": "Македонското правителство разсекрети пълния текст на споразумението с Гърция за официалното име на страната. Документът,  който се състои о21 страници, вече е достъпен на интернет страницата на кабинета на Зоран Заев, предаде БНР.  Ето някои подробности от текста: “Водени от духа на демокрацията”, Първата и Втората страна в договора, се съгласяват официалното име, за вътрешна и външна употреба на втората да бъде Република Северна Македония, а официалният й език – македонски. Страните се съгласяват, че под термините “македонски” и “Македония” имат право да разбират както северната гръцка област, така и по-новата държава. Скопие се съгласява, че езикът и характеристиките на Втората страна не са свързани с античната история на Гърция. Документът ще бъде подписан от външните министри на двете страни и ще влезе в сила, само след като бъде одобрен от македонския парламент, а ако се реши така – и след референдум в западната ни съседка, следван от одобрение и в гръцкия парламент. Влизането в сила на документа предполага технически и политически преходни периоди в Македония, които започват веднага след одобрението на договора в страната. Македония се задължава в срок от 6 месеца да преразгледа статута на паметниците, обществените сгради и инфраструктурата, които могат да са свързани с античната гръцка история и да предприеме “подходящи коригиращи действия”, за да се уважава това наследство. Нужните промени в конституцията на страната, съгласно текста, трябва да са направени до края на тази година.", "date": "2018.06.15", "title": "Македонското правителство разсекрети пълния текст на споразумението с Гърция"}
{"url": "https://www.faktor.bg/bg/articles/bsp-napusna-plenarnata-zala", "text": "Парламентарната група на „БСП за България“ напусна пленарната зала в началото на днешното заседание на парламента. Причина за това стана вкарването на няколко извънредни точки в дневния ред на Народното събрание. Заседанието трябваше да започне с дебат по предлаганите от партията промени в Гражданско-процесуалния кодекс и да продължи с петъчния парламентарен контрол, но по предложение на председателя Цвета Караянчева тази точка бе изместена като четвърта. Така депутатите започнаха последния си пленарен ден с работа по промени в Закона за водите, Закона за МВР и дебат по освобождаването на проф. Камен Плочев като управител на НЗОК. От БСП се противопоставиха на неочакваната промяна и в знак на протест напуснаха заседанието. „Ако вие сте готови със сила да наложите този дневен ред, то ние сме готови да напуснем залата и да ви оставим да си гласувате“, аргументира позицията на групата Драгомир Стойнев. Остро протестираме срещу този подход на работа на управляващите. Те само търсят скандали. Ние сме избрани тук, за да работим. Те не вкарват законопроекти на опозицията, но когато решат си вкарват техните законопроекти. Когато се налага със сила дневния ред, от това не страда опозицията, от това страдат българските избиратели\", каза още Стойнев. Въпреки че, бяха напуснали залата, от БСП все пак откриха начин да продължат със скандалите. Валери Жаблянов поиска поименна проверка на кворума в зала. \"Изпълнете правилника, извадете списъка и започнете проверка. Ако не изпълните правилника, ние ще го направим и ще ви поискаме оставката. Изпълнете правилника\", повтори няколко пъти Жаблянов. От страна на ГЕРБ отговори Данаил Кирилов, който обяви, че е направил процедурно предложение преди Жаблянов и депутатът от БСП няма право да иска поименна проверка. \"Трябва да си приключим с гласуванията и тогава да има поименна проверка\", обоснова се Кирилов. На трибуната не спираха да се иакзват депутати от ГЕРБ и БСП, които да спорят по темата за процедурни предложения и контра процедурни предложения, като обикновенния зрител едва ли разбра нещо от точките, алинеите и процедурите, с които се замерваха управляващи и опозиция. \"Няма да напуснем трибуната, докато не започнете поименна проверка. Изпълнете правилника\", не спираха да повтарят Жаблянов и Свиленски. На финала Караянчева се предаде и започна да чете имената на народните предствители по списък. Интересното бе, че Свиленски и Жаблянов, които не спряха в продължения на 15 минути да настояват за поименна проверка, отново напуснаха зала и липсваха, докато   четеше имета на депутатите.", "date": "2018.06.15", "title": "БСП напусна пленарната зала"}
{"url": "https://www.faktor.bg/bg/articles/novini/balgariya/gerb-chestit-ramazan-bayram-da-vi-spohozhdat-zemni-radosti-i-blagodat", "text": "Със специална Декларация, прочетена от трибуната на Народоното събрание ПГ на ГЕРБ поздрави българските мюсюлмани със свещения религиозен празник Рамазан Байрам. Ето и пълния текст на Декларацията:", "date": "2018.06.15", "title": "ГЕРБ: Честит Рамазан Байрам, да ви спохождат земни радости и благодат"}
{"url": "https://www.faktor.bg/bg/articles/angela-merkel-riskuva-ruhvaneto-na-koalitsionnoto-si-pravitelstvo", "text": ". Канцлерът на Германия Ангела Меркел попадна под силен натиск да затегне бежанската си политика или рискува рухването на своето коалиционно правителство, пише британският вестник The Guardian.  Докато сблъсъкът между канцлера Меркел и нейния вътрешен министър Хорст Зеехофер продължи в четвъртък, президентът на Франция Еманюел Макрон и новият министър-председател на Италия Джузепе Конте заявиха, че ще обсъдят „нови инициативи“ върху имиграцията през тази седмица в Париж. Ден, след като австрийския канцлер Себастиан Курц призова за „ос на желаещите“, която да се изправят пред имигрантската безизходица на Европейския съюз, Папа Францсик също се включи в дебата, изисквайки повече международно сътрудничество по отношение на бежанците и „промяна на начина на мислене“ от политиците навсякъде. Меркел и Зеехофер говореха около два часа и половина в сряда без да достигнат до решение върху твърдото желание на вътрешния министър за връщане на бежанците, които пристигат на германската граница. Предполага се, че Меркел е призовала Зеехофер да изчака до срещата на върха на ЕС на 28 юни, на която тя ще търси широко европейско споразумение. Но Зеехофер ѝ е казал, че ЕС се е провалил в изграждането на обща политика от избухването на бежанската криза през 2015 година и е трудно да се помисли, че ще успее да го направи до края на месеца. Сесия на Бундестага е била прекъсната за два часа в четвъртък сутринта, за да може Християндемократите (ХДС) на Ангела Меркел и тяхната сестринска баварска партия Християнсоциален съюз (ХСС), от която е и самият Хорст Зеехофер, да могат да проведат отделни спешни срещи. В сряда Меркел нарече имиграцията „лакмус тест за Европа“ изискващ „наистина обединен подход“, но между белезите за намаляващата подкрепа в ХДС върху въпроса, това се превърна и в точка на запалване за нарастващото напрежение в собствения ѝ консервативен блок. Срещата на върха през юни в Брюксел ще обсъди предложенията за промяна на законите за убежище на ЕС, които към момента изискват от бежанците да се кандидатират за убежище в първата страна от ЕС, в която влязат, най-често Италия или Гърция. Но блокът е горчиво разделен върху това как да сподели тежестта между южните държави „на предна линия“, северните държави „дестинации“ и твърдите централни и източноевропейски правителства, като Унгария или Полша, които не желаят нищо общо със задължителната квотна система. Отпадане от аргумента за имиграцията може да се окаже най-драматично в Германия, където Християнсоциалният съюз на Хорст Зеехофер е изправен пред местни избори през октомври, в които предстои сериозна битка с антиимигрантската Алтернатива за Германия. Партийните лидери вярват, че ХСС трябва да бъде твърд по отношение на емоционалния въпрос с имиграцията, отваряйки потенциален разрушителен разрив с ХДС на Меркел и предизвиквайки най-тежката криза на коалиционното правителство на настоящия канцлер. Основното искане на Хорст Зеехофер е търсещите убежище да бъдат връщани от германската граница, ако са влезли в ЕС през друга страна или вече са се кандидатирали за убежище в Германия и кандидатурата им е била отхвърлена. Според Ангела Меркел, би било незаконно за Германия да предприеме подобна едностранна стъпка, което би наранило опитите за оформяне на обширна европейска политика, но се предполага че е предложила компромис, предлагайки сключването на двустранни споразумение с Италия и Гърция. Меркел и Зеехофер имат сериозен конфликт относно бежанския въпрос. Политически анализатори твърдят, че Меркел може и да проклина деня, в който се е съгласила да назначи Зеехофер като вътрешен министър. Решението на Хорст Зеехофер да не присъства на среща за интеграцията в Берлин в сряда, само повиши напрежението. Вместо това той замина за среща със Себастиан Курц, след която двамата обявиха тристранна „ос на желаещите“ между Австрия, Германия и Италия за борба с нелегалната имиграция. Ходът е виждан като съзнателно отбягване на Меркел и категорично отхвърляне на идеите ѝ върху миграционната политика. Според социологическите проучвания, 65 процента от германците отхвърлят позицията на Меркел относно миграцията и биха искали да видят по-затегнат контрол на германските граници.", "date": "2018.06.15", "title": "Ангела Меркел рискува рухването на коалиционното си правителство"}
{"url": "https://www.faktor.bg/bg/articles/dazhd-gramotevitsi-i-gradushki", "text": "Днес на много места в западната половина от страната отново ще се развива мощна купесто-дъждовна облачност. Ще има краткотрайни, временно интензивни валежи, гръмотевични бури и градушки. Преди обяд в източните райони ще е предимно слънчево, но след обяд на места в югоизточните райони също ще превали и прегърми. Ще духа слаб до умерен вятър: в западната половина от страната - от северозапад, а в източната – от югоизток. Максималните температури ще са от 25°-28° в Западна България до 33°-35° в североизточните райони. Такава е прогнозата за времето на Националния институт по метеорология и хидрология (НИМХ) при БАН, съобщи „Фокус“.  Атмосферното налягане слабо ще се повиши, но ще остане по-ниско от средното за месеца.  По Черноморието ще е предимно слънчево с временни увеличения на облачността. След обяд на отделни места, по южното крайбрежие ще превали и прегърми. Ще духа слаб до умерен югоизточен вятър. Максималните температури ще са от 23° до 27°. Температурата на морската вода е от 23-25°. Вълнението на морето ще е 1-2 бала. В планините ще се развива мощна купеста и купесто-дъждовна облачност и на много места ще има краткотрайни, временно интензивни валежи, придружени с гръмотевични бури. Ще духа до умерен вятър от изток-югоизток. Максималната температура на височина 1200 метра ще е около 18°, на 2000 метра – около 11°.", "date": "2018.06.15", "title": "И днес дъжд, гръмотевици и градушки"}
{"url": "https://www.faktor.bg/bg/articles/vanshniyat-ministar-ekaterina-zaharieva-e-na-poseshtenie-v-makedoniya", "text": "Външният министър Екатерина Захариева днес е на посещение в Македония, където ще се срещне с представители на местната власт и ще присъства на откриването на фестивала „One Love Tour“, посветен на традициите на двете страни. Посещението на външния ни министър е ден след скандала, който избухна у нас при визитата на македонския президент Георге Иванов. Министър-председателят отказа да приеме македонския държавен глава и обясни, че няма да намесва българското правителство във вътрешно-политическите дебати в Скопие. В остро обръщение към нацията ден преди посещението си у нас Георге Иванов заяви, че няма да подкрепи споразумението с Гърция за новото име на Македония и го нарече вредно.", "date": "2018.06.15", "title": "Външният министър Екатерина Захариева е на посещение в Македония"}
