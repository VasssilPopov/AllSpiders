{"url": "https://www.faktor.bg/bg/articles/novini/balgariya/karakachanov-nyama-kak-parvoto-myasto-v-listata-za-evroizborite-da-e-tsenata-na-koalitsiyata", "text": "\"Не може да има такава цена. Волен Сидеров не би поставил така въпроса. Ние сме се събрали да правим коалиция, а не някой да бъде някакъв. Ние трябва да свършим нещо полезно и да дадем алтернатива на патриотично и национално мислещите хора в България. Такъв въпрос \"или, аз или никой\", аз не бих го направил никога, надявам се, че и моите колеги няма да направят подобен ход.\" Това каза в предаването \"Офанзива с Любо Огнянов\" по Канал 3 вицепремиерът и лидер на ВМРО Красимир Каракачанов на въпрос дали цената за запазването на коалицията може да бъде мястото във водаческите листи за европейските избори.  „Не се нуждая от отбрана от коалиционните си партньори, но България се нуждае от Министерство на отбраната. Въпросът с моята оставка, поискана от Волен Сидеров, доколкото разбрах, беше някакво негово творческо хрумване. Той имаше аргумент, че това би заздравило коалицията, но в интерес на истината, на тези два коалиционни съвета, които направихме, този въпрос не беше повдигнат от него”, каза вицепремирът.  \"Цялата ситуация около нашата коалиция, въобще не е хубава, защото вместо да седнем и да разговаряме като нормални хора, ние си говорим през медиите. Не аз, защото никога не съм си позволил да правя забележки на мои колеги, или да им давам акъл през медиите, но тази практика е глупава и порочна и до нищо добро не води. Сега се надявам, че след като Валери Симеонов се върна в парламента, диалогът ще се възобнови и коалицията ще се заздрави. Аз никога не съм имал проблеми, ако трябва тримата лидери да седнем и да говорим\", каза още той.  \"Имаше откровен донос от една бивша чиновничка на Министерство на правосъдието - Катя Матева. По времето на Орешарски, тя се опита да промени българската държавна политика, която е водена от 1991 година, а именно, че на етническите българи от Македония, Сърбия, Молдова и от Западните покрайнини, се дава българско гражданство. Катя Матева унищожи 14 000 преписки на българи от Македония. Същата тази дама, която се опитва да доказва, че македонците са българи, нещо, което отдавна е доказано и е национално предателство. Фактите от вчера показват, че тезата на ВМРО е права - тази жена обслужва чужди интереси. Вчера, същата тази дама, беше наградена от кмета на Босилеград за заслуги, а него всички го знаят, че е три мандата кмет и мачка българите. Той прокарва сръбската политика за асимилация на българското население. Аз няма да оставя нещата така, защото няма да си позволява един чиновник да излиза да пише доноси\", категоричен беше Каракачанов относно разследването на Агенцията за българите в чужбина.  \"Не се притеснявам от проверки на ДАНС, защото в този петгодишен период, в миналия мандат, председателят на агенцията за българите в чужбина беше Борис Вангелов, когото ВМРО е определило за там. Този човек е един от рядко почтените хора в българският парламент. Аз мога да се подпиша за него, ако в себе си съм сигурен на 99 процента, в него съм 100. Именно по негово време се въведе графологична експертиза. Той беше и човекът, който установи, че Катя Матева пробутва етнически турци, за да получават българско гражданство\", заяви вицепремиерът относно проверката, наредена от Бойко Борисов в ДАНС.  \"Познавам новият вицепремиер Марияна Николова, откакто е началник на кабинета на Валери Симеонов. Това е неговата кандидатура. Той обсъжда кандидатурите със своите колеги от парламентарната си група. Когато той дойде и каза, че това е неговото предложение, кандидатурата му беше една. В края на краищата те са в правото си. В споразумението ни с ГЕРБ, пише, че всяка една партия в коалицията, може да смени вицепремиер, министър, или друг член на изпълнителната власт, като предложи на негово място друг. Тоест, неговото право, аз съм го уважил. Когато аз реша да се оттегля, който предложа, г-н Симеонов и г-н Сидеров са длъжни да го подкрепят. Ако видите биографията на тази жена, ще видите колко професионална подготовка има. Можех да кажа „не ми харесва”, ако кандидатурата не ставаше\", каза още Красимир Каракачанов  \"Това, че от \"Атака\" не подписаха за кандидатурата на Марияна Николова, не е пример за подражание. Никой не е оспорвал някое от техните предложения. Мислите, че ако се бяхме понапънали, нямаше да намерим кусури на някой от техните кандидати за нещо ли? Областни, заместник областни управители има \"Атака\", няколко броя. Можехме, но целта не е да се заяждаш с партньора си\", каза вицепремиерът", "date": "2018.11.24", "title": "Каракачанов: Няма как първото място в листата за евроизборите да е цената на коалицията"}
{"url": "https://www.faktor.bg/bg/articles/eva-maydel-balgariya-varvi-po-plan-kam-evrozonata", "text": "През последните десет дни получихме две категорични потвърждения, че България върви по план за присъединяване към еврозоната. Първо Европейската централна банка обяви официално, че започва планираните стрес-тестове за шест български банки, чиито резултати ще бъдат публикувани през юли 2019 г. След това ЕЦБ даде зелена светлина за предвидените промени в законодателството, които ще позволят присъединяване към „чакалнята“ на еврозоната ERM II. Затвърждаването на напредъка ни по пътя към еврото е голям успех, но и отговорност за всички нас, защото залогът е бъдещето на България. Това заяви българският евродепутат от ГЕРБ/ЕНП Ева Майдел по време на третия годишен национален форум на Предприемачи ГЕРБ в Поморие, съобщиха от пресцентъра на ГЕРБ. „Данните показват, че в България само 9% от хората се чувстват много добре информирани за еврозоната. Което означава, че 9 от 10 българи са податливи на фалшиви новини и манипулации по темата. Затова е важно предприемачите, които разбират най-добре ползите от влизането ни в еврозоната, да оборват митовете в обществото ни“, допълни Ева Майдел по време на изказването си по тема „Митове и факти за еврозоната“. Третият национален форум на ПГЕРБ, който събра над 150 малки и средни предприемачи от цяла България, беше открит от председателя на ПГ на ГЕРБ Цветан Цветанов. Освен него, в първия ден на събитието участваха министърът на транспорта, информационните технологии и съобщенията Росен Желязков, зам.- министърът на енергетиката Жечо Станков, председателят на УС на Фонда на фондовете Мартин Дановски и икономистът от Индъстри Уоч Лъчезар Богданов.", "date": "2018.11.24", "title": "Ева Майдел: България върви по план към еврозоната"}
{"url": "https://www.faktor.bg/bg/articles/anton-todorov-zapochva-da-mi-lipsva-yuliyana-plevnelieva-koyato-otsastvashe-prez-tsyaloto-vreme", "text": "Елена Йончева трябва да мине кратък, но напоителен курс по политология. Някой да й обясни характеристиките на един авторитарен режим. Аз смятам дори, че властта е твърде, твърде толерантна. Това коментира в студиото на Канал 3 политологът Антон Тодоров, бивш депутат от ГЕРБ, по повод изказването на Елена Йончева в същото студио, че \"този авторитарен режим поглъща медиите\". Не е нормално една майка, която е проявила героизъм да роди дете на 50 г., да злобее всеки ден. Не е приемливо. Тя говори без аргументация, посочи още Антон Тодоров. Той заяви още че БСП е е фейк партия начело с фейк лидер и фейк ръководство. \"Има една хубава японска поговорка „когато пиеш, мисли за извора”. Слушам Елена Йончева как говори за заплатите на депутатите, а в същото време е взимала пари. Тя се държи така сякаш някой я е нападнал. Има в природата животни, които, като ги е страх, крещят, каза още той. \"Ние искаме Елена Йончева да върне 700 000 лева, взети от предприятия за филми, в които тя търчи и се мятат бомби. Смятам, че тя е изключително надценен журналист\", продължи политологът. \"Възможно ли е лидерът на БСП да покаже личен пример, като върне парите от Техноимпекс. Нека ги депозира и да покаже, че най-големия й грях е тази приватизация. Нека практикува това, което изповядва, да даде тези пари на майките\", категоричен е Тодоров. Той коментира и протестите. \"Лидери на БСП в Перник бяха хванати с камера да снимат кадри от задръстванията и от затварянето на магистрали. Лидерът на младежкото БСП в Чирпан протестира срещу цената на горивата. Самата Корнелия каза на своите кметове: „давайте да ги сваляме”, каза още той. Помолен да коментира пътнотранспортните изцепки на президентското семейство, особено последния скандал с колата на НСО, която спира пред бутик в нарушение на правилара, за да пазарува Десислава Радева, Антон Тодоров заяви: \"Започва да ми липсва Юлияна Плевнелиева, която отсъстваше през цялото време.\"", "date": "2018.11.24", "title": "Антон Тодоров: Започва да ми липсва Юлияна Плевнелиева, която отсъстваше през цялото време"}
{"url": "https://www.faktor.bg/bg/articles/novini/balgariya/v-prezidentstvoto-nervni-zashto-tryabvashe-da-se-otmenya-izborat-na-gripen", "text": "Въпреки призивите от „Дондуков”2 за радио тишина по избора на нови бойни самолети, главният секретар на президентството Димитър Стоянов не спира да коментира горещата тема на страницата си във фейсбук. „И сега можем да кажем като в онази реклама - ми то същото като предишното! Защо трябваше да се отменя процедурата от 2016-2017 за да се получи същия резултат днес (поне така излиза от различните публикации)? Кому беше нужно? Кой ще понесе отговорността за казаните думи и направените внушения за наличие на корупция? Какво стана с осмия критерий?  Явно в България всеки един разбира от авиация, най-вече г-н Цветанов, г-н Христов, г-н Гаджев! Хвала вам!”, казва с ирония Стоянов. Той предлага и в парламента да се създаде комисия, която „да разследва действията на временната парламентарна комисия \"Грипен\"? Ще е много интересно!”, казва главният секретар.  Коментарите на Стоянов са свързани с вчерашно изявление на военния министър Красимир Каракачанов, че, ако трябва да се увеличава бюджетът, гласуван от парламента за новите самолети, то трябва да се стартира и нова процедура, а това значи забавяне с още една година. От президентството обаче недвусмислено намекват, че са пристрастни към скандалния избор на служебния кабинет, а „Грипен” е бил и остава добрият вариант за България.", "date": "2018.11.24", "title": "В президентството нервни: Защо трябваше да се отменя изборът на „Грипен”?"}
{"url": "https://www.faktor.bg/bg/articles/5000-lv-byaha-dareni-ot-partiynata-subsidiya-na-gerb-po-vreme-na-koledniya-blagotvoritelen-kontsert-i-bazar", "text": "5000 лв. бяха дарени от ПГ на ГЕРБ по време на Коледния благотворителен концерт и базар в Бургас. Новината бе съобщена от председателя на ПГ на ГЕРБ и зам.-председател на партията Цветан Цветанов, който уважи поканата за събитието и посети морския град след участието си във форум на Предприемачи ГЕРБ в Поморие. Той връчи символичния чек на Ева Михалев, която е сред организаторите на събитието. Още 1000 лв. бяха дарени и от националната структура на Предприемачи ГЕРБ от името на Николай Янев, председател на бургаската структура.  Залата на Държавна опера-Бургас се оказа малка за всички желаещи да присъстват на концерта. \"Поклон пред всичко това, което правите, към  майките, бащите и децата в залата. Благодаря на кмета Николов, който е двигател на всяка една инициатива, на бургаските депутати за усилията. Нека събития като днешните намират място в новините, това да бъде послание на доброто\", сподели Цветанов пред присъстващите над 800 души от цялата бургаска област. Той връчи първата от трите награди \"Доброто в Бургас\" на кмета на село Тръстиково Иванка Драгова, община Камено. Статуетката във формата на кукер се дава на хора, посланици на доброто и на хуманността, които с работата си и с безкористното си отношение към обществото, са посланици на позитивния и светъл дух. Цветанов припомни как по време на наводнението в Бургас и Камено лично се е срещнал с пострадалите хора заедно с депутатите и кмета Николов. Тогава 187 домакинства в Бургаско получиха общо 419 електроуреда. Техниката бе закупена с тези 100 хил. лв., които ГЕРБ дари от партийната субсидия. Преди концерта, в който взеха участие Тони Димитрова, Фортисимо, Ажда Чаушева и други, председателят на ПГ на ГЕРБ разгледа базара, разположен във фоайето на Операта. Той бе осъществен с подкрепата на Жени и Майки ГЕРБ.  Коледно декорирани щандове предлагаха ръчно изработени кулинарни изкушения, играчки и сувенири, както и книги на бургаски автори. Събитието уважиха кметът на Бургас и зам.-председател на ГЕРБ Димитър Николов, бургаските депутати, евродепутатът Асим Адемов, кметове, общински съветници. Всички събрани средства от базара и концерта, които до момента надхвърлят 13 000 лв.,  ще бъдат дарени на Дом за медико-социални грижи за деца \" Вяра, Надежда и Любов\" - гр. Бургас. С тях ще бъде закупен уред за УВЧ терапия.", "date": "2018.11.24", "title": "Депутатите от ГЕРБ дариха 5000 лв. по време на Коледния благотворителен концерт и базар"}
{"url": "https://www.faktor.bg/bg/articles/ungarskata-opozitsiya-shte-poiska-parlamentarno-razsledvane-na-deloto-gruevski", "text": "Унгарската опозиция ще поиска парламентарно разследване на делото Груевски, пише македонското електронно издание “Фокус“. Унгарската социалистическа партия и други опозиционни партии подготвят общ план срещу предоставянето на убежище на бившия македонски премиер Никола Груевски от властите начело с премиера Виктор Орбан. Както пише портала 24.hu, цитиран от Агенция \"Фокус\", те ще инициират дискусии и ще настояват за създаване на парламентарна анкетна комисия, след което ще представят обща позиция на опозицията за случая Груевски, докато в парламента ще се направи предложение как да се постъпи. Опозицията заявява, че не приема Груевски да получи закрила в тяхната страна, защото е осъден на ефективна присъда в Македония и не отговаря на условията за предоставяне на убежище.", "date": "2018.11.24", "title": "Унгарската опозиция ще поиска парламентарно разследване на делото Груевски"}
{"url": "https://www.faktor.bg/bg/articles/preizbraha-balgarskiya-evrokomisar-mariya-gabriel-za-treti-pat-za-zam-predsedatel-na-enp-zheni", "text": "Българският еврокомисар по цифровата икономика и общество Мария Габриел днес бе преизбрана за трети път за заместник-председател на ЕНП Жени на провеждащия се в Любляна конгрес на организацията. Тя спечели вота с най-много гласове и така ще бъде първи заместник-председател на Бюрото на ЕНП Жени за следващия тригодишен мандат. Номинацията на Мария Габриел е за доказаната й отдаденост, упорита работа и ангажираност за по-силен глас на жените в Европа и по-голямото им представителство  на ръководни позиции в политиката, икономиката и обществото въз основа на техните качества. \"Преизбирането ми за заместник-председател на ЕНП Жени приемам като оценка за работата ми в предишните два мандата, но и като отговорност да продължавам да отстоявам още по-решително каузите, свързани с правата на жените. Европа лидер означава да дадем равни възможности на всички да разгърнат своя потенциал, да покажат таланта и способностите си – това е в основата на нашия европейски подход, основан на ценности. Жените могат много да допринесат за нашата цифрова икономика и общество и съм решена да продължавам да работя за цифрова Европа, която обхваща и приобщава всички – и мъжете, и жените. Само заедно можем да оформим цифровото ни бъдеще и да постигнем успешна цифрова трансформация в полза на всички\", коментира комисар Мария Габриел след преизбирането й на поста. За председател на ЕНП Жени бе преизбрана единодушно Дорис Пак.", "date": "2018.11.24", "title": "Преизбраха българския еврокомисар Мария Габриел за трети път за зам.-председател на ЕНП Жени"}
{"url": "https://www.faktor.bg/bg/articles/tsvetan-tsvetanov-kam-predpriemachi-gerb-badete-sploteni-i-poslanitsi-na-dobrite-politiki-na-pravitelstvoto", "text": "БСП нямат истинска визия за България и алтернативни решения за бъдещето на страната. Политическите ни опоненти използват всякакви средства, включително и популизъм, за да осъществят мечтата си – предсрочни избори. Предсрочните избори обаче означават нестабилност и спад на инвестициите. Това заяви председателят на ПГ на ГЕРБ и зам.-председател на партията Цветан Цветанов по време на третия национален форум на Предприемачи ГЕРБ „Предприемачество. Развитие. Перспективи“. Събитието се провежда в гр. Поморие, а негови организатори ПГЕРБ, Сдружение „Граждани за европейско развитие на България“ и Фондация „Ханс Зайдел“. „Много често, когато БСП представят „Визия за България, представящите са повече от гражданите. Ето това е оценката на хората за БСП“, категоричен бе Цветанов. По думите му няма как Корнелия Нинова да твърди, че годишно се крадат по 10 млрд. лв. от обществени поръчки при положение, че средствата, които за една година се разпределят в страната по всички програми, са 4.5 млрд. лв. Той обясни, че БСП не подкрепят решенията на управляващите, защото имат указания да дискредитират всички добри наши политики. „В Бюджет 2019 са предвидени с 5 млрд. лв. повече разходи в сравнение с 2018 г. и това няма по никакъв начин да се отрази на дефицита. Какъв е отговорът на БСП – предлагат алтернативен бюджет, но не казват откъде ще дойдат нужните средства за него. Не казват и дали това ще повиши дефицита“, отбеляза председателят на ПГ на ГЕРБ. Според Цветанов по време на дебата за пакта на ООН за миграцията, от опозицията удобно са пропуснали факта, че той няма правна стойност. „Оказа се, че те в България призовават да не се присъединяваме към пакта, а евродепутатите им са го подкрепили в ЕП“, отчете той. Зам.-председателят на ГЕРБ обясни, че вчера Народното събрание е ратифицирало актуализираното общо споразумение на ЕС с Турция, свързано с бежанците. „Като външна граница на ЕС ние сме особено уязвими в случай на сериозен миграционен натиск. Затова изпълнението на това споразумение за нас е особено важно. Най-яростните опоненти на ратификацията бяха именно БСП, които и от тази тема се опитата да създадат хаос“, посочи председателят на ПГ на ГЕРБ. Цветан Цветанов уточни, че през 2014 г. минималната работна заплата е била 310 лв., докато сега е 510 лв., а в края на мандата ще достигне и 650 лв. Според него това се дължи на добрата работа на приходните агенции и на добрите икономически показатели на страната. „Ниският ни външен дълг и високият ни икономически растеж могат да бъдат пример за много страни в ЕС“, подчерта той. Зам.-председателят на ГЕРБ отбеляза, че е имало много спекулации по темите с данъка и гражданската отговорност на автомобилите. „Ако ветото на президента Радев върху Закона за корпоративното подоходно облагане бе прието, съществуваше възможността данъците на гражданите за битови отпадъци догодина да скочат поне 3-4 пъти. Какво щяхме да кажем тогава на хората?“, попита Цветан Цветанов. Председателят на ПГ на ГЕРБ бе категоричен, че Българското председателство на Съвета на ЕС е било изключително успешно. „Нашият основен приоритет бе да се гарантира европейско бъдеще на страните от Западните Балкани. Това се случи и съм уверен, че инвестициите в региона ще се увеличават“, изтъкна той. Цветан Цветанов коментира, че европейските избори догодина ще бъдат ключови за развитието както на ЕС, така и на България. Той обясни, че е важно в ЕС да има политическа стабилност и икономически развитие, като уточни, че тези две неща могат да съществуват единствено заедно. „Очаквам на изборите догодина антиевропейското говорене да ескалира“, сподели той. Цветан Цветанов призова предприемачите от ГЕРБ да бъдат сплотени и да се борят с фалшивите новини, като в същото време бъдат посланици на добрите политики на правителството. снимки: пресцентър на ГЕРБ", "date": "2018.11.24", "title": "Цветанов към Предприемачи ГЕРБ: Бъдете сплотени и посланици на добрите политики на правителството"}
{"url": "https://www.faktor.bg/bg/articles/ispaniya-i-es-postignaha-sporazumenie-za-gibraltar", "text": "Испания е постигнала споразумение с Европейския съюз за Гибралтар, което открива пътя към успех на утрешния Европейски съвет. На него европейските лидери трябва да одобрят споразумението за Брекзит, договорено с правителството на Валикобритания. Испанският премиер Педро Санчес беше заплашил, че ще се обяви против документа, ако Мадрид не получи правото на вето върху бъдещи решения на Лондон за британския анклав. След преговори с Мадрид и Лондон председателят на Европейския съвет Доналд Туск е успял да постигне изглаждане на различията.  В поканата си д олидерите дза утрешната среща, Доналд Туск допуска, че предвиденият двегодишен преходен период за Брекзит може да бъде удължен. Според Туск това би могло да стане, ако е необходимо преговорите за бъдещите отношения да продължат.", "date": "2018.11.24", "title": "Испания и ЕС постигнаха споразумение за Гибралтар"}
{"url": "https://www.faktor.bg/bg/articles/tsvetanov-v-prosenik", "text": "Председателят на ПГ на ГЕРБ и зам.-председател на партията Цветан Цветанов се срещна с актива на ГЕРБ в с. Просеник (община Руен, област Бургас). Заедно с Цветанов бяха областният координатор на ГЕРБ-Бургас Димитър Бойчев, народните представители Ивелина Василева и Ася Пеева, както и евродепутатът от ГЕРБ/ЕНП Асим Адемов. \"Всички виждаме промяната в област Бургас при управлението на ГЕРБ. Това е защото винаги заставаме пред вас с лицата си, поемаме реални ангажименти и за разлика от политическите си опоненти - ги изпълняваме“, посочи Цветанов по време на срещата. „Виждате каква е политическата обстановка, скандали и провокации от страна на опозицията. БСП обикалят страната и представят на хората своята визия за България, но не дават отговор какви са легитимните източници за необходимия финансов ресурс, които искат да разходват за нейното реализиране\", отбеляза председателят на ПГ на ГЕРБ. „Преди две години ГЕРБ дари 20 хил. лв. от ПГ на ГЕРБ за ремонт на читалище \"Ралю Тодоров Кехаьов 1929\". Читалището бе в лошо състояние, а днес е с нов облик“, напомни Цветанов. Той отбеляза, че ГЕРБ не дели общините на „наши“ и „ваши“ и подчерта, че всеки един градоначалник е длъжен да работи за просперитета на населеното си място и неговите граждани. Жители на Просеник повдигнаха въпроса, че в селото има много млади хора, които нямат условия да спортуват. За целта Цветанов пое ангажимент да се изготви проект, който да бъде представен пред МОН - за изграждане на многофункционална площадка в двора на училището в село Просеник. Също така Цветанов пое ангажимент от субсидията на ПГ на ГЕРБ да бъдат отпуснати 15 хил. лв. за изграждането на детска площадка в селото. По време на срещата стана ясно, че със съдействието на бургаските депутати от ГЕРБ по фонд \"Бедствения и аварии\" са осигурени над 260 хил. лв. за ремонт за улици. В момента над 10 улици се реабилитират с тези средства.  Кметът на селото и общински координатор на ГЕРБ Стоян Добрев благодари на Цветанов за подкрепата и за усилията, които правителството полага за малките населени места. Той посочи, че е извършен ремонт в отсечка Ябълчево - Просеник, както и в пътната артерия  Просеник- Горица - Гьоловца, която е с натоварен трафик и ежедневно се използва.", "date": "2018.11.24", "title": "Цветанов: БСП рекламира в цялата страна визия за България, но не казва с какви пари ще я реализира"}
{"url": "https://www.faktor.bg/bg/articles/politika/hlyab-i-pasti/de-profundis-dolu-nespravedlivata-vselena-i-drugi-protestni-lozungi", "text": "Харесвам протестите, граждани. Принципно, те са един от най-любимите ми базисни атрибути на демокрацията.  В протестът като такъв има нещо благородно, рицарско дори – виждаш управленска несправедливост или управленска идиотщина и веднага се изправяш срещу нея с поглед, стратегически впит в бъдещето, без да се страхуваш от някои лоши тактически последствия, които това може да има лично за теб. Например - да те бие полицията. Или да се наложи да спиш ден-два на дивана в хола, ако жената е на противоположното мнение и не допуска в леглото си разни протестъри, които рушат нейната кауза.    Така или иначе, именно чрез подобни прояви на индивидуална самоотверженост хората отколе подпомагат възстановяването на справедливостта в обществото или връщането му  Протестите в тази красива форма, обикновено свързвана с принципите на демокрацията, са доказателство също за наличието у людете на такива важни ценностни съставки като истинска човечност, чувство за общност, гражданска отговорност, здрав разум, способност за мислене и диалог, тоест, показват, че са налице инструментите, чрез които се търси и постига баланс в името на общественото оцеляване и развитие.       За съжаление обаче, не ми се вижда протестите, които вървят сега в България, да имат много общо с описаните дотук истински демократични практики. Тези ми приличат по-скоро на хаотични протести, които – да, показват натрупано някъде в обществото недоволство, но нищо повече.  Поради факта, че нямат единна и ясна цел, нямат организатор, който да представи разумни искания и да води диалог с властите, те нямат и собствена физиономия, по която да ги разпознаем. А като не разпознаваш дори лицето на някого, как да подкрепиш каузата му, питам аз.  Да припомня например протестите срещу комунистическия кабинет на Жан Виденов през 1997 година. Те започнаха предното лято като демонстрации срещу липсата на хляб и брашно по магазините, тоест, бяха хлебни протести.  Както знаем, комунистите винаги, щом се докопат до властта, успешно докарват страната до катастрофа, често свързана с най-елементарни неща. При Живков например имаше жесток режим на тока, защото червените идиоти изнасяха електричество, за да получават долари, а не безполезните хартиени левчета. За сметка на това, в магазините пък нямаше кибрит, свещи и тоалетна хартия, защото кой управляващ комунист ще ти харчи долари, за да внася от чужбина подобни глезотии за народа, вместо да задоволява висшите капризи на другарите от Политбюро и техните отрочета.  Не толкова отдавнашните протести срещу Орешарски пък бяха всъщност срещу тези комунистически отрочета. С дейността си по време на прехода именно те създадоха онова сдружение на зли сили, което завинаги ще остане в българската политическа история като   Но кое е лицето на сегашните протести? Защо те се случват и какво искат участниците в тях?  Не е ясно. Лозунгите им вече станаха толкова много и разнообразни, че всяка логика се губи. Нещо повече, губи се възможността властта да реагира, като направи нещо, за да отговори положително на исканията.  В София например искат оставка на правителството. Във Велико Търново са срещу бедността и високите цени на горивата. Във Варна искат смяна на системата и реформи във всички сфери. Между това има искания за социални промени - защита на болните деца, повече пенсии за пенсионерите и прочие.   Един от лайтмотивите на протеста навсякъде в страната, който води и до страховито, поне от моя гледна точка, противоречие, е този срещу високите цени на горивата и изобщо срещу всякакви идеи за ред и закони, свързани с автомобилите.  Обаче! В същото време основна форма на протеста е да се обикалят градовете с автомобили и по този начин практически да се подкрепят високите цени на горивата. И също да се нарушават всякакви пътни и други закони, като се пречи на всички останали граждани да си вършат работата или да си живеят живота.  Удивен съм – защо на никой от протестиращите не му хрумна, че добрият вариант в случая е да се излезе с призив хората за една седмица например да не налеят и капка бензин в колите си, да не купуват коли, да не ходят с коли на работа и т.н. Сигурен съм, че това би имало много по-силен ефект и би подтикнало властта да се замисли и да се задейства много по-ефективно, отколкото тъпото надуване на клаксони, развяването на знамена и придвижването в автомобилен свински тръс по българските улици.     Като си мисля по-издълбоко за ситуацията, давам си сметка, граждани, че аз лично бих се включил точно в тези протести с величествения лозунг: Така, де, там е истинският корен на проблема, защото представете си – ако Вселената беше само два пъти по-справедлива, цели два пъти по-справедлива можеше да бъде и властта в България. Коя да е власт имам предвид, дори комунистическата. Ама - нъц! Още по-нелепи от идеята ми да се протестира срещу Вселената обаче са исканията, поставени от някакви пишман комити, които всеотдайно думкат тъпана насред сегашните протести, без някой да им забърше два шамара. Или да ги прибере където трябва – било в кауша, било в психиатрията. Имам предвид тъй наречените БНО „Шипка” и Войнски съюз „Васил Левски”, които излязоха с цял ферман свои искания. От тях се разбира, че президентът трябва да въведе извънредно положение в страната, да се забранят всички партии, да се създадат по места комитети за национално спасение и прочие идиотщини. С други думи, исканията им са за това здравите сили да вземат най-после властта и да я употребят по предназначение – саморазправи с неудобните, убийства наред и други подобни гадости, в които вече сме живели и знаем, че не носят нищо добро на никого.  Всичко това ме кара да мисля, че протестите, които вървят в момента, не са насочени реално към ремонт на някакви счупени обществени механизми, а по-скоро към дочупване на обществената каруца. Така че дори те да постигнат нещо, например – оставка на правителството, това, в края на краищата, няма да доведе до нищо добро.  Е, да, веднага чувам обвиненията – че съм „гербаджия”, че подкрепям Борисов и прочие нелепости.  Само че такива обвинители не се сещат, че онова, което съм писал през годините по темата, е налично и виси в Мрежата. Там може да се види как в началото съвсем ясно предупреждавам за популизма и другите негативни качества на ГЕРБ, които са вредни за развитието на политическата и обществената ситуация в България.  Как после настоявам и ясно излагам причините – защо тъй наречените „традиционни десни партии” не трябва да правят кабинет с Борисов. А още по-после – как, пак аргументирано, настоявам пък ГЕРБ да не прави кабинет с тъй наречените „патриоти”. Няма да се връщам назад в годините и да преповтарям всичко – втръснало ми е да меля едно и също и никой да не чува.  Защото е ясно, че през цялото това време сегашните „обвинители” или са лапали мухи по кръчмите, или директно са подкрепяли ГЕРБ. И то в добрия случай. Защото голяма част от тях са подкрепяли абсолютно несветата троица Сидеров-Симеонов-Каракачанов или червената Мадона, мадам Нинова, което е друг начин да се каже, че с избора си са засрали всичко, тоест, задълбочавали са проблемите, а не са ги решавали. И точно заради безобразните мисли и дела на разните обвинители, представящи се – а често и прикриващи се – като „народ”, цялостната политическа ситуация в момента е    Така че - тц, не е вярно, че съм „гербаджия”! Просто си давам сметка, че, каквито и критики да търпи ГЕРБ, а те търпят страшно много критики, предпочитам Борисов пред Нинова, намирам го за по-малкото зло.   Опитах се да подскажа истинския проблем чрез лозунга ми срещу Вселената, който означава - ти си протестирай, тя си знае нейното и не се променя.  Същото е и с българската политика. Може много да искаш да се случат много работи, но няма да стане, защото бъдещият управляващ, с когото ще замениш сегашния няма да бъде по-добър. Просто други няма в политиката и затова простата подмяна по върховете на властта не води до решение на проблемите. Необходима е сложна промяна, но явно в България вече никой не знае как да я реализира.", "date": "2018.11.24", "title": "De Profundis:„Долу несправедливата вселена!” и други протестни лозунги"}
{"url": "https://www.faktor.bg/bg/articles/doncho-atanasov-prihodite-ot-vinetki-tazi-godina-sa-s-nad-26-miliona-poveche", "text": "„Благодарение на контрола приходите от винетки непрестанно се увеличават.  През 2018 г. приходите от винетки са над 26 милиона повече в сравнение с 2017 г.”. Това заяви в ефира на NOVA инж. Дончо Атанасов, член на управителния съвет на Агенция  „Пътна инфраструктура\". По думата му над 10 000 тежкотоварни автомобила преминават през страната на денонощие и те няма как да не закупят винетка. „По-сложно е с леките автомобили, особено когато на границата се натрупат огромен брой автомобили, както е гастербайтерския трафик за Турция и Близкия изток. През юли и август преминават около 3 млн. автомобила, натрупват се на границата и понякога преминаващите не закупуват винетки”, заяви инж. Атанасов. Това обаче нямало да е възможно с електронната винетка от новата година. „Опциите за закупуване на винетки са разширени, но същевременно и рестриктивните мерки са доста сериозни”, обясни инж. Атанасов. По думите му изненади с цените няма да има. Във връзка с постъпилото искане от народните представители от БСП за проверка на пътищата, инж. Атанасов заяви: \"През 2014-2015 г. Европейската комисия (ЕК) чрез своя лаборатория провери изградените и ремонтираните с европейско финансиране пътни участъци и нямаме съмнение в тяхното качество.Аагенцията се отнася изключително сериозно към постъпилото искане от народните представители от БСП за проверка на пътищата и се подготвя задълбочен отговор. В нормативната уредба точно и ясно е регламентирано кой, как и по какъв начин може да извършва проверки по републиканската пътна мрежа\", каза инж. Атанасов и подчерта, че ЕК чрез ангажирана от нея европейска лаборатория вече е извършила много професионално изследване. Проверени са не само процедурите, но са взети ядки от магистралите и със специализирана машина с падаща тежест е измерена носимоспособността на пътищата. Докладът е много подробен и изпълняваме всички препоръки, така че съмнения по качеството на извършваното строителство и ремонтите нямам\", категоричен е инж. Атанасов.", "date": "2018.11.24", "title": "Дончо Атанасов: Приходите от винетки тази година са с над 26 милиона повече"}
{"url": "https://www.faktor.bg/bg/articles/yuriy-barsukov-za-turski-potok-marshrutat-prez-balgariya-beshe-optimalen-i-vsashtnost-edinstveno-vazmozhen", "text": "\"Не виждам формални поводи строителството на газопровода \"Турски поток\" през България да бъде оспорено“ - смята авторът на публикацията във вестник \"Комерсант\" Юрий Барсуков. \"Причините са предимно от географски характер, защото маршрутът през Гърция не позволява на \"Газпром\" да изпълни задачата си, а задачата е да създаде алтернатива на украинския маршрут за снабдяване на балканските страни. Ако \"Газпром\" беше избрал Гърция, то можеше да снабдява съответно Гърция, България, доколкото тя граничи съответно с Турция, но по никакъв начин не би могъл да снабдява Сърбия и би имал много гоуеми трудности със снабдяването на Унгария. От техническа гледна точка, от гледна точка на базовия бизнес, маршрутът през България, Сърбия, Унгария беше оптимален и всъщност единствено възможен.\" Според журналиста Юрий Барсуков, България би печелила около 200 милиона долара на година от транзитни такси. Пред \"Хоризонт\" той коментира, че в сравнение с \"Турски поток\", проектът \"Южен поток\" е бил по-изгоден за България.", "date": "2018.11.24", "title": "Юрий Барсуков за \"Турски поток\": Маршрутът през България беше оптимален и всъщност единствено възможен"}
{"url": "https://www.faktor.bg/bg/articles/shefat-na-bsk-radosvet-radev-v-balgariya-sa-bedni-ne-samo-rabotnitsite-no-i-kapitalistite", "text": "В България бедно е цялото общество. Не само работниците, но и капиталистите. Така е, защото цялата ни икономическа система е така. България не може да произвежда скъпи неща. Едва сега започва и най-вече в Ай Ти-областта. Това заяви пред БТВ шефът на Българската стопанска камара Радосвет Радев. Протестиращите са прави, заяви Радев. Според него проблемът е много страшен. Здравеопазването е една от областите, където тези проблеми са най-страшни. Миграционните процеси са изключително отчетливи. Всичко качествено като работна ръка в здравеопазването се изтегля в големия град. В здравеопазването частните болници изтеглят всичко от малките провинциални болници. Проблемът е, че там голяма част от хората, които остават, работят след пенсионна възраст. Конкретно за здравеопазването само за следващата година бюджета се увеличава с половин милиард, но е една от областите с най-лошо управление на средства, категоричен е Радев. Шефът на Българската стопанска камара коментира и протестите и приликите между тези сега и тези от времето на Жан Виденов. „Има много прилики и разлика с протестите сега и по времето на Жан Виденов. Тогава те бяха отразявани от една медия, а сега от всички. Хората бяха тогава срещу нещо конкретно – управлението на Жан Виденов. Сега не са конкретни – започват да протестират срещу всичко. Нещата се генерализират и от това генерализиране всеки намира нещо за себе си. Напълно основателни са протестите. Ясно е, че те затрудняват икономиката. Всеки има право обаче да изразяват недоволството си.\" Според Радев, няма как да не са притеснителни протестите. \"Предвижданият бюджет за 2019 година бе определен като най-социалния и това наистина е така. Едва тази седмица  обаче българският работодател имаше среща с правителството. Обикновено синдитаките отиват и сугистират правителството и се действа. Истината е, че в последните десет години бизнес средата се усложнява системно, всяка година. Увеличаването на социално-осигурителните тежести пречи да се вдигат заплатите. За вицепремиерската рокада в правителството Радев каза: \"За бизнеса няма значение дали вицепремиерът ще е Валери Симеонов или Мариана Николова. В една съвсем свободна среда се дава възможност за комуникиране. На всички срещи със Симеонов той казваше, че наистина разбира проблемите ни и съм уверен, че е така. Сега очаквам това и от Мариана Николова.\" Той съобщи, че за 10 години чуждестранните инвестиции са спаднали със 75 процента и \"това е страшно\". \"Нека четем едни и същи данни. Тревожното е, че има 30 пъти ръст на българските инвестиции в странство. В целия свят е нормално бедните хора да отиват да търсят работа. Страшното за икономиките е, когато стигнат до това богатите да отиват да инвестират другаде. В момента българските бизнесмени инвестират повече в чужбина, отколкото тук. Това означава, че средата в България не им предлага нищо атрактивно”. Радосвет Радев засегна и обществените поръчки. „Истината около обществените поръчки е, че толкова малко хора останаха, че може да се окаже, че тези са единствените работещи хора. В момента има обществени поръчки, които предизвикват нулев интерес. Такова нещо не помня да се беше случвало досега. Най-вече в областта на строителството. Сега просто никой не иска да работи просто ей така”. На въпрос дали има реални условия за нови предсрочни избори, шефът на Българската стопанска камара  заяви: \"По-скоро не виждам реални условия за това. Няма технологично време и механизмите са такива, че е по-скоро невъзможно.\"", "date": "2018.11.24", "title": "Шефът на БСК: Страшното е, когато богатите българи тръгнат да инвестират навън"}
{"url": "https://www.faktor.bg/bg/articles/dimitar-berbatov-natsionalniyat-tim-e-dobar-i-balansiran", "text": "Голмайстор номер 1 за националния отбор по футбол - Димитър Бербатов, похвали селекцията на Петър Хубчев, като обяви, че тимът на България е добър и балансиран.  Проблемите в завършващата фаза пред \"лъвовете\" съществуват, но бившият футболист на \"Манчестър Юнайтед\" и \"Тотнъм\" е убеден, че те ще се решат в най-скоро време. \"Трябва изявен голмайстор в отбор, който да взима победи, да вкарва, когато трябва да вкарва, защото, когато си по-малка страна, ситуациите, които се откриват по време на мач, ще са по-малко. Ако имаш човека, който знае как да завърши, ще бъде добре за целия отбор, аз съм сигурен. Няма да стане утре или вдругиден, но ще дойде моментът, в който ще имаме не само голмайстор - и плеймейкър, и добри защитници\", заяви Бербатов в Благоевград. Футболистът представи в родния си град автобиографичната си книга \"По моя начин\". Стотици почитатели чакаха на опашка да се срещнат с идола си и да получат снимка и автограф. Всеки един от тях се вълнуваше от различен етап от живота на Бербатов. Той пък обясни по лаконичен начин защо му е била наложена глоба от 10 хил. паунда от мениджъра на \"Фулъм\" Мартин Йол за закъснение на тренировка. \"Така става, като имаш новородени деца! Аз тогава се успах! Има и такива моменти!\", усмихна се Бербатов.", "date": "2018.11.24", "title": "Димитър Бербатов: Националният тим е добър и балансиран"}
{"url": "https://www.faktor.bg/bg/articles/ikonomika/biznes/emil-harsev-balgarskite-firmi-sa-edni-ot-nay-gavkavite-barzo-shte-se-spravyat-s-posleditsite-ot-brekzit", "text": "Не се очаква сериозен негативен ефект от Брекзит за България. Това прогнозира за обзорното седмично предаване „Метроном“ на Радио „Фокус“ финансистът Емил Хърсев по повод очакваното подписване на споразумение за излизане на Великобритания от ЕС. Той обясни, че няма да има спиране на търговските потоци между ЕС и Обединеното кралство, от което следва, че от икономическа гледна точка по отношение на търговията ще се отнасяме с Обединеното кралство като към страна-членка на ЕС и след излизането. „Мисля, че Брекзит ще засегне България минимално. Не се очаква спиране на търговията, даже в мътната вода, както се казва, може да има и положително влияние. Българските фирми са едни от най-гъвкавите, така че те много бързо ще се справят с тази ситуация. За тези, които учат във Великобритания, промени няма да има – това вече е договорено и потвърдено. Останалите, желаещи да намерят своя нов дом на Острова, се очаква да бъдат най-силно засегнати, но това от гледна точка на българската икономика е положително, тъй като процесът по оттичане на работна сила, и то най-перспективната такава, за България е негативен, коментира Емил Хърсев. Според него споразумение за излизането на Великобритания от ЕС все пак ще има и ще бъде подписано. Той уточни обаче, че то ще доведе икономиката на Обединеното кралство до по-лошо състояние, отколкото преди Брекзит. „Тя все пак ще изгуби правото си на глас по въпроси, касаещи ЕС. Това ще постави Великобритания в ситуация на пасивен изпълнител на решенията на ЕС за неясно дълъг период на преход до окончателното й излизане от структурите на Съюза“, каза още Емил Хърсев.", "date": "2018.11.24", "title": "Емил Хърсев: Българските фирми са едни от най-гъвкавите, бързо ще се справят с последиците от Брекзит"}
{"url": "https://www.faktor.bg/bg/articles/mihail-konstantinov-frenskata-revolyutsiya-ne-izbuhva-zaradi-glad-po-ulitsite", "text": "Размяната Валери Симеонов - Марияна Николова или министър за заместник-министър е все тая, но размяната Путин - Медведев не е все тая, пошегува се в студиото на БНТ проф. Михаил Константинов, коментирайки вицепремиерската рокада и отговаряйки въпрос не е ли като рокадите между Путин и Медведев на президентското и премиерското място. \"Това, което се случи е интересно, но това, което предстои до края на годината и през 2019 г., е още по-интересно. В момента процесите, които текат в света и в България, са в предреволюционна ситуция в съвременен вариант. Когато избухва Френската революция, няма глад по улиците. Малко преди това е измислена фразата на Мария Антоанета \"да ядат пасти, като няма хляб\". Но това е откъсванвето на властта от протестите. А протестите са такива, каквито никой не разбира. В Белгия се палят цистерни, а живеят два-три пъти по-добре от нас.\", коментира професорът. На въпрос дали ще има предсрочни избори, анализаторът каза: \"Отговорът е по-скоро не. Защото залогът е прекалено висок. Ако сега ГЕРБ сдаде властта, може да има много неприятни последствия. Не съм сигурен, че държавата няма да бъде хвърлена в някакъв вид хаос. Много неща ще бъдат решавани догодина. Представете си теоретично, че направим предсрочни избори някъде март-април. Май по закон имаме европейски. В края на октомври по закон имаме местни избори. Значи, тогава тази година я пишете бягала. Може би това, което се случва, изисква по-друг начин на взаимодействие между властите и протестиращите.\"  Проф. Константинов отговори и на въпрос дали президентът Румен Радев не излиза извън ролята си на държавен глава, впускайки се в социални теми, проф. Константинов заяви: \"Има залитане по някои теми, например данъци върху старите коли. Рано е да говорим, че той иска капитализира подкрепа. Остават му още две години, възможно е да мисли за втори мандат.\" Професорът напомни ролята на президента Петър Стоянов по време на протестите през 1997 г. \"Искам да припомня много по-кризисната ситуация в края на 1996 и началоно на 1997 г. - на ръба на гражданска война. Президентът Стоянов  изиигра изключително позитивна, брилянтна роля, може би историята му помогна. Около него се успокоиха нещата. А би могъл с едно грешно решение да хвърли страната в много лоша посока.\"", "date": "2018.11.24", "title": "Михаил Константинов: Президентът Петър Стоянов изигра брилянтна роля по време на протестите през 1997 г."}
{"url": "https://www.faktor.bg/bg/articles/obshtestvo/ulitsata/andrey-raychev-sluzhebno-pravitelstvo-na-rumen-radev-shte-bade-otchetlivo-anti-gerb", "text": "Пред БНТ социологът Андрей Райчев отговори на въпрос \"много ли го е страх Борисов от служебно правителство на Румен Радев\". \"Това, което говори Радев, е идентификация с хората на улицата. А Борисов смята, че България върви по единствеия правилен път. Ако Радев направи служебно правителство, то ще бъде отчетливо анти-ГЕРБ,  ще ровне едни работи, които ГЕРБ не иска. С предишното той сложи Герджиков, най-мекия човек, когото познавам. Служебно като с това на Гедржиков няма да се повтори. Ще бъде остро, силно. Той казва вие всички сте за разкарване, махайте се. Борисов постави национален рекорд за пребиваване на власт в историята ни, с изключинеи на комунистическата власт. Самият този факт вече тежи. Ако ГЕРБ иска да участва в нещо следващо, премиерът на ГЕРБ да не се казва Бойко Борисов. Ходът е необратимо слизане. Той може да седи дълго лидер на партия, но става невъзможно голяма коалиция с премиер Борисов.\" Според Райчев, Румен Радев може да извърши класическата грешка да направи партия. Има един кръг около него, който му говори: \"Прави партия, прави партия! Тоест - вземи мен. Много се надявам, да заобиколи този момент. Той показа, че не е маша на издигналата го партия.\"", "date": "2018.11.24", "title": "Андрей Райчев: Около президента има един кръг, който му говори: \"прави партия!\", тоест - \"вземи мен!\""}
{"url": "https://www.faktor.bg/bg/articles/cherven-kmet-dal-porachki-za-1-5-mln-lv-na-bivshata-si-zhena-i-na-mazha-na-svoya-podchinena", "text": "Започнали са проверки за обществени поръчки за 1,5 млн. лв. в община Гулянци (област Плевен), съобщава bTV. Кметът Лъчезар Яков е дал 300 000 лв. за бензин на фирмата на бившата си съпруга. и 1,2 млн. лв. за социална кухня на съпруга на директорка в общината. Затова проверяват Яков за конфликт на интереси. Социалният патронаж има договор с една и съща фирма от няколко години. Договорът за последните три е на мъжа на директорката на дирекция \"Общинска собственост\" в кметството. Стойността на контракта е 1,2 млн. лв. за около 500 души. Срещу директорката на \"Общинска собственост\" Сийка Захариева и мъжа й в момента тече проверка за конфликт на интереси. Захариева обаче не вижда никакъв проблем в това, че мъжът й е взел поръчката. \"Аз тогава бях в майчинство... Е какво да направим, да не работи нищо ли?\", коментира Захариева. И кметът Лъчезар Яков одобрява обществената поръчка. И фирмата изпълнител. \"Няма проблеми, защото фирмата се справя добре, редовно доставя\", смята кметът. Бившата съпруга на кмета Яков също е спечелила обществена поръчка от общината - за доставка на горива за общината за близо 300 000 лева. \"Ами тя не ми е вече жена, не мога да й кажа да не участва. Всички сигнали ги подава един човек, затова от БСП го изключиха\", казва Яков. Самият кмет е избиран с подкрепата на социалистите три пъти и смята, че жалбоподателят Лъчезар Крумов иска да му вземе мястото и непрекъснато изпращал сигнали до институциите, затова бил изключен и от партията. \"Да, аз подавам сигнали и до ДАНС, и до прокуратурата, защото не е редно да се раздават поръчки в семейния кръг на кмета и приятели\", признава Крумов. Част от проверките срещу кмета текат и в момента.", "date": "2018.11.24", "title": "Социалист подава сигнали до ДАНС за далавери на червен кмет, изключват го от БСП"}
{"url": "https://www.faktor.bg/bg/articles/protest-v-podkrepa-na-desislava-ivancheva-zatapi-dvizhenieto-v-tsentara-na-sofiya", "text": "Задържано е движението на трамваите по линии 5 и 8 в района на Съдебната палата заради протест. Това съобщиха от пресцентъра на Столична община. Трамваите по линии 4 и 10 се пренасочват по бул. „Христо Ботев“. „Марш за правосъдие“ е протестът, в подкрепа на бившия кмет на \"Младост\" Десислава Иванчева и нейната заместничка Биляна Петрова. Шествието се придвижи от НДК до Съдебната палата. Припомняме, че Иванчева и Петрова са в ареста по обвинение за подкуп в особено големи размери.", "date": "2018.11.24", "title": "Протест в подкрепа на Десислава Иванчева затапи движението в центъра на София"}
{"url": "https://www.faktor.bg/bg/articles/antonio-tayani-otgovori-na-iskaneto-na-ninova-da-se-razgranichi-ot-izkazvane-na-dzhambazki", "text": "Председателят на Европейския парламент Антонио Таяни изпрати отговор на писмото на лидера на БСП Корнелия Нинова по повод изказването на евродепутата Ангел Джамбазки, че “всички от БСП са за разстрел”. Тогава тя се обърна към ръководителя на ЕП, като заяви, че това не е изолиран случай и че има тенденция за засилване на езика на агресията, провокирана от националисти и крайнодесни политически лидери. В отговор на призива й - да се разграничи от това неприемливо изказване, в писмото си Таяни заявява:  “Поведението на членовете на ЕП трябва да се характеризира с взаимно уважение, основано на ценностите и принципите, определени в договорите и Хартата на основните права, зачитайки достойнството на парламента”. Председателят на ЕП допълва, че членовете на европарламента имат пълно право да критикуват, но нямат право да използват обиден език, уронвайки достойнството и репутацията на институацията, съобщиха от пресцентъра на БСП.", "date": "2018.11.24", "title": "Антонио Таяни отговори на искането на Нинова да се разграничи от изказване на Джамбазки"}
{"url": "https://www.faktor.bg/bg/articles/mazh-s-granata-poiska-sreshta-s-makron", "text": "Задържаха въоръжен с граната мъж, който настоявал за среща с френския президент Еманюел Макрон, съобщава \"Би Би Си\". Инцидентът се разигра вчера на паркинг на супермаркет в западния френски град Анже. 45-годишният мъж бил част от протестиращите срещу високите цени на горивата в страната.  Антитерористичното звено веднага организира акция, но не прибегна до сила и след продължили няколко часа преговори с полицията той е задържан.  Самоличността му се изяснява.  Инцидентът става само няколко часа преди мащабния протест в Париж на движението на „жълтите жилетки“ - както наричат демонстрантите, недоволстващи срещу скъпите горива. Очаква се по улиците на френската столица да излязат близо 30 000 души, дошли от цяла Франция.  Предвидена е и среща в Елисейския дворец между част от протестиращите и Еманюел Макрон. Властите в Париж изпратиха допълнителни полицейски подразделения, които да осигуряват безопасността по време на протестите.", "date": "2018.11.24", "title": "Мъж с граната поиска среща с Макрон"}
{"url": "https://www.faktor.bg/bg/articles/rumen-petkov-borim-se-otklonenieto-na-gazoprovoda-turski-potok-da-mine-prez-balgariya", "text": "По време на моята среща с нашите партньори от „Единна Русия“, по време на разговора ми с господин Климов, който е международен секретар на партията, стана видно, че има нагласата България да получи подкрепа. Борим се тръбата на газопровода да мине през България. Така председателят на АБВ Румен Петков коментира в ефира на „България он ер“ изявленията в руската преса, че отклонение на „Турски поток“ вероятно ще мине през страната ни. Той обаче бе категоричен, че държавата ни за съжаление е пропуснала много изгодни възможности такива съоръжения да преминат директно през нашата територия, което освен транзитни такси и ниска цена на природния газ, щеше да ни гарантира и по-голяма национална сигурностл „Спирането на „Южен поток“ е най-голямото ни национално предателство. Спирането на АЕЦ „Белене“ всъщност ни връща години назад. Затова и ние от АБВ казахме много ясно: „Не на двойните стандарти“. Не може Меркел да казва, че „Северен поток“ е икономика, а на нас да ни се обяснява, че „Южен поток“ е политика и зависимост. За едни да мразиш Русия е платена политика, но за тези от нас, които искаме да живеем с децата си тук, в България, въпросът за гарантирането на енергийната ни сигурност и просперитет е осъзната необходимост“, посочи той. Във връзка с темата Петков бе призован да коментира твърденията, че АЕЦ „Белене“ е сеизмично опасна, че централата се нуждае от нов лиценз на ЕК, а и няма да има пазар за произведена от нея електроенергия. „Думите на Светослав Малинов са политическо престъпление и лъжа. Не може той да излиза и да казва, че трябва да се прави нов ОВОС (Оценката за въздействие върху околната среда), при положение, че не се променя нищо в конструкцията, в механиката на обекта АЕЦ „Белене“. Не може да се твърди, че сеизмичната картина е изключително тревожна, защото точно след аварията във Фукушима беше направен стрес тест на проекта „Белене“, който показа, че там има 40 процента сеизмичен резерв, че този проект е повече от гарантиран.“ „Британски експерт съвсем наскоро, по време на симпозиум на БУЛАТОМ заяви, че буквално до година ще има тежък дефицит на електроенергия в региона. Не видяхме ли, че сега на два пъти миналата седмица имахме проблем с гарантирането на доставянето на електроенергия в столицата. И на този фон да излезеш и да кажеш, че нямало кой да ни купува тока – това е цинизъм. Излиза се по медиите и се лъже, и се лъже.“ Трябва да е ясно: АЕЦ „Белене“ е необходима на България. По отношение на инвеститорите, дори министър-председателят на Китай декларира, че подкрепя изграждането на този проект. Китайската ядрена компанията CNNC заяви своя ясен и категоричен интерес за участие с от 50 до 100 процента в централата в Белене. И тук е хубаво, че българската държава заяви, че до 25-30 процента ще запазим ние като държава, за да можем не просто да контролираме нещата ефективно, но и да гарантираме сигурността си. На този фон излизат една група безбъдници, които в сградата на Европейската комисия в София лъжат по най-безпардонния начин, защото единственото нещо, което трябва да се изготви сега по най-бързия начин е, актуализация на новото строително разрешение за \"Белене\". Това е! Всичко останало са приказки с цел да уплашим инвеститорите, да настроим обществото“, коментира Румен Петков. По думите му, ако АЕЦ „Белене“ не бе спряна още по времето на правителството на Станишев, ако проектът не бе проспан при мандатите и настоящото управление, вече двата блока на централата щяха да работят и сега страната ни нямаше да е изправена пред сложния въпрос за ценообразуването на ел енергията. Ресурс, който ще продължава да се оскъпява заради нарастващите цени на въглеродните емисии, които се произвеждат от нашите ТЕЦ-ове“.", "date": "2018.11.24", "title": "Румен Петков: Няма нужда от нов ОВОС за АЕЦ „Белене“, не се променя нищо в механиката"}
{"url": "https://www.faktor.bg/bg/articles/sblasatsi-v-parizh-salzotvoren-gaz-i-vodni-oradiya-sreshtu-protestirashtite", "text": "Сбълъсъци между протестиращи и полицаи насред емблематичния булевард \"Шанз Елизе\" белязаха още самото начало на днешния протест на \"жълтите жилетки\" във Франция. Хиляди хора от цялата страна се стекоха в Париж, за да продължат започнатия преди седмица протест срещу високите цени на горивата в страната. Властите опитаха да вземат мерки и организираха блокада на ключови улици и булеварди в центъра на френската столица. Протестиращите обаче опитаха и успяха да пробият кордона и хиляди нахлуха и затвориха \"Шанз Елизе\". Стигна се до сблъсъци, като служителите на реда използваха сила и в действие влязоха сълзотворен газ и водни оръдия.  Протестите стартираха миналия уикенд с участието на над 280 хиляди души в десетки демонстрации из цялата страна. Имаше множество инциденти, като двама души загинаха, а стотици бяха ранени. Ексцесии се очаква да има и днес, като според властите сред протестиращите има и радикали от крайната левица и крайната десница.", "date": "2018.11.24", "title": "Сблъсъци в Париж - сълзотворен газ и водни оръдия срещу протестиращите"}
{"url": "https://www.faktor.bg/bg/articles/emil-radev-efektivnostta-na-programata-tsifrova-evropa-zavisi-ot-resursite-s-koito-shte-razpolaga", "text": "Новата програма на Европейската комисия „Цифрова Европа“  трябва да разполага с достатъчно ресурси, за да може да се справи с предизвикателствата на цифровия свят. Това коментира евродепутатът от ГЕРБ/ЕНП Емил Радев, докладчик от страна на групата на Европейската народна партия, при приемането на становището на Правната комисия на Европейския парламент относно програмата. „На фона на кибератаките, пред които Европейският съюз е изправен ежедневно, темата за сигурността в контекста на новите технологии трябва задължително да присъства в дневния ни ред. Предизвикателствата, които ни отправя цифровизацията, изискват ЕС да разполага с квалифицирани кадри, които не просто да следват, а да диктуват развитието на новите технологии”, изтъкна българският евродепутат. Новата програма „Цифрова Европа“  ще бъде създадена за периода 2021 - 2027 г. и цели максимално разширяване и увеличаване на ползите от цифровата трансформация за всички европейски граждани, публични администрации и предприятия, като предложеният бюджет е 9,3 милиарда евро. В програмата се определят няколко водещи приоритета, като укрепването на капацитета на Европа в областта на високопроизводителните изчислителни технологии (суперкомпютрите), изкуствения интелект, киберсигурността и задълбочените цифрови умения, както и гарантирането на тяхното широко използване в икономиката и обществото. Насърчавани едновременно, те ще допринесат за икономическия ръст и ще повишат конкурентоспособността на Европа в бързо развиващия се дигитален свят. Поставя се акцент върху областите, в които публичните разходи оказват най-силно въздействие. Затова се залага на подобряването на ефективността и качеството на услугите в сфери от обществен интерес като здравеопазването, правосъдието, защитата на потребителите и публичните администрации. Във фокуса на програмата ще бъде и  подпомагането на малките и средните предприятия да се адаптират към промените в цифровите технологии. Евродепутатите от Комисията по правни въпроси обръщат специално внимание на въпросите, свързани с изкуствения интелект, където трябва да се осигури високо ниво на защита на интелектуалната собственост, данните, цифровите права и етичните аспекти на отговорността, съобщиха от пресцентъра на ГЕРБ. Според членовете на комисията участието на държавите от Европейското икономическо пространство в новата програма е жизненоважна част от тяхната интеграция във вътрешния пазар и ключов инструмент за сътрудничество в широк кръг от области.", "date": "2018.11.24", "title": "Емил Радев: Ефективността на програмата „Цифрова Европа” зависи от ресурсите, с които ще разполага"}
{"url": "https://www.faktor.bg/bg/articles/tsenite-na-petrola-padat-kakvo-oznachava-tova-za-rusiya", "text": "В началото на октомври цената за барел суров петрол беше 85 долара. Междувременно тя падна с над 20 долара. Какво означава това за страни като Русия, които живеят преди всичко от износа на суровини?  За няколко седмици цената на петрола падна с една четвърт. Допреди няколко месеца повечето анализатори и наблюдатели не прогнозираха подобно развитие. С оглед на стабилната конюнктура в САЩ те дори прогнозираха покачване на цените до над 100 долара за барел. Как ще се развиват нещата по-нататък, е трудно да се каже, твърди Ярослав Кобаков от руския инвестиционен фонд Finam. Съществуват много рискове на политическо ниво. Възможно е изостряне на търговската война между САЩ и Китай. Възможни са и нови санкции срещу Иран. \"Предполагам, че цената на петрола ще се движи в рамките на 65 до 70 долара за барел\", споделя той в разговор с ДВ. Главно три държави определят цената на суровия петрол. Трите заедно произвеждат 40 процента от добивания по цял свят петрол. На първо място са САЩ, които посредством фракинга се превърнаха в най-големия производител на петрол през изминалите години. На второ място е Русия, следвана от Саудитска Арабия. И трите държави имат различни интереси, което прави много трудно прогнозирането за развитието на петролния пазар. Президентът Тръмп иска ниски цени на петрола, за да насърчава вътрешното потребление. Дори писа в Туитър: \"Цената на петрола пада. Това е прекрасно! Това е като понижаване на данъците за Америка и за света! Наслаждавайте се! Благодаря  на Саудитска Арабия! Понижавайте цената още!\" Саудитска Арабия пък иска цената на черното злато да се покачва. Само така Рияд ще разполага със средства за преструктуриране на икономиката си, без да зависи изцяло от петрола. Саудитска Арабия вече намали добива на суров петрол. Русия едва ли ще последва нейния пример - независимо как ще се движат цените на петрола. Руските концерни като \"Газпром\" и \"Роснефт\" инвестират през последните години много пари в разработването на нови петролни полета в Далечния Север и в модернизирането на инфраструктурата. И тези инвестиции трябва да се изплатят. За Кремъл е достатъчно цената на петрола да стига до 53 долара за барел, за да може да представи изравнен бюджет. При сегашния курс от 62 долара Кремъл има още поле за действие. Директорът на Института за икономически анализи Игор Николаев твърди, че полето за действие на Кремъл е ограничено. Защото руската икономика живее все още от износа на суровини. \"Тази година за кратко време се създаде впечатлението, че курсът на рублата се отдели от цените на суровините. Сегашното понижаване на цената на суровия петрол обаче оказва влияние и върху курса на рублата, който пада\", казва икономистът. Инвеститорите се отдръпват. А това спъва икономическото развитие. \"Руската икономика все още е зависима от световните цени на суровините. Тя натрупа резерви, когато цената на петрола беше 80 долара за барел. Но тези резерви не могат да стигнат за дълго време\", допълва Игор Николаев. Според него има и други фактори, които затрудняват икономиката на Русия. Колебанията на правителството да прокара либарални реформи например. Чуждестранните инвеститори се държат настрана, защото никой не знае колко тежки ще бъдат санкциите от страна на САЩ заради аферата Скрипал и войната в Източна Украйна. Игор Николаев смята, че готовността на руснаците за протести ще нарасне, ако доходите им продължават да намаляват. През есента Кремъл предприе марки за стабилизиране на икономическата ситуация. Въпреки това много руснаци са недоволни. Реалните доходи продължават да намаляват. Мнозина са против пенсионната реформа. Въпреки падането на световните цени на петрола, цените на бензина в Русия остават високи. Кремъл се опитва да регулира цените на бензина в някои части на Русия. Ярослав Кабаков смята тази мярка за неправилна от икономическа гледна точка, но оправдана от политическа. Междувременно руската Централна банка прогнозира цена на петрола от 55 долара за барел през 2019 година и инфлация в размер на 5 до 5,5 процента. На следващата среща на върха на 14-те страни от ОПЕК плюс Русия през декември ще се обсъжда в каква посока ще се движат цените на суровия петрол. Наблюдателите обръщат внимание на растящите петролни резерви на САЩ, които оказват натиск върху цената на суровия петрол. Затова и прогнозите са много трудни. Никой не знае колко сурова ще бъде зимата в САЩ. Никой не може да предвиди дали кризата между САЩ и Русия ще се изостри и дали китайската икономика ще продължи да се свива. А това се все рискови фактори, които могат да окажат влияние върху чувствителната цена на суровия петрол.", "date": "2018.11.24", "title": "Цените на петрола падат. Какво означава това за Русия?"}
{"url": "https://www.faktor.bg/bg/articles/borisov-shte-uchastva-v-spetsialno-zasedanie-za-brexit", "text": "Премиерът Бойко Борисов ще участва в специалното заседание на Европейския съвет в Брюксел. Държавните и правителствени ръководители ще обсъдят в неделя проекта за споразумение за оттегляне на Обединеното кралство от Европейския съюз и проекта за политическа декларация, очертаваща рамката на бъдещите отношения между ЕС, от една страна, и Великобритания и Северна Ирландия - от друга.", "date": "2018.11.24", "title": "Борисов ще участва в специално заседание за Brexit"}
{"url": "https://www.faktor.bg/bg/articles/tsvetanov-problem-e-kogato-protestite-blokirat-patishta-i-prechat-na-grazhdani", "text": "Протестите са една демократична форма. Когато се заяви и е ясно кой стои зад протестите, те не представляват проблем за демократичните общества. Проблем е, когато се правят опити за блокиране на кръстовища, на пътища, с което се нарушават правата на хората, които се връщат от работа или пътуват със семействата си. Това каза Цветан Цветанов пред журналисти в Поморие.  За всички стана ясно, че в немалката си част протестите са добре организирани. Видяхме много политически лица, които днес предлагат своята \"визия за България\". Но ние не трябва да забравяме периодите, когато точно тези лица са имали възможността да оставят много тежко наследство и са имали възможността да покажат какво могат да решават като политики. Днес безработицата е 5%, а минималната работна заплата е 510 лева, а от догодина тя ще бъде 560 лева, каза още Цветанов. Нашата цел е до края на мандата ни да имаме минимална работна заплата 650 лева.  Когато Плевнелиев беше президент, неговата съпруга тогава не се възползваше от услугите на НСО. Спомняте ли си, когато Георги Първанов беше държавен глава, да е имало инцидент със Зорка Първанова? Това е въпрос на манталитет и на поведение. Смятам, че е несериозно да се обвинява ГЕРБ за тези инциденти, коментира Цветанов. НСО е пряко подчинено на Румен Радев. Няма как госпожа Радева да не е знаела какво се случва в ситуацията отпреди няколко дни. Нека да търсим вината защо госпожа Радева е допуснала това да се случи и какво налага първата дама да използва тези светлинни сигнали, каза още Цветанов. Несериозно е да се правят внушения, че ГЕРБ умишлено цели да фокусира общественото внимание към пътните инциденти с представители на президетското семейство. Отговорните политици трябва да могат да дават личен пример, а не винаги да търсят вината другаде. НСО е под прякото подчинение на президенството и само мога да си представя какви атаки щеше да има към нас, ако отговорността за тази служба беше наша. Във всеки случай обаче г-жа Радева трябва да отговори на въпросите на българските граждани, каза още Цветанов.", "date": "2018.11.24", "title": "Цветанов: Няма как Десислава Радева да не е знаела какво се случва с колата на НСО"}
{"url": "https://www.faktor.bg/bg/articles/anton-todorov-bsp-i-kompaniya-sazdavat-paralelen-prochit-na-realnostta", "text": "БСП и компания създават паралелен прочит на реалността. Това заяви в интервю за „Фокус” политологът и бивш депутат от ГЕРБ Антон Тодоров. \"Оказва се, че в грандиозния пример за срива на външните инвестиции, числата са неверни. Само до края на септември имаме над 800 млн. евро инвестиции, но никой не добавя още около 700 млн. договорени външни инвестиции по така наречените 19 инвестиционни предложения, които ще бъдат реализирани до края на годината. Тогава ще видим, че имаме около 1 милиард и 600 милиона, което е почти двойно на това, което се говори от парламентарната и извънпарламентарна опозиция. Кога най-накрая ще влезе в публичен оборот числото 52 милиарда експорт, който България има за 2017 г.“, коментира той. Антон Тодоров каза още, че темата за обществената и правителствената оценка на икономическите данни е грандиозна манипулация, защото протестиращите са малка част от цялата нация. В отделните градове няма дори и хиляда протестиращи, добави той. \"Голяма част от българите е дръпнала напред в личния си дневен ред. Видимо е състоянието на мобилния парк, къщите и апартаментите на хората, както и оборотът на големите вериги магазини. Влоговете в банките са 77 милиарда\", посочи Антон Тодоров.", "date": "2018.11.24", "title": "Антон Тодоров: БСП и компания създават паралелен прочит на реалността"}
{"url": "https://www.faktor.bg/bg/articles/iliyana-yotova-v-tozi-skaran-svyat-se-nuzhdaem-ot-poveche-duhovna-blizost", "text": "Нуждаем се от повече духовна близост в този тревожен и все по-скаран свят. Читалищата съхраняват един дух, необходим ни повече отвсякога. Това заяви вицепрезидентът Илияна Йотова в град Каспичан, където участва в честването на 90-ата годишнина от създаването на НЧ „Пробуда – 1928“, съобщиха от прессекретариата на държавния глава.  В приветствието си вицепрезидентът отбеляза, че читалището е уникална българска институция. „Думата читалище няма превод на никой друг език. Много съм обяснявала на своите европейски колеги що е то читалище, канила съм ги в България, за да видят и усетят този дух“, сподели Илияна Йотова. „Читалището има своята дълга и богата история. Без храмовете на вярата – църквите, и без храмовете на духа – читалищата, днес нямаше да я има българската нация“, заяви вицепрезидентът. Илияна Йотова изтъкна важната роля на читалищата днес в глобалния свят, в който хората се отчуждават все повече едни от други. „Читалищата се противопоставят на тази духовна и личностна изолация“, посочи вицепрезидентът. „Грижа на държавата е да запази и да развива тези духовни центрове“, категорична е Илияна Йотова. „С активната си и богата дейност, която излиза далеч извън пределите на областта, „Пробуда“ показва, че читалището има бъдеще“, отбеляза вицепрезидентът.„Всички вие сте съвременните будители. Всички вие, които учите децата да зашият мънистото на народната носия, да рецитират красивите стихове на родните поети, да пеят звучните ни народни песни, да тропат кръшните ни хора“, изтъкна Илияна Йотова. На изпълнилите залата на читалището жители на Каспичан вицепрезидентът предаде поздрави от бесарабското село Чушмелий, където бе неотдавна. Жителите му са потомци на българи преселници от земите на Каспичан. Илияна Йотова пожела връзките помежду им да бъдат много по-здрави, а контактите – по-интензивни.Вицепрезидентът завърши приветственото си слово с думите: От този богат духовен дом се обръщам към всички колеги политици и държавници. Елате в Каспичан, за да видите как се пази национален дух, що е то национална енергия и българщина.", "date": "2018.11.24", "title": "Илияна Йотова: В този все по-скаран свят се нуждаем от повече духовна близост"}
{"url": "https://www.faktor.bg/bg/articles/petak-13/balgarskiyat-kim-filbi-sauchastnik-na-banev-tvardi-che-ukrayna-e-nakisnala-rusiya-za-skpiral", "text": "Бившият генерал от ДС Тодор Бояджиев се включи в услуга на руската хибридна пропаганда срещу ЕС и НАТО. В пространно интервю за  , публикувано тази седмица, генералът пробутва версията, че не Русия, а Украйна е най-заинтересована от аферата „Скрипал”. „От моя гледна точка реакцията на англичаните е неадекватна. Премиерът Тереза Мей посочи с пръст Русия и я обвини в извършването на престъпление, използването на бойно отровно вещество. Руската страна заяви готовността си за активно участие в разследването на това трагично произшествие, но никой не прие нейната готовност, продължиха политиката на обвинения. Това потвърждава факта, че става дума именно за политика, а не за желание произшествието да бъде разследвано. Тук нямаше никакъв руски интерес и ако съставим списък на кого беше изгодно това (отравянето на Скрипал), то Русия ще бъде на последно място. За какво и е да го прави броени дни преди изборите, още повече, беше ясно в чия подкрепа ще се изкаже руският народ. Защо и е нужна на Русия тази яростна кампания. Много по-заинтересована е Украйна, те искат натиска върху Русия да се засилва, санкциите да се разширяват, а атаките срещу руското ръководство и лично против президента Путин да продължат”, обяснява българският генерал.  Скандалното в случая е, че подобни пропагандни внушения, обслужващи режима на Путин можеха да впечатлят някого в първите седмици, след атентата във Великобритания, но 9 месеца по-късно думите на Бояджиев звучат смехотворно и са буквално резил за българските разузнавачи. Явно генералът няма представа за реалността, защото мистерията около Скрипал и дъщеря му е почти напълно разплетена – ясни са физическите извършители на престъплението, поръчителят и трудовите обвързаности на руските „туристи”. Не останаха тайна и наградите, които те са получили от руското ръководство. С думите си Тодор Бояджиев директно подкрепя и руската окупация на Крим и терористичните действия на територията на Украйна, предприети от Кремъл. В типичния за годините на живковия застой пропаганден стил, генералът обяснява: „Очевидно е, че пътят, по който върви Русия - укрепва икономическата си мощ и отбранителен потенциал, тревожи конкурентите и.  Увеличението на възможностите на Русия, увеличават и възможността на страната не само да решава собствените си проблеми, но и да се включи в решаването на световните проблеми. Битката за това, кой ще командва света съвсем не е завършила”.  Провалът на путиновият режим е неоспорим факт, който провиждат през последните месеци и самите руснаци. Страната е доведена до икономически крах, души я финансова криза и тежка инфлация, обедняването е тотално, а корупцията е превърната в политика на кремълския елит. Но през идеологическите очила на Държавна сигурност няма как да не виждаш потъналата в благоденствие Русия, която командва света! Старата комунистическа разведка е съвсем „наясно” и по темата за намесата на Русия в изборите на САЩ. Генералът е направо категоричен, че всичко това е изфабрикувано от ЦРУ. „В този скандал се премълчават много факти. В ЦРУ същества мощна структура, която работи в областта на кибершпионажа. В това управление има специален отдел, който може да имитира почерка на хакери, работещи в различни краища на света. ЦРУ е в състояние да провежда мероприятия копирайки тези почерци и да възлага вината за стореното върху тях. Но да се твърди, че Русия е спечелила изборите за Тръмп е глупаво. Това е пропагандистка операция.” За войната в Сирия и използването на химически оръжия по думите на Бояджиев основен провокатор естествено е САЩ. „По информация на руското разузнаване подобна провокация(с химически оръжия, б.р.)се подготвя. Русия даде ясен сигнал на опонентите си, че няма да търпи подобно нещо. Няма да има пряк сблъсък, но ракетите, изстреляни от американски кораби, ще бъдат сваляни.” Възпитаникът на КГБ не подминава в интервюто си и темата за България, която по негово мнение се появява на глобалната сцена не много успешно, визирайки вероятно евроатлантическата й ориентация. „България е на кръстопът, за съжаление, тя не води достатъчно балансирана политика по отношение на Русия. В същото време, не мисля, че и Русия води по отношение на България конструктивна политика. Между нашите народи има здрави исторически, културни и религиозни връзки, които се поддържат от българския народ, от народа, а не от управляващите. Българският народ е много близък на руския и те не трябва да страдат от това, че на правителствено ниво това не се разбира. За съжаление, именно народът страда от това, че политиците слушат команди, а не търсят диалог помежду си. Надявам се, че тази ситуация ще се промени, защото именно народът определя развитието на държавата”, казва Бояджиев, говорейки авторитетно от името на народа. Той се жалва пред руската медия, че усещал върху себе „последствията от стратегически разузнавателни операции срещу СССР, разработвани в продължение на десетилетия”. Жалко е, че Тодор Бояджиев говори пред руснаците, като човек, на който демокрацията в България му е отнела много и едва ли не е нейна жертва, както преди години се беше обявил за жертва на комунизма.  Биографията му през последните 30 години обаче показва съвсем различна проекция – след пребиваването като резидент в САЩ, се издига до главен секретар на МВР, получава званието генерал, става депутат от БСП, а в годините на масовата приватизация е в ръководния екип на холдинга на приватизационния фонд „АКБ Форест”, на разследвания от прокуратурата олигарх Николай Банев. Бояджиев е и в управата на негови фирми, разкостени и фалирани от червените капиталисти. Семейството на генерала пък се слави с успешен бизнес, а той самият се окичил, че е българският Ким Филби.", "date": "2018.11.24", "title": "Българският Ким Филби, съучастник на Банев  твърди, че Украйна е накиснала Русия за Скрипал"}
{"url": "https://www.faktor.bg/bg/articles/ukrainski-organizatsii-shte-poiskat-i-balgariya-da-priznae-gladomora-v-ukrayna-za-genotsid", "text": "Паметта на жертвите от големия глад в Украйна преди 85 години беше почетена в София от сдружението на украински организации \"Мати Украйна\". Олена Коцева от организаторите определи гладомора като геноцид на украинската нация, извършен от ръководството на Съветския съюз, за да бъде ликвидирана украинската съпротива срещу тоталитарния комунистически режим.  \"Апелираме към българските власти, към българския парламент -  ще внесем такава молба в парламента - и България да признае гладомора в Украйна за геноцид срещу човечеството, защото и нашите българи, които са живели тогава в Украйна, са дали жертви\".", "date": "2018.11.24", "title": "\"Мати Украйна\" ще поиска и България да признае Гладомора за геноцид"}
{"url": "https://www.faktor.bg/bg/articles/haralan-aleksandrov-vizhdame-organizirano-maltsinstvo-koeto-nalaga-agresivno-svoite-iskaniya-bez-da-se-pita-tihoto-mnozinstvo", "text": "Не виждам общ профил на протестиращите. Бунтът е нещо изключително разрушително. Слава богу в България в това отношение сме доста кротки.  Има героична представа за бунт.  Случват се хора, които имат колективни проблеми и търсят решение. Ако властта не откликваше на исканията им, нямаше да седят нещата така. Това е форма на пряка демокрация, каза в предаването \"Офанзива с Любо Огнянов\" на Канал 3 социалният антрополог Харалан Александров.  \"Обществото е доста разтревожено и това не е само в България. Хората се чувстват все по-изолирани и изгубени. Няма такова нещо като класов интерес, например. Има много различни групи, които трансформират гнева с искания на протестите\", каза още той.  \"Би могло да се направи паралел с протестите във Франция. Това, което става там обаче повече прилича на бунт. Структурата на Париж е направената така, че да не могат да се строят барикади - много по-различна гражданска култура. България е кротка и има общество, което винаги гледа да си реши проблемите с договаряне и компромиси. Чрез социалните мрежи става възможен и отдушник. Склонни сме да ползваме властта за обвинения, за това, че например чиновникът се е държал зле с нас. Много от проблемите намират своите решения. Например майките започват да получават това, което искат. Комуникацията между обществото и властта е превърната в директен разговор. Нормалното е да се ползва тази обратна връзка, в по-ниските нива на администрацията и премиерът според мен трябва да се намеси\", категоричен беше Александров.  \"Аз не искам смяна на системата, защото сме в демокрация и смятам, че тя функционира достатъчно добре. В тези протести има организирано малцинство, което налага донякъде агресивно, със сигурност гласовито, своите искания и принуждава властта да се съобрази с тях, без да се пита тихото мнозинство. Чух много повече хора, които са разгневени и раздразнени не от правителството, а от това, че не могат да се придвижват свободно по улиците. Но може би  около мен има само такива хор - които работят\", заяви анализаторът.", "date": "2018.11.24", "title": "Харалан Александров: Организирано малцинство налага агресивно своите искания, без да се пита \"тихото мнозинство\""}
{"url": "https://www.faktor.bg/bg/articles/hakeri-zaplashiha-s-ataka-saytove-na-institutsii", "text": "Нова група, представяща се като „анархистите\", съобщи предварително с електронни писма до медиите, че ще блокира сайтове на институции. Хакерите не посочват мотиви за атаката, предаде бТВ.   Те обявиха, че планират да атакуват страницата на БСП в интернет, но тя остана достъпна. Сайтът на Министерството на правосъдието е недостъпен, съобщиха от ведомството следобед  и посочиха, че се работи над отстраняването на проблема. Последното съобщение на групата гласи: „Здравейте! Днес атаките ще приключат в 17:22ч. Ние смятаме, че им е достатъчно за днес! #an4rchy #анархистите” Първата заплаха беше към БСП: „Здравейте, липсвахме ли ви? Днес от 14:30ч. ще ударим сайта на БСП, отново! Г-жо Радева, купихте ли си рокля? #An4rchy #АНАРХИСТИТЕ Последваха още няколко заплашителни мейла. „Здравейте, започнахме атака и срещу сайта на министерството на правосъдието!\" #an4rchy #АНАРХИСТИТЕ „Здравейте, атакуваме и сайта на народното събрание!\" #an4rchy #анархистите „Здравейте, атакуваме и сайта на министерството на икономиката! Специални поздрави към г-н Караниколов!\" #An4rchy #АНАРХИСТИТЕ", "date": "2018.11.24", "title": "Хакерска атака: Г-жо Радева, купихте ли си рокля? #An4rchy #АНАРХИСТИТЕ"}
{"url": "https://www.faktor.bg/bg/articles/politika/na-vseki-kilometar/gladomor-i-savetska-lyubov-po-ukrainski-ili-retseptata-na-stalin-za-genotsid-chrez-glad", "text": "За историята на този героичен народ не ни беше позволено да знаем почти нищо през годините на комунистическия режим. Внушавано бе, без много обяснения и подробности, че те са нещо като руснаците, даже, че са някакви стари руснаци - потомци на Киевската Рус. Съществуването на Украинската съветска република се обясняваше с голямата демократичност и свобода в СССР. Борбата за национална независимост на украинския народ и проведения сталинов геноцид бяха старателно укривани от комунистическата власт, а нейните наследници от БСП отказаха да признаят разкритите ужасни престъпления дори когато стана ясно, че сред жертвите има и хиляди българи. Да погледнем в историята… До Първата световна война по-голямата част от украинските земи са в състава на Австро-Унгария и по-малка част в Руската империя. Още преди края на войната, през януари 1918 година, в Киев е свикано народно събрание, което провъзгласява обединена и независима украинска държава. Успява да отблъсне болшевишките нападения и временно удържа властта. В резултат на претърпените тежки поражения от германската армия правителството на Ленин капитулира и е принудено подпише Бресткият мирен договор на 3 март 1918 г. Четиристранния съюз на Германия, Австро-Унгария, България и Турция печели войната на Източния фронт и Украйна отново е включена в състава на Австро-Унгария. Украинскитe патриоти под ръководството на Евгений Коновалец и Симон Петлюра се вдигат на борба този път против хетман Скоропадски, поставен начело на страната от Берлин и Виена. След поражението на Четиристранният съюз и края на войната, части от украинската територия са дадени на Румъния и на новосъздадените държави Полша и Чехословакия. Войските на хетманите Петлюра и Коновалец продължават да се сражават за националната независимост едновременно срещу Червената армия и белогвардейците на Деникин. Коновалец е заловен от поляците и изпратен в лагер, но Петлюра не се отказва. През 1920 година започва съветско-полската война и хетманът присъединява своите полкове към полската армия давайки си сметка, че болшевизмът е по-голямата заплаха. Въпреки разгрома, който претърпява Червената армия в битката при Варшава и сключването на изгодния за Полша мирен договор, Украйна не получава мечтаната независимост. Полша присъединява нейните западни територии и с добавка от 48 милиона златни рубли компенсации забравя за другите оставащи под съветска власт украински земи. Петлюра оглавява правителство в изгнание и след митарства по няколко държави се установява в Париж. Там, по Сталинова поръчка, е застрелян на улицата през 1926 година. След неговото убийство Коновалец създава Организацията на украинските националисти (ОУН), обединява различните националистически формирования и започва да развива нелегална дейност в Украйна и активна политическа дейност в различни европейски страни. Убит е през 1938 година в Ротердам лично от генерала от НКВД Судоплатов по заповед на Сталин. Междувременно Сталин решава да унищожи всякаква мисъл за непокорство в Съветска република Украйна като  С изпълнението на плана \"Гладомор\" са натоварени главният народен комисар Молотов, секретаря на ЦК Каганович и други висши сановници от коридорите на Кремъл. Така през годините 1932-33 на селяните е отнета цялата реколта и домашните животни. Опустошените села са поставени под пълна блокада и изолация от специалните части на НКВД получили заповед да разстрелват всеки, който се опита да ги напусне. Всеки решил се да проникне в тези региони бива обявяван за шпионин и враг на СССР. В резултат на проведената операция \"Смърт чрез глад\" загиват между 4.5 и 8 милиона(!!!) души при 29 милиона население на републиката по това време. Половината от загиналите са деца на възраст между 6 месеца и 17 години. Избити са и повече от 100 хиляди украински българи! Притежателите на здрави нерви могат да видят потресаващи кадри в Интернет. Въпреки проведения Гладомор, украинските националисти не се отказват от главната цел - да видят своята страна независима и свободна от болшевизъм. След убийството на Коновалец ръководството на организацията се поема последователно от Андрий Мелник и Степан Бандера. Сключеният през 1939 година пакт между Сталин и Хитлер, тяхната съвместна война срещу Полша и последвалата подялба на нейната територия оставят Украйна изцяло в съветско владение. Бандера, който първоначално се бори срещу полската окупация на западните земи, решава да използва започналата нова война между Германия и Съветският съюз. На 30 юни 1941 година, само 8 дни след началото на бойните действия, той провъзгласява възстановяването на Украинската държава. Появата на такава държава не влиза в сметките на Хитлер, още по-малко, ако е създадена без личното му одобрение. Фюрерът незабавно разпорежда арестуването на Бандера и близките му сподвижници. Хвърлени са в лагера Заксенхаузен, където прекарват до есента на 1944 година, когато са освободени от американската армия. Недоволен от новото разделение на Европа, Бандера отново подхваща борбата срещу Кремълския комунизъм. Сплотява организацията, създава регионални структури и бойни групи в украинските земи. През октомври 1959 година пред входа на жилището му в Мюнхен е прострелян в лицето от съветски агент със специален пистолет впръскващ цианкалий. Смъртта му е обявена впоследствие от директора на КГБ Крючков за едно от последните убийства извършени зад граница. Изглежда Крючков забравя убийството на писателя Георги Марков извършено с отровна сачма 19 години по-късно. Преди 4 години президентът Виктор Ющенко присвоява посмъртно на Степан Бандера званието \"Герой на Украйна\" и го награждава с най-високото отличие \"Ордена на Държавата\". През годините на Втората свтовна война в преследването и избиването на евреи участват и украинци организирани в така наречените Зондеркомандо. Това са долни, зловещи престъпления, които не подлежат на никакво оправдание. Дело са на лица от почти всички европейски националности с изключение на България и Дания. През последните години обаче се правят опити, включително от телевизионния екран  за участието на техните бащи и дядовци във военните операции срещу СССР. Каква е истината? Едва през април 1943 година когато Райхът започва да се задъхва на всички фронтове, по искане на Химлер е създадена украинската 14 бойна СС дивизия \"Галиция\". Тя не е изключение, доброволчески бойни СС дивизии са сформирани в почти всички европейски държави доминирани от Райха дори в известните с пацифистките си нагласи Дания, Холандия и Норвегия. По-интересно е желанието на украинците останали под германска окупация да се включат във войната. За обявените 13 000 места кандидатстват 80 000 младежи, т.е. по 6 души за едно място! Питам се, ако Сталин беше изтребил милион и половина българи, колко ли наши млади момчета биха се записали доброволци във войната срещу болшевишкия терор? Този израз на народна обич към сталиновия режим не остава забравен. След капитулацията на Германия освен познатата практика на разстрели и изпращане в сибирски лагери е подновена и технологията на гладомора. По данни на официалната съветската медицинска статистика, през 1946-47 година над 1.5 милиона украинци са диагностицирани с тежка телесна дистрофия в резултат на глад. Точният брой на загиналите не е известен, но се измерва със стотици хиляди. В същото време съветският държавен резерв разполага с над 10 милиона тона зърно отгледано предимно на украинска земя. Едва след избирането на Ющенко за президент през 2005 година, света започна да научава подробности за извършените зверства.  от Европейския съюз с резолюция на Европарламента от 23.10. 2008 година както и от множество държави по света. Ако някой си мисли, че България е сред тях, не е познал, много се е объркал. На управляващото тогава правителство на Станишев и през ум не му е минавало да признае престъпление хвърлящо сянка върху светлия образ на Русия, дори да е Сталиновата. Очевидно и убийството на 100 хиляди етнически българи не е аргумент за помръкване на старата партийна любов. Украйна не е присъединявана към СССР или друга държава чрез избори или по друг доброволен начин. Разкъсвана е на парчета по принципа кой каквото може да докопа като територия и природни богатства. Нейното население никой не го е питал. Убивано е, или е пращано в лагери и затвори когато е изразявало изконното си право на свобода и самоопределение. Задавам си въпроса дали ваденето на СС скелети и замерянето с кал на новата украинска демокрация от дейци на нашата бивша комунистическа партия не е пропагандна подготовка за забавяне на европейското развитие на страната? Как се сетиха за една от десетките СС дивизии вместо за избитите българи не питам. Явно важен е пълният синхрон с настоящата московска артикулация използваща думите \"терористи\" и \"метежници\" за украинците отхвърлили опеката на Русия. Остава да видим ще бъдат ли отново изпробвани старите кремълски технологии - спиране на газовите доставки и суровините за промишлеността, предизвикване на недоимък и етническо противопоставяне с последващи опити за откъсване на територии.", "date": "2018.11.24", "title": "Гладомор и съветска любов по украински или рецептата на Сталин за геноцид чрез глад"}
{"url": "https://www.faktor.bg/bg/articles/angel-dzhambazki-siderov-nikoga-ne-e-kazval-che-iska-da-vodi-evrolistata", "text": "Кой ще води евролистата за предстоящите избори, ще се реши в местните структури на ВМРО, чрез вътрешни избори, в която гражданите да подредят листата. Волен Сидеров никога не е казвал, че иска да води листата. Но не това е важно. По-важният въпрос е как ще се отиде на тези избори. Трябва да бъдем във формат Обединенин патриоти. Това заяви Ангел Джамбазки пред БНТ, евродепутат от ВМРО.  Когато направихме коалицията, си говорехме, че трябва да избегнем това, което се случи с Реформаторския блок. Надминахме ги по безсмислени скандали, но продължаваме да създаваме смислени за държавата неща, каза още Джамбазки и добави: \"Ние трябва да сме съмишленици и да се борим да направим нещата, които трябва да бъдат свършени.\" Според Джамбазки темата за българите в чужбина е сред най-болните за патриотите. Той коментира и скандала с издаването на фалшиви документи за получаване на българско гражданство. \"Изпълняваше се политическа поръчка - да се спира получаване на гражданство от македонски граждани, а да се дава на турски\", посочи евродепутатът. По повод изнесените от Николай Бареков данни, че той е направил нещо като \"патриотичен донос\" до евродепутатите в Европейския парламент, Джамбазки заяви: \"Това е една непочтена атака, идва от мой колега в Европарламента, който се опитва да всява разкол. Няма да му споменавам името, защото сигурно сега седи и напира за отговор по телефона в студиото. Извинявам се на Сидеров, ако се чувства засегнат. Той не беше цел на разтговора. Интригантът успя да постигне резултата и да направи внушение.\"  На въпрос за оградата по границата с Турциа, Джамбазки заяви: \"Оградата е гордост на Симеонов, но тя е политическа гордост.\"", "date": "2018.11.24", "title": "Ангел Джамбазки за \"патриотичния донос\": Моят колега интригант в Европарламента успя да постигне внушение"}
{"url": "https://www.faktor.bg/bg/articles/mark-karltan-smit-rusiya-e-po-golyama-zaplaha-za-velikobritaniya-ot-al-kaida-i-islyamska-darzhava", "text": "Русия сега е безспорно по-голяма заплаха за сигурността на Великобритания и съюзниците й от радикални ислямистки групировки като Ал Каида и \"Ислямска държава\", заяви шефът на генералния щаб на британските сухопътни сили генерал Марк Карлтън-Смит в интервю за в. \"Дейли телеграф\", цитирано от ТАСС. Освен че представляват конвенционална военна заплаха, руснаците постоянно се стремят да подкопаят Запада с развиване на нови умения за водене на война в неконвенционални области като киберпространството и Космоса, заявява Карлтън-Смит. \"Русия днес безспорно представлява далеч по-голяма заплаха за националната ни сигурност от заплахите, произтичащи от ислямски радикални групировки като Ал Каида и ИД\", казва генералът в първото си интервю, откакто през юни встъпи в новата си длъжност. Великобритания и съюзниците й не бива да стоят безучастни пред идващите от Русия заплахи и да ги оставят без отговор, заявява Карлтън-Смит. \"Най-важният отговор в обичайните видове въоръжение е да продължи укрепването на потенциала и съгласуваността на действията на НАТО\", казва той. Британският генерал реагира скептично към предложението на френския президент Еманюел Макрон за създаване на единни европейски въоръжени сили, както и към всяка друга инициатива, която по думите му би отслабила ефективността на НАТО. Опора на европейската сигурност е именно Северноатлантическият алианс, смята Карлтън-Смит.", "date": "2018.11.24", "title": "Марк Карлтън-Смит: Русия е по-голяма заплаха от \"Ал Каида\" и \"Ислямска държава\""}
{"url": "https://www.faktor.bg/bg/articles/novini/balgariya/marsh-za-pravosadie-v-podkrepa-na-lozan-panov-yvancheva-i-petrova", "text": "Днес в 12 часа от НДК тръгва Марш за правосъдие, който ще премине по бул. „Витоша” до съдебната палата. Инициатори са Инициатива „Правосъдие за всеки”. „Трябва да подкрепим смелата позиция на председателя на Върховния касационен съд Лозан Панов и да поискаме справедливост и защита на човешките права на задържаните от седем месеца в ареста Десислава Иванчева и Биляна Петрова!”, заявяват организаторите. Те призовават участниците да носят със себе си по едно листче или картон, на което просто да е изписано \"Свобода и Право\"!  „Защото, както казва в края на речта си съдия Панов: \"В последно време, докато слушам шума на тишината, често си припомням една прекрасна мисъл на Чърчил, който казва: \"Онези, които избраха демокрацията вместо хляба, днес ядат 300 вида хляб, а тези, които избраха хляба вместо демокрацията, днес нямат нито демокрация, нито хляб.\" Вие избирате от кои да бъдете”, призовават от „Правосъдие за всеки”. Според организаторите целта на марша е да се поставят въпросите: #КОЙ заменя Правосъдието с правообслужване и в чия полза? Защо чувството за справедливост тотално изчезна в българското общество? Връщаме ли се към мрачните години на тоталитарните практики и правосъдие?! Имаме ли Правосъдие за всеки или поръчково правообслужване? Неудобните са специални обвиняеми в специализираните прокуратури и съдилища на властта, които по същество са си извънредни юрисдикции, обслужващи прокуратурата, която все по-явно прислужва на олигархията.", "date": "2018.11.24", "title": "Марш за правосъдие в подкрепа на Лозан Панов, Йванчева и Петрова"}
{"url": "https://www.faktor.bg/bg/articles/hilyadi-chehi-protestiraha-sled-kato-pravitelstvoto-otselya-sled-vot-na-nedoverie", "text": "Хиляди чехи протестираха в Прага, след като правителството оцеля от вот на недоверие, който имаше за цел да свали замесения в разследване за измама премиер Андрей Бабиш, предаде Ройтерс. Резултатът от този вот бе очакван, тъй като по-рано тази седмица социалдемократите, които са коалиционен партньор на Бабиш, както и комунистите, заявиха, че няма да гласуват недоверие на премиера. Въпреки това хиляди души се включиха в протестите в историческия център на столицата, скандирайки \"Искаме честно правителство\" и други лозунги. Някои демонстранти носеха транспаранти с искане за оставка на Бабиш. Бабиш е разследван за измами с европейски субсидии за стопанство, което той прехвърлил на свои родини, в това число и на сина си Андрей Бабиш-младши. Неотдавна синът на Бабиш каза на репортери, че нарочно е бил държан в Крим, за да не бъде разпитван по случая с измамата. Бабиш отрича да е извършил нещо нередно и казва, че синът му е психически болен и че е бил в Крим доброволно. Социалдемократите, които имат петима министри в кабинета, се въздържаха при гласуването на вота на недоверие, след като напразно призоваха Бабиш да напусне поста и да предложи приемник от своята партия АНО.", "date": "2018.11.24", "title": "Хиляди чехи протестираха след неуспешния вот на недоверие към правителството"}
{"url": "https://www.faktor.bg/bg/articles/novini/balgariya/otbelyazvat-v-sofiya-85-ta-godishnina-ot-gladomora-i-izbivaneto-na-100-hil-tavriyski-balgari-ot-stalin-i-sssr", "text": "Днес сдружението на украинските организации в България  (СУОБ) «Мати Украйна»  ще отбележи 85-та годишнина от Гладомора и избитите невинни жертви от режима на Сталин и съветска Русия. Инициаторите канят всички граждани да се включат в инициативата  «ЗАПАЛИ СВЕЩ» като запалят по една свещ в памет на загиналите. Възпоменанието ще се проведе на пешеходната зона до храма „Света Неделя” в София. Гладоморът е геноцид на украинската нация, осъществен от ръководството на Съветския съюз с цел окончателна ликвидация на украинското съпротивление на тоталитарния комунистически режим, усмиряване на украинците и спиране на техните опити да построят независима от Москва Украинска държава. През 1932-1933 година от глад, изкуствено създаден от ръководството на  Съветския съюз загиват от 7  до 10  милиона души на територията на Украйна. По-голямата част от документи и отчети и до ден днешен се  намират в архивите на Москва и са недостъпни за учени и историци.  Чрез пълното нсилствено отнемане на всички хранителни продукти Кремъл осигури условия за унищожаване на част от украинската нация. С постановлението на ЦК ВКП(б) и Раднаркома на СССР от 22 януари 1933 година украинците са блокирани в рамките на територия, на която има глад, забранено им е заминаване в други региони с цел купуване на храна. Подобни решения не се прилагат в нито един друг административен регион СССР или република.    Гладоморът – това не е само липсва на храна, това са  и 66 тона злато, 1439 тона сребро, диаманти, антиквариатни ценности, които съветите са получили от населението на Украйна, предадено от гладни хора, които са се  опитвали  да оцелеят, да спасят не само своето семейство, но и своите съселяни от  Трагедията на украинския народ от 1932-1933г. е и българска трагедия Счита се, че по  времето  на двата Голодомора от 1921-1923 г. и 1932-1933 г. българите в Таврия дават общо около 30 000 жертви. Поне 20 000 души са измрелите по време на \"Великия глад\" от 1932-1933г. Демографският удар върху българските селища в Таврия от глада е голям, но те не изчезват. Съгласно най-новите  изследвания,  вследствие на Голодомора жителите на българските села са намалели през тези страшни години от 60% до 80 %. През зимата на 1946-1947 г. сталинската власт организира нов следвоенен Голодомор и в Бесарабия (Молдова и Одеска област на Украйна), при който умират над 70 000 етнически българи. Така общо в трите сталински Голодомора по приблизителни данни умират около 100 000 бесарабски и таврийски българи, което е около 1/3 от техния брой.  През 2006 година със Закона на Украйна «За Гладомора в Украйна през 1932-1933 година» изкуственият глад бе признат за геноцид срещу украинския народ. През 2010  година с постановлението на Апелационния съд на град Киев е доказан геноциден характер на Гладомора, а съответно и намерението на Сталин, Молотов, Каганович, Постишев, Чубар, Хатаевич, Косиор да унищожат част от украинската нация.   Европейският парламент призна Гладомора за престъпление срещу украинския народ и срещу човечността. Съответна резолюция бе одобрена на 23.10.2008 година.", "date": "2018.11.24", "title": "Отбелязват в София 85-та годишнина от Гладомора и избиването на 100 хил. таврийски българи от Сталин и СССР"}
{"url": "https://www.faktor.bg/bg/articles/temenuzhka-petkova-ako-bade-realiziran-turski-potok-shte-imame-pechalba-za-20-godini-nad-4-miliarda-leva", "text": "Чакаме официална информация от Русия за \"Турски поток\". Не сме спирали да работим по проекта, разработваме различни планове за преминаване на газ през България. На срещата между Бойко Борисов и Путин \"Турски поток\" беше сред обсъдените теми. Това заяви енергийният министър Теменужка Петкова по Нова телевизия. \"Европейските правила предвиждат да се проведат пазарни тестове, които минават през няколко фази. После се определя тарифата и регулаторът - така се гарантират приходите. Няма нищо притеснително, никой няма да направи нещо, което да накърни интересите на България\", каза още тя. \"Ако бъде реализиран такъв проект, ще имаме печалба за 20 години над 4 милиарда лева. Имаме желание \"Турски поток\" да носи приходи дълги години\", поясни енергийният министър. \"Когато става въпрос за такъв тип проекти, то ние трябва да го гледаме от финансово-политическа точка\", допълни Петкова. \"Ако има нарушения по проекта АЕЦ \"Белене\", трябва да има последствия и наказани\", категорична е министърката.", "date": "2018.11.24", "title": "Теменужка Петкова: Ако бъде реализиран \"Турски поток\", печалбата за 20 години ще бъде над 4 милиарда лева"}
{"url": "https://www.faktor.bg/bg/articles/strelba-vav-florida-s-ubiti-i-raneni", "text": "Тази нощ в близост до магазин в американски град Браунсвил, Флорида, е открита стрелба. Двама души са убити, а други двама - ранени. Това съобщи Маями Хералд, цитиран от БГНЕС. Полицията в Маями съобщава, че изстрелите са били отправени към малка тълпа до „Хийт Фуд Март“ на 27-мо авеню. Магазинът се намира в близост до жилищен комплекс. Ранените са хоспитализирани. Полицията започна разследване на случая. Няма информация за задържани.", "date": "2018.11.24", "title": "Стрелба във Флорида с убити и ранени"}
{"url": "https://www.faktor.bg/bg/articles/oblachno-no-bez-valezhi", "text": "Днес до обяд облачността над по-голямата част от страната ще е значителна, но ще е без валежи. Ще е почти тихо, в низините и котловините - мъгливо. Около и след обяд ще се появи слаб вятър юг-югозапад и с него ще настъпи по-съществено намаление на облачността и подобрение на видимостта. Максималните температури ще са от 2-3° в Северозападна България, където ще има трайни мъгли, до 12-13° в крайните югозападни райони, за София – около 8°, съобщи „Фокус” . Атмосферното налягане ще се понижи, но ще остане по-високо от средното за месеца. Над Черноморието облачността ще е променлива, по-значителна преди обяд. Ще духа предимно слаб северен вятър, който след обяд ще се ориентира от юг. Максималните температури ще са 7-9°. Температурата на морската вода е около 12°. Вълнението на морето ще е 1-2 бала. Над планините, в ниските части, преди обяд ще е предимно облачно и мъгливо, но около и след обяд облачността и там ще се разкъса и намалее. Предимно слънчево ще остане през целия ден по високите планински части. Ще духа слаб западен вятър. Максималната температура на височина 1200 метра ще е около 7°, на 2000 метра – около 1°.", "date": "2018.11.24", "title": "Облачно, но без валежи"}
