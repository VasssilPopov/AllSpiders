{"url": "https://www.faktor.bg/bg/articles/koshmar-v-albaniya-10-trusa-za-9-chasa", "text": "Земетресение с магнитуд 3,7 по скалата на Рихтер беше регистрирано на 23 км северозападно от Тирана. Това съобщи Европейския средиземноморски сеизмологичен център. Земетресението е регистрирано в 18:36 часа местно време. Епицентърът е бил на дълбочина 8 км. Засега няма данни за жертви и разрушения. По-рано от сутринта досега в същия регион за период от девет часа бяха регистрирани още девет труса като най-силният бе с магнитуд 4,9 по скалата на Рихтер. Останалите - между 2.2 и 3.7 по скалата на Рихтер.", "date": "2018.07.04", "title": "Кошмар в Албания - 10 труса за 9 часа"}
{"url": "https://www.faktor.bg/bg/articles/novini/balgariya/direktorat-na-alfa-risarch-v-momenta-gerb-nyama-alternativa", "text": "По отношение на политическите партии ГЕРБ запазва позициите си на първа политическа сила, като за периода на председателството си прибавя 1,5% допълнителни нови привърженици – 24,5%, обясни тя. БСП е втора политическа сила с 20%. Димитрова подчерта, че проучването е направено на база различни компоненти и аспекти от управлението. По думите ѝ се наблюдава устойчиво утвърждаване на ГЕРБ в коалициите, които сформира, и отслабване на малкия коалиционен партньор. Причините понякога са, че те се опитват да станат по-забележими, да привлекат вниманието към себе си, в повечето случаи са съставени от няколко по-малки партии, в които се наблюдава разцепление на позициите на по-късен етап, уточни тя. ВОЛЯ е големия губещ според проучването. Димитрова заяви, че за момента обединението „Демократичната България” показва оптимистични резултати, но трябва да работи много ако иска да даде сериозна заявка за изборите. Лидерите са безспорно много важни за всяка политическа система, каза тя. У нас президентът остава с най-висок рейтинг на доверие – 54% като все пак се наблюдава спад в нагласата към него от първото тримесечие. Той е много активна личност и може би това се оказа нож с две остриета, смята тя. Бойко Борисов върви в добра посока – позитивните нагласи към него нарастват, допълни Боряна Димитрова.", "date": "2018.07.04", "title": "Директорът на „Алфа рисърч”: В момента ГЕРБ няма алтернатива"}
{"url": "https://www.faktor.bg/bg/articles/novini/svyat/priyateli-na-otrovenite-kato-skripal-britantsi-stanaha-kato-zombita-izdavaha-stranni-zvutsi-a-na-ustata-im-izleze-pyana", "text": "Състоянието на мъжа и жената, които се отровиха с неизвестно вещество в дома си в британския град Еймсбъри на 30 юни, остава критично. Пострадалите са 40-годишният Чарли Роули и 44-годишната Доун Стърджис, майка на три деца.  Двамата са хоспитализирани в Солсбъри.  Еймсбъри се намира близо до Солсбъри, където през месец март в безпомощно състояние до пейка бяха открити бившият служител в руското ГРУ Сергей Скрипал и дъщеря му Юлия, съобщава местната полиция. По данни на полицията, жената е живяла в Солсбъри на 100 метра от мястото, където бяха отровени Скрипал и дъщеря му. Следователите проучват подозрителното вещество, открито в дома на пострадалите.  Случилото се не представлява сериозна заплаха за общественото здраве, съобщи представител на организацията Public Health England.   Позовавайки се на лекарите, The Sun съобщава, че симптомите на двойката от Еймсбъри са сходни с тези на семейство Скрипал. Техни познати твърдят, че те са станали като зомбирани и са започнали да издават странни звуци. Очите им почервенели, а по устата им се появила пяна. По думите на очевидци, на пострадалите им станало зле, след като пипнали някакъв предмет в парка в Солсбъри. Няколко места в Еймсбъри, които двойката е посещавала часове преди инцидента, са отцепени от полицията. Сега специалистите установяват дали двамата не са се натъкнали на остатъци от нервно-паралитичното вещество от класа на „Новичок”.  Към момента не е известно двамата да са имали някаква връзка с Русия или със спецслужбите.", "date": "2018.07.04", "title": "Приятели на отровените като Скрипал британци: Станаха като зомбита, издаваха странни звуци, а на устата им  излезе пяна"}
{"url": "https://www.faktor.bg/bg/articles/novini/svyat/izvanredno-kola-se-vryaza-v-peshehodtsi-v-sochi-ima-zaginal", "text": "Местен жител на 63 години почина, а други трима души са в болница, след като лека кола се качи на тротоара и блъсна пешеходци в Сочи.  Това предаде Ройтерс, като се позова на съобщение на полицията в руския град, където където се играят част от мачовете от Световното първенство по футбол. Според разследващите първоначалните признаци сочат, че шофьорът е заспал зад волана.", "date": "2018.07.04", "title": "Извънредно! Кола се вряза в пешеходци в Сочи, има загинал"}
{"url": "https://www.faktor.bg/bg/articles/balgariya-ima-novi-poslanitsi-v-shvetsiya-i-gartsiya", "text": "Валентин Порязов е новият посланик на България в Гърция. До момента той е оглавявал дипломатическата мисия на страната в Швеция. Неговата позиция в Стокхолм пък поема Иван Павлов. Двамата бяха представени пред комисията по външна политика на Народното събрание. Порязов е Кавалер на Ордена на честта на Република Гърция, показва биографията му в сайта на Министерството на външните работи. Преди да стане посланик в Швеция той е бил зам.-министър на външните работи, посланик в Дания и Нидерландия, а първата му служба извън България е втори секретар в посолството в Атина.", "date": "2018.07.04", "title": "България с нови посланици в Швеция и Гърция"}
{"url": "https://www.faktor.bg/bg/articles/novini/balgariya/georgi-harizanov-prichinite-rumen-radev-da-e-zavisliv-i-ozloben-kam-kabineta-na-borisov-sa-zad-kadar", "text": "Критичното изказване вчера на държавния глава Румен Радев по отношение на българското европредседателство поставя въпроса - има ли признаци на опит за дестабилизация на правителството? Според анализатора от Института за дясна политика Георги Харизанов тези симптоми са факт.  Той е категоричен, че в случая става дума за лични неудовлетворености на Румен Радев и хора свързани с него. Изказването на Радев е обявяване война на истината и на фактите. Това поведение на президента не може да бъде коректив. Можем да гадаем само, кои са неудовлетвореностите, които предизвикват тази истерия в президента. Вероятно намалялата върволица от хора, които желаят да правят президентска партия, вероятно провалилата се сделка с шведските самолети \"Грипен\" и т.н. Можем само да гадаем, какво го докара до тази тежка истерия, за да предприеме тази война срещу правителството. Претенцията на президента трябва да бъде реципрочна на това, което може и реално е показал. Той имаше цялата власт и изпълнителна, и президентска. Показаното в този период на служебното правителство не показа някакво високо ниво, защо сега трябва да се изказва като последна инстанция и да вързва кусури на сегашните управляващи. Видяхме как изглежда изпълнителната власт под диктовката на Румен Радев. Причините този човек да е завистлив и озлобен са зад кадър. Радев дължи много отговори на обществото. Трябва да каже, защо играе срещу истината и обективните успехи на сегашното правителство. При цялата си спорност дори Георги Първанов имаше някакво усещане за авторитет, независимо от скандалите. Тогава имаше уважение между институциите, сега то изчезна, коментира още Харизанов.", "date": "2018.07.04", "title": "Георги Харизанов: Причините Румен Радев да е завистлив и озлобен към кабинета на Борисов са зад кадър"}
{"url": "https://www.faktor.bg/bg/articles/novini/balgariya/demokratsiyata-na-evropa-tryabva-da-bade-spasena-ot-inata-na-ideologicheskite-magareta-v-krayno-lyavo-i-v-krayno-dyasno", "text": "Споразумението между канцлера Меркел и вътрешния министър Зеехофер за изграждане на центрове, от които нелегалните имигранти да бъдат връщани в страните на първата им регистрация е пореден удар върху способността на Европа да се мобилизира и защити спрямо едно от най-сериозните предизвикателства на епохата, в която навлизаме - лавинообразното нарастване на стихийните потоци мигранти от \"третия\" към \"първия\" свят. Това споразумение се появи в последния възможен момент като отчаяна спасителна акция за оцеляване на Меркел като канцлер на Германия. Не е необходимо да си задълбочен експерт по миграция ,за да прецениш разумно - това споразумение   В Италия на власт дойде настоящето правителство в следствие на безотговорната политика на толериране на нелегалната миграция през Средиземно море, практикувана от предходния ляв кабинет в Рим. Неправителствени организации, включително - както се оказа - и трима зелени депутати от ЕП са организирали нелегален трафик на хора от бреговете на Африка към Европа, в резултат на което нови стотици хиляди нелегални имигранти са пристигнали в Италия. Днес правителството в Рим слага край на тази идеологическа вакханалия на левичарския \"мултикултурализъм\". В Гърция се случва нещо подобно - там правителството на Ципрас не прави дори и опит за да спре потока нелегални мигранти от Турция към гръцките острови. За временното устройване на тези имигранти Атина получава огромни суми от Брюксел. Испанският социалистически кабинет пое \"щафетата\" от падналите от власт свои другари в Рим - сега Мадрид приютява корабите, осъществяващи нелегален трафик на хора през Средиземно море. Зеехофер вижда всичко това и много добре знае, че голямата част от тези нелегални имигранти са се насочили към Германия - много вероятно към Бавария. През октомври на неговият ХСС ще се наложи да се пребори с анти-имигрантската политическа платформа на Алтернатива за Германия. Зеехофер очевидно предпочита, ако има поражение, то да е за Меркел, а не за него и за неговата партия. Ще видим какви ще бъдат резултатите от изборите в Бавария. Но със или без центровете за нелегални имигранти на немска земя, устойчивото връщане на мигрантския поток към страните на първа регистрация е напълно утопично. Оставяме настрана, че Италия, Австрия, а и България няма да вземат обратно тези мигранти - със или без регистрация. В България от власт ще падне всеки кабинет, който реши друго. Но нека допуснем, че Германия успее да ни наложи връщане на мигранти у нас. За колко време те ще пребивават тук? Преди време премиерът Борисов съобщи, че сме приели ЕДИН желаещ имигрант да се засели у нас, но той \"някъде изчезнал\". И другите ще изчезнат така. Дори да рухне изцяло крехката конструкция на Шенген, дори по всяка европейска граница да се издигнат бодливи огради с въоръжена охрана, дори Европа да се разпадне на съставните си национални части поради неразрешими конфликти по мигрантския въпрос, потоците от мигранти ще продължават да достигат заможните страни на запад и на север в Европа докато ВЪНШНИТЕ ГРАНИЦИ на континента не бъдат достатъчно добре   Защо губим години в празни приказки без да сме се заели с тази задача досега? Отговорът на този въпрос е ясен и единствен - поради магарешкия идеологически инат на левите европейски либерали - зелени, розови, червени и в цвета на дъгата - които са готови светът да се свърши, но техите мултикултурни утопии да докарат половин Африка в Европа да се осъществят на дело. Това е - идеологически фанатичен инат. Разбира се, има допълнителни фактори, произтичащи от този основен фактор - идеологическия   Политическият процес за разумно решаване на мигрантския проблем е блокиран, блокирани са административните решения, блокиран е здравият разум, който трябва да направи очевидни изводи от това, което се наблюдава в сферата на миграцията в Европа. Предлагат се и се обсъждат абсурдни варианти с \"квоти\" за мигранти. Зелено-червените активисти и депутати от ЕП ще превозват през море и суша в Европа нови и нови нелегални мигранти, а страните членки послушно ще приемат квоти. Ей такова \"перпетуум мобиле\" си измислиха в Берлин и в Брюксел - ако щете вярвайте, това е единственото нещо, което им роди политическата фантазия след екзодуса от 2015 г. Ако не бяха \"десните популисти\" от Вишеград - този перпетуум мобиле току виж щеше да проработи... Но за колко време щеше да проработи? Колко време още обикновените европейски граждани щяха да търпят мултикултурните утопии и идеологическия инат на управляващите Европа елити и да понасят нарастващото бреме на изтърваната нелегална миграция? На тази тема ще чуете безкрайни зелено-розови аргументи и съпротиви. Ама защо тгрябвало сега да повдигаме въпроса за миграцията, след като потока от мигранти намалявал. Е, слава Богу, намалява - значи сега трябва да чакаме отново да се увеличи, за да наблюдаваме как нови милиони маршируват през разградения двор Европа ли? Който бил срещу миграцията - той бил десен популист. Обратното - който подпомага с магарешния си инат нелегалната миграция, той усърдно предизвиква и кани десния радикализъм, популизъм и национализъм на власт в Европа. Още една мигрантска вълна - недай си Боже - и с либерална Европа е свършено. Не ме разбирайте криво - не е свършено само с левичарска, идеологическо-утопична, мултикултурна Европа. Свършено е с либералната демокрация в Европа. Колкото повече тласкате политическото махало в екстремума на левичарския магарешки инат - толкова по-голям шанс получавате махалото да се върне с максимална скорост в десния си екстремум. В екстремума на евроскептицизма, на разрушаването на Европа, на надигането на гневни вълни от антидемократична политика. Европа днес трябва да бъде спасявана. Интеграцията на Европа, демокрацията на Европа, разумът на Европа днес трябва да бъдат спасявани от ината на идеологическите магарета в крайно ляво и в крайно дясно. Решенията са ясни - те са на повърхността. Изобретяване на колелото отново не се налага - механизмите и инструментите за охрана на граница са известни - те трябва да се приложат по европейските външни граници. Ама не можело да се пази по море! Може, може, само си приберете малоумните активисти и депутати от Средиземно море - защото с трафика на хора те вършат престъпление. Как Австралия си пази морските граници? Колко нелегални имигранти има в Япония? Тези страни да не би да не са демократични? Демократични са, но разликата е, че там има повече отговорни политици и по-малко идеологически малоумници на власт. Длъжни сме да спасим единството на Европа - то не е собственост на левите либерали. То е ценност за огромното мнозинство от разумни хора на Стария континент. Днес овладяването на нелегалната миграция е ключът към оцеляването и бъдещия просперитет на обединена Европа. Време е циркът да свърши!", "date": "2018.07.04", "title": "Демокрацията на Европа трябва да бъде спасена от ината на идеологическите магарета в крайно ляво и в крайно дясно"}
{"url": "https://www.faktor.bg/bg/articles/novini/balgariya/ognen-ad-pozhar-bushuva-v-sklad-za-mebeli-v-ruse", "text": "Огнеборци гасят голям пожар в склад на мебелна фирма \"Стефани стил\", който се намира на бул. \"Тутракан\" в Русе. Пожарът е лумнал тази вечер. Помещенията се намират срещу Локомотивният и вагонен завод (ЛВЗ). Четири коли на Пожарната служба са на място в момента. Няма пострадали хора.  Очаквайте подробности.", "date": "2018.07.04", "title": "Огнен ад: Пожар бушува в склад за мебели в Русе"}
{"url": "https://www.faktor.bg/bg/articles/tramp-v-rechta-si-4-ti-yuli-nashata-svoboda-e-spechelena-s-kravta-potta-i-samozhertvata-na-amerikanski-geroi", "text": "В речта си по повод националния празник на САЩ днес президентът Доналд Тръмп пожела на американците приятно прекарване на празника и припомни специално героите, които според него са помогнали на страната да спечели независимостта си преди 242 години, предаде Асошиейтед прес. Тръмп публикува в Туитър кратък видеоклип, на който той и първата дама Мелания Тръмп отправят поздрави по случай Деня на независимостта, 4 юли. По-късно днес в Белия дом ще бъде организиран пикник за семейства на военнослужещи, последван от концерт и фойерверки на Националната алея. \"Нашата свобода е спечелена чрез кръвта, потта и саможертвата на американски герои\", заяви Тръмп.", "date": "2018.07.04", "title": "Тръмп в речта си за 4-ти юли: Нашата свобода е спечелена с кръвта, потта и саможертвата на американски герои"}
{"url": "https://www.faktor.bg/bg/articles/kitayskiyat-premier-li-katsyan-s-delegatsiya-ot-700-dushi-pristigat-v-sofiya", "text": "Само пет дни след края на Българското европредседателство София отново ще бъде домакин на международна среща от мащабен калибър – Седмата среща на формата „16 плюс 1“ - китайската инициатива, която набира скорост в страните от Централна и Източна Европа, членуващи в ЕС, плюс тези от Западните Балкани.  Ден преди своя старт визитата на Ли Къцян вече е забележителна с факта, че това ще е първото посещение на китайски премиер тук от 18 години. Дългата пауза е въпреки факта, че България е втората страна в света, признала Китайската народна република - на третия ден от нейното обявяване през 1949 г. Извън формата „16 плюс 1“ Къцян ще разговаря с премиера Борисов и президента Румен Радев.  Решението за домакинството на София за тази среща бе взето при последната такава среща пред ноември 2017-а в Унгария. Тогава китайският премиер Ли Къцян заяви, че китайското правителство ще отдели 1 млрд. долара за нуждите на държавите в ЦИЕ.  Според друга информация Пекин е одобрила кредитна линия от 10 милиарда долара за подпомагане на инвестициите си в ЦИЕ.  Още от старта на регионалната инициатива на Пекин „16 плюс 1“ през 2012 г. за страните от региона Китай става синоним на инвестиции и инфраструктурни проекти. „16 плюс 1“ е възприемана като част от глобалната „Един пояс, един път“.  16-те държави от формата освен България включват Албания, Босна и Херцеговина, Естония, Латвия, Литва, Полша, Република Македония, Румъния, Словакия, Словения, Сърбия, Унгария, Хърватия, Черна гора, Чехия и, разбира се, Китай.  Една от ключовите китайски инвестиции близо до нас е тази в Гърция - „Cosco Pacific\" стана концесионер на пристанището в Пирея. Оттогава насам пристанището на съседите ни в икономически подем. Китайските пари са на път да го наредят до първите пет пристанища в Европа.  Вложението в Пирея е част от една добре обмислена стратегия. Транспортната инфраструктура е предпочитаният сектор за китайските инвестиции, тъй като това осигурява пътя на китайските стоки до Западна Европа. Именно с китайски финансов ресурс се модернизира и жп-линията Белград-Будапеща – проект, който Унгария и Сърбия не успяваха да задвижат 10 години поради липса на средства.  Сърбия и Унгария са ключовите партньори на Пекин в региона. За Унгария, като страна член на ЕС, се твърди, че е мостът към Берлин за китайските инвестиции.  С кредит от китайска банка, но и с китайски работници, е завършен мост над река Дунав в Белград. Ниските доходи в региона правят парите от Китай желани. Засега условието да се наема китайска работна ръка възпира донякъде инвазията на китайските капитали в региона. Може да се обобщи, че Китай е новото явление на Балканите, което прониква тук с мощни финансови инструменти като част от глобалната си стратегия.  Доскоро инвестициите тук се определяха като ниски на фона на тези в други държави от региона. Преди време нaй-гoлямaтa бaнĸa в cвeтa - Индycтpиaлнaтa и тъpгoвcĸa бaнĸa нa Kитaй (ІСВС), обяви, че щe тъpcи пpoeĸти в Бългapия, в ĸoитo дa инвecтиpa. Eвeнтyaлнитe влoжeния щe бъдaт нaпpaвeни чpeз инcтpyмeнтa нa финaнcoвaтa инcтитyция ЅІNО - СЕЕF Саріtаl. Договорът за концесията на летище „Пловдив“ променя ситуацията в положителна посока. Споразумението с китайската „Хайнан груп“ е за 35 години, като концесионерът се задължава да вложи 79 милиона евро, като китайската страна сподели и намерението те да са повече – близо 160 милиона евро.  През май премиерът Борисов заяви: „Всеки ден посрещаме делегации от Китай, те обикалят целия регион“. Тези думи на Борисов потвърждават, че от страна на Китай амбициите и желанието за инвестиции са налице. И още едно: китайският премиер Ли Къцян ще кацне утре в София с делегация от цели 700 души. Общият брой на бизнесмените, които ще се съберат в нашата столица на 5 и 6 юли, се изчислява на близо 1000.  В началото на този месец регионалният министър Николай Нанков заяви, че четири китайски компании искат да строят тунела под Шипка. „На форума „16 + 1“ ще подпишем меморандум с четири китайски компании основно с държавен капитал, които имат интерес не само към строителството на тунела под Шипка, но и към магистрала от Русе до Велико Търново. С тунела под Шипка ще се улесни преминаването на товарни камиони от Южна България до Дунав мост 1 и Русе – Гюргево“, обясни Нанков.  Официално Китай също анонсира, макар и без конкретика, засилване на двустранния обмен и сътрудничество в различни области. „Премиерът Ли Къцян и министър-председателят Бойко Борисов ще присъстват на подписването на множество документи за междуправителствено сътрудничество и бизнес договори“, се казва в информацията на Пекин.  Отворен е въпросът за китайските инвестиции в АЕЦ „Белене“. Парламентът и правителството рестартираха проекта, но Китай поиска държавни гаранции, които България не може да даде.  Културната програма на събитието включва и нещо любопитно за гостите: демонстрация на нестинарски танци в Националния исторически музей в София.", "date": "2018.07.04", "title": "Китайският премиер Ли Къцян с делегация от 700 души пристигат в София"}
{"url": "https://www.faktor.bg/bg/articles/skandalno-shefat-na-kat-blagoevgrad-izliza-na-svoboda-sreshtu-garantsiya-ot-10-bona", "text": "Окръжен съд-Благоевград измени мярката за неотклонение от \"задържане под стража\" в парична гаранция от 10 000 лева за задържания началник на сектор \"Пътна полиция\"-Благоевград Данаил Стоицов. Преразглеждането на мярката на Стоицов беше поискано от защитата му с мотива, че психическото му състояние, вследствие на престоя в ареста, се е влошило. Като основен мотив за решението си съдия Диана Узунова е посочила, че към момента, бидейки отстранен от работа, обвиняемият няма как да повлияе на разследването. Това съобщи адвокатът на обвиняемия Иван Чолаков, цитиран от БТА. Има тридневен срок за обжалване на определението или протестирането му от прокуратурата. Към момента не мога да кажа, трябва да говоря със семейството, дали тази гаранция е посилна или не за тях, за да знам дали ще обжалваме. Не зная дали и наблюдаващия прокурор ще протестира определението на съда, посочи адвокат Чолаков. Паричната гаранция трябва да бъде внесена след влизане в сила на определението на съда. Дотогава обвиняемият остава в ареста.", "date": "2018.07.04", "title": "Шефът на КАТ-Благоевград излиза на свобода срещу гаранция от 10 бона"}
{"url": "https://www.faktor.bg/bg/articles/prokurori-shte-proveryavat-osiguritelnata-tayna-na-biznesmena-kiril-domuschiev", "text": "Софийската градска прокуратура (СГП) проверява информация, свързана с председателя на Конфедерацията на работодателите и индустриалците в България (КРИБ) Кирил Домусчиев, съобщи \"Капитал\", позовавайки се на информация от два независими източника.  В края на миналата седмица от СГП са поискали от съда да даде разрешение за разкриване на данъчна и осигурителна тайна на бизнесмена. По-късно беше уточнено, че не става дума за \"банкова\" тайна, както първоначално писа изданието. Въпреки че искането идва от градската прокуратура, то е входирано до Административен съд-София-град, а не до Районния, който по принцип може да разкрива банкова тайна, уточнява КлубZ. Произнасяне по него още няма. От \"Капитал\" отбелязват, че техните източници не са дали информация за това какъв е предметът и характерът на проверката, както и дали е предварително или досъдебно производство. А официална информация от държавното обвинение резонно няма. Самият Домусчиев коментирал по принцип, че работа на институциите е да извършват проверки и да защитават обществения интерес. Припомняма, че през октомври 2017 г. вицепремиерът Валери Симеонов внесе срещу Домусчиев сигнал, касаещ приватизацията и управлението на \"Български морски флот\" от него и брат му Георги. Лидерът на НФСБ през юли дори заплаши, че ще започне процедура за прекратяване на концесионния договор на братя Домусчиеви за БМФ. На свой ред през октомври крупният бизнесмен заплаши политика, че ще го съди, защото води по медиите \"с голяма арогантност поредната си клеветническа кампания\" срещу него.", "date": "2018.07.04", "title": "Прокурори ще проверяват \"осигурителната тайна\" на бизнесмена Кирил Домусчиев"}
{"url": "https://www.faktor.bg/bg/articles/prevozvachite-razdeleni-izlizat-na-protest-v-podkrepa-na-zakona-za-avtomobilna-kamara", "text": "Автомобилни и автобусни превозвачи излизат днес на протест в няколко града на страната. Те настояват за приемане на Закона за българската автомобилна камара. Той беше оттеглен от Народното събрание в края на миналата седмица, след недоволство от други превозвачи. Браншът е разединен по отношение на създаването на Българска транспортна камара чрез закон. Вчера от автобусния бранш обявиха, че се обединяват в конфедерация. Решението е взето единодушно след проведена среща на национално представените организации в автобусния сектор, съобщиха от Браншовия съюз за стопанска инициатива в транспорта.", "date": "2018.07.04", "title": "Превозвачите разделени: Излизат на протест в подкрепа на закона за автомобилна камара"}
{"url": "https://www.faktor.bg/bg/articles/raznoboy-gerb-i-patriotite-se-razminaha-za-aktsiza-na-bezdimnite-tsigari", "text": "Разнобой в малката коалиция, партньор на ГЕРБ в упровлиншитж, относно подкрепата за законопроекта, който налага по-висок акциз в средата на годината на т.нар. бездимни цигари. Това стана ясно от анкета на Би Ти Ви сред народни представители, проведена в парламента. Бездимните цигари са признати в България от 1 януари т.г., имат акциз като рязания тютюн - 152 лв./кг, което прави под левче за кутия стикове, и техен производител е най-голямата компания в света за цигари и тютюневи изделия - американската \"Филип Морис\". Нейният конкурент - \"Бритиш Американ табако\", купи през м.г. марките на \"Булгартабак\", дистрибуцията и износа, и също произвежда бездимни изделия, но засега те не са на българския пазар. На практика с предложението на Менда Стоянова (ГЕРБ) и група депутати акцизът на бездимните цигари става като на традиционните, както се искаше през м.г. при обсъждането им в бюджетната комисия. Нейните мотиви бяха, че бюджетът губи 15 милиона лева, тъй като делът на бездимните цигари, пуснати от началото на годината, вече е 1.6%. Александър Сабанов (ВМРО) смята, че законопроектът, дело на ГЕРБ, е внесен \"на крак\", не е коментиран в групата и обслужва интересите на ДПС. \"Всички знаят КОЙ защитава този проект и чия идея е\", каза Сабанов, натъртвайки на КОЙ. Колегата му Борис Ячев (НФСБ) коментира, че приходите в бюджета трябва да са приоритет на всеки депутат, групата е информирана за проекта и това няма да е първият законопроект, приет с различия между самите \"патриоти\". От коментарите на депутатите обаче стана ясно, че Американската агенция за храните и лекарствата (FDA) е отхвърлила точно този вид тютюневи изделия - IQOS на \"Филип Морис\", а продуктът е подложен на различни рестрикции в отделни държави. Това действително е така - през януари Агенцията отхвърли искането на \"Филип Морис\" бездимните изделия да се продават на американския пазар, като потребителите да бъдат уверявани, че са по-безвредни от конвенционалните цигари, а новината предизвика спад на акциите на концерна. Румен Гечев (БСП) посочи, че не очаква изненади при приемането на промените в зала. \"Няма да има изненади, според мен ДПС броят гласовете на КОЙ да мине\", каза той. Кръстина Таскова (Воля) попита защо законопроектът се внася по средата на годината, а освен това в него липсва дефиниция на бездимните цигари. Нека влезе в комисия, да бъде обсъден, на мнение сме, че както за конвенционалните, така и за иновативните тютюневи изделия трябва да има адекватни мерки, каза тя.", "date": "2018.07.04", "title": "Партньрите в малката коалиция на различни позиции за акциза на бездимните цигари"}
{"url": "https://www.faktor.bg/bg/articles/sport/otvaryat-groba-na-naim-syuleymanoglu-zaradi-dnk-test", "text": "До края на деня ще бъде отворен гробът на починалия велик щангист Наим Сюлейманоглу за ексхумация, за да се вземат проби за ДНК-анализ, с които да се докаже, че Секаи Мори е негова дъщеря. Мори е завела дело за бащинство, но заради изказвания преди отварянето на гроба, не бе посрещната добре от медиите. Журналистите питаха единствено Секаи Мори защо е трябвало да чака 27 години, за да поиска тест за бащинство. Адвокатите отвърнаха: \"Не е нужно да правим изявления по тези въпроси. Няма да го направим.\" Представител на семейството говори за предстоящото събитие днес: \"Семейството е силно обезпокоено и разтревожено. Клиентите ми не можаха да спят през изминалата нощ. За нас само духовното наследство е важно. В действителност ние нямаме възражения срещу делото за бащинство от другата страна, нека истината излезе наяве и ние ще се съобразим с нея.\"", "date": "2018.07.04", "title": "Отварят гроба на Наим Сюлейманоглу заради ДНК тест"}
{"url": "https://www.faktor.bg/bg/articles/sport/neymar-se-brani-za-tsirkadzhiyskoto-vargalyane-po-terena-izpitvah-bolka-ne-moga-da-se-kontroliram", "text": "Голямата звезда на Бразилия Неймар опита да се защити от яростните критики, на които бе подложен след инцидента с Мигел Лаюн по време на 1/8-финалния сблъсък срещу Мексико. Бранителят настъпи своя съперник, който след това започна енергично да се превива около тъчлинията. След това за залят с убийствени подигравки от всички. Голяма верига за бързо хранене направи ироничен рекламен клип по този повод, а бразилски бар обяви, че всеки посетител ще пие безплатно, ако познае кога Неймар отново ще падне театрално и съдията ще му се върже.  Неймар се защити с това, че просто е почувствал болката, а играта срещу него е бил извън всякакъв феърплей.  \"Сложно е. Това не е нещо, което мога да контролирам. Просто почувствах болката. Това настъпване не беше честно. Топката не бе в игра, а и ние бяхме извън терена. Какво да направиш? Те говореха твърде много преди мача и сега се прибират вкъщи\", коментира Неймар.", "date": "2018.07.04", "title": "Неймар се брани за циркаджийското въргаляне по терена: Изпитвах болка, не мога да се контролирам"}
{"url": "https://www.faktor.bg/bg/articles/sport/sadyat-bivsh-bos-na-barsa-za-trafik-na-organi-kupil-cheren-drob-za-erik-abidal", "text": "Бившият президент на Барселона Сандро Росел, който е в затвора за различни данъчни измами, може да бъде съден допълнително за трафик на човешки органи. Според в. „Ел Конфиденсиал“ в качеството си на бос на каталунците Росел е купил черен дроб за бившия играч на тима Ерик Абидал. Французинът беше диагностициран с рак на черния дроб през 2011 година. Изданието твърди, че Росел сам е потвърдил новината в телефонен разговор. Записът е предаден на Върховния съд на Испания. Трафикът и трансплантирането на незаконни придобити органи е наказуемо в страната от 2010 година, а законът предвижда затвор между 6 и 12 години. Информацията на „Ел Конфиденсиал“ беше отречена от Барселона в специално съобщение до медиите. То беше последвано от изявления в същия смисъл от страна самия Абидал и на каталунската болница, в който французинът се лекуваше. Ерик Абидал носи екипа на Барса в продължение на шест сезона, а през април 2013 година се завърна в игра след успешната терапия на рака. Три месеца по-късно премина в Монако. В момента бившият френски национал е технически секретар в Барселона.", "date": "2018.07.04", "title": "Съдят бивш бос на Барса за трафик на органи - купил черен дроб за Ерик Абидал"}
{"url": "https://www.faktor.bg/bg/articles/sport/sakrushitelen-udar-za-urugvay-kavani-aut-za-macha-s-frantsiya", "text": "Единсон Кавани няма да успее да се възстанови за четвъртфинала на Уругвай срещу Франция на световното първенство в Русия, съобщи авторитетният \"Екип\". Нападателят получи контузия по време на осминафинала срещу Португалия, в който вкара и двата гола за победата с 2:1. \"Ел Матадор\" е с оток на левия прасец и не тренира в последните дни, а се възстановява по индивидуална програма.", "date": "2018.07.04", "title": "Съкрушителен удар за Уругвай: Кавани аут за мача с Франция"}
{"url": "https://www.faktor.bg/bg/articles/knsb-shte-podkrepi-zakon-za-gorivata-koyto-da-slozhen-red-na-pazara", "text": "КНСБ разпространи официална позиция относно напрежението в сектора за търговия с горива. Според синдиката е необходим закон, който да сложи в ред пазара.  \"Считаме, че политиката по отношение на горивата засяга както икономиката на страната, така и жизнения стандарт на всички българи. В същото време отчитаме, че този сектор е един от тези, в които сивата икономика има най-висок дял. Нашето становище винаги е било срещу сивата икономика, която ощетява коректния бизнес и ограничава възможностите на държавата да отдели средства за увеличение на социални разходи, заплати и пенсии\", заявяват от синдиката.  \"Затова КНСБ подкрепя основната философия, заложена в проекта на закон - да бъде сложен ред на пазара на горива в полза на фиска и данъчните приходи в държавния бюджет. Подобно решение би помогнало както на хазната, така и на десетките хиляди заети в бранша.  Считаме, че напрежението, което се създава в момента, пречи на коректния и конструктивен социален диалог на представителните засегнатите икономически общности. Като обществена организация, представляваща интересите на над 300 000 българи, смятаме, че диалогът е най-вярното решение на обществените проблеми.  За съжаление проектозаконът не бе обсъден в Националния икономически съвет към Министерския съвет, както настояваше КНСБ.  Предвид напредналата фаза, на която се намира законопроектът в парламента, сега на ход са народните представители. Апелираме законът да бъде гласуван, отчитайки интересите на всички засегнати страни, включително и на малкия и средния бизнес, както и на българската индустрия, но най-вече на българските данъкоплатци, които не трябва да бъдат ощетявани за сметка на частни и други интереси\", пише още в позицията на КНСБ.", "date": "2018.07.04", "title": "КНСБ ще подкрепи закон за горивата, който да сложен ред на пазара"}
{"url": "https://www.faktor.bg/bg/articles/spipaha-varnenets-ukril-stotitsi-ampuli-s-opiati-i-meditsinski-instrumenti", "text": "Контрабандни лекарства с упойващо действие и паста, съдържаща прекурсорът ефедрин, както и недекларирани медицински инструменти, задържаха митническите служители на Митнически пункт Малко Търново при проверка на лек автомобил с българска регистрация. Колата с марка „Мерцедес“ е пристигнала на българския митнически пункт от Турция, пише burgasnews.com. Шофьорът и пътниците в автомобила, български граждани, са заявили, че не внасят нищо за деклариране. При последвалата митническа проверка на автомобила, миническите служители откриват в багажното отделение на колата недекларирани 240 ампули с надписи на инжекционен разтвор, който се използва за анестезия в стоматологията, също и 15 кутии, съдържащи общо 75 грама медицинска паста с изписана на етикета основна субстанция ефедрин – прекурсор за производство на наркотици. При извършения полеви наркотест, субстанцията в кутиите реагира на опиат. В автомобила са открити още недекларирани 42 броя отделни стоматологични инструменти, 15 броя резервни части и стоматологични консумативи. Шофьорът на колата – български гражданин, с инициали Н.Н. и адресна регистрация в област Варна, е признал, че недекларираните стоки са негови и заявил, че ги е купил за лично ползване от Турция. Контрабандната пратка е задържана. Образувано е досъдебно производство по описа на Митница Бургас, което се провежда от разследващ митнически инспектор, под надзора на Окръжна прокуратура Бургас.", "date": "2018.07.04", "title": "Спипаха варненец, укрил стотици ампули с опиати и медицински инструменти"}
{"url": "https://www.faktor.bg/bg/articles/obshtestvo/pravitelstvoto-reshi-bolnichnite-da-se-izplashtat-v-chasove", "text": "Вече болничните ще се изплащат в часове, а не в дни. Бизнесът и синдикатите се обявиха против промените, но според социалното министерство промяната е в полза на работниците, припомня Нова телевизия. Промяната се отнася за хората, работещи на смени. Така ако те отсъстват от работа за 2 дни, а работният им ден е 24 часов, ще получат обезщетение общо колкото за 24 часа.", "date": "2018.07.04", "title": "Правителството реши болничните да се изплащат в часове"}
{"url": "https://www.faktor.bg/bg/articles/interpol-izdirva-pod-darvo-i-kamak-dvama-balgari-iznasilili-13-godishnata-v-germaniya", "text": "Двама от най-малко осем тийнейджъри, заподозрени в групово изнасилване на 13-годишно момиче в Германия, са избягали в България и се издирват с помощта на Интерпол, казаха официални източници, информира Канал3. Най-малко осем български тийнейджъри на възраст между 14 и 16 години са заподозрени, че са изнасилили момичето на 21 април в гориста местност край град Вупертал, преди случаен минувач да успее да я спаси. Според документ на министерството на вътрешните работи на провинция Северен Рейн-Вестфалия шестима от тийнейджърите вече са в полицейски арест, а за двама се предполага, че са заминали за България със семействата си. Заради възрастта на жертвата делото срещу тийнейджърите ще се гледа при закрити врата.", "date": "2018.07.04", "title": "Интерпол търси под дърво и камък двама българи, изнасилили 13-годишната в Германия"}
{"url": "https://www.faktor.bg/bg/articles/izbraha-ivan-geshev-za-zamestnik-na-tsatsarov", "text": "Прокурорската колегия на Висшия съдебен съвет избра шефа на Специализираната прокуратура Иван Гешев за заместник главен прокурор. Предложението е на Сотир Цацаров. За Гешев гласуваха всички присъстващи на заседанието - деветима членове на съвета. Нямаше нито един против.", "date": "2018.07.04", "title": "Избраха Иван Гешев за заместник на Цацаров"}
{"url": "https://www.faktor.bg/bg/articles/novini/svyat/belgrad-propishtya-navodniha-ni-s-migranti-ot-balgariya", "text": "От месец май има увеличение на броя на мигрантите и бежанците, които влизат в Сърбия от България.  Това съобщиха от Републиканския комисариат за миграция и бежанци в Белград.  В Сърбия в момента има 2891 миграти и бежанци. 324 от тях са настанени в приемни центрове в област Пчиня. Там се настаняват мигрантите, които идват от Македония и България. В приемните центрове в област Пчиня броя на мигрантите е намалял с 38 за последните два месеца.  За същия период има двойно увеличение на броя на мигрантите, които са дошли от България в Сърбия.  В приемния център в Босилеград в момента има 50 мигранти от Близкия и Средния изток. В приемния център във Враня - 114 мигранти, в Прешево - 85 и в този в Буяновац - 75 мигранти. Всички те са дошли от Македония.  Най-много бежанци има от Афганистан, а след това са тези от Пакистан, Иран и Ирак. Броят на тези от Сирия представлява 1.8 на сто от общия брой бежанци.  От началото на 2018 година до 1 юни през всички 18 приемни центрове в Сърбия са преминали общо 8602 души. За същия период 3185 бежанци и мигранти са изразили желание да получат убежище в Сърбия, но само 78 от тях са подали молба за това, уточнява БГНЕС.", "date": "2018.07.04", "title": "Белград пропищя: Наводниха ни с мигранти от България"}
{"url": "https://www.faktor.bg/bg/articles/novini/svyat/silen-trus-raztrese-balkanite", "text": "Земетресение с магнитуд от 4,9 по скалата на Рихтер е регистрирано на територията на Албания в 11.01 часа местно време (12.01 часа българско време). Това показва справка на официалната интернет страница на Европейския средиземноморски сеизмологичен център (EMSC). Епицентърът на труса е бил на 30 километра северозападно от столицата Тирана и на 15 километра северозападно от град Вора, с дълбочина от 10 километра под земната кора.  Не се съобщава за пострадали или нанесени материални щети, уточнява Фокус.", "date": "2018.07.04", "title": "Силен трус разтресе Балканите"}
{"url": "https://www.faktor.bg/bg/articles/novini/svyat/merkel-tropna-s-krak-na-tramp-spri-targovskata-voyna", "text": "Канцлерът на Германия Ангела Меркел призова американския лидер Доналд Тръмп да прекрати подетата от САЩ търговска война. Това информират световните агенции. Пред Бундестага лидерът на Германия поясни, че Тръмп трябва да обсъди намаляване на напрежението в търговията по време на посещението на председателя на Европейската комисия Жан-Клод Юнкер във Вашингтон по-късно този месец. \"Струва си да се положат всички усилия в опит да се разреши този конфликт, но и двете страни трябва да направят това\", призова тя. Меркел добави, че търговският баланс между Германия и САЩ е различен от това, което администрацията на Тръмп твърди, тъй като картината е \"напълно различна\", когато се добавят данните от сферата на дигиталните услуги. Канцлерът коментира, че заплахата на Вашингтон да наложи мита върху вноса на европейски автомобили има белезите на търговска война. Според нея Европа няма да спечели от влошаването на икономическите отношения със САЩ.", "date": "2018.07.04", "title": "Меркел тропна с крак на Тръмп: Спри търговската война!"}
{"url": "https://www.faktor.bg/bg/articles/novini/balgariya/evgeniy-mihaylov-sds-da-se-koalira-na-parvo-myasto-sas-sebe-si-sas-svoite-izbirateli-i-simpatizanti", "text": "Дълго се колебах дали да припомня това Отворено писмо на Йордан Василев, Евгений Михайлов, Георги Липовански, Георги Боздуганов, Александър Кипров, Александър Петров, Кирил Ампов до националната конференция на СДС отпреди пет години. Но...  След няколко дни отново предстои Национална конференция на СДС. И реших, че все пак си струва да се припомни това, което подписалите писмото се опитаха да направят през 2013 в отчаян опит разумът да надделее. Тогава не бяха чути и СДС се докара до сегашнното си положение.  Не съм сигурен дали делегатите на предстоящата конференция на това, което остана от СДС, знаят и помнят имената на подписалите този текст, но все пак за да ми е чиста съвестта ще припомня думите от това До делегатите на националната конференция на  Съюза на демократичните сили Дами и господа, Обръщаме се към вас с надеждата, че вие ще имате времето и търпението да чуете това, което в продължение на една година ръководството на СДС не пожела да чуе. Вярваме, че ще ни позволите да ви отнемем 10 минути. Ние представляваме малка извадка от хората, които ръководството на СДС е сложилo в графата \"хора от миналото\" , \"изпълзели\" да смущават гузната съвест на \"политическия елит\" на \"новото време\". Преди една година се обърнахме към Националния съвет на СДС с призив за възраждане на ценностите на Съюза на Демократичните Сили. Призовахме за промени в устава, които да позволят да се поправи грешката от силовото превръщане през 1997г на Съюзът на демократичните сили в командирска партия с абревиатура СДС. Искрено вярвахме, че така ще се възвърне силата на Съюза. Силата, която винаги е била не в отчетената на хартия членска маса и ужким стройните структури, а в стотиците хиляди симпатизанти гласуващи и даващи доверието си на СДС. Призовахме СДС, преди да започне да се коалира с други партии и да повтори грешката с измислената \"Синя коалиция\", да се коалира на първо място със себе си, със своите избиратели и симпатизанти. С тези хиляди лекари, инженери, юристи,  предприемачи, хора на изкуството и културата, земеделци, които в продължение на години бяха забравени от партийните строители увлечени в дребните си апаратни игри. Да се коалира с тези хора, чиято подкрепа в последните 12 години биваше търсена само преди избори за да осигури депутатски места и високи заплати на 10-15 привилегировани, преминаващи с труд изборната бариера oт 4%. Да се коалира с хората, които неизменно, избори след избори, биваха натиквани в опозиционния ъгъл неразбиращо гледайки как животът подминава край тях докато техните избраници дават мъдри телевизионни изявления от трибунката в кулоарите на Народното събрание. Чувствахме се длъжни да припомним ценностите, които преди две десетилетия накараха милиони хора да повярват, че справедливостта, честността и почтеността могат и трябва да заместят демагогията, лъжата и насилието, с които комунистическия режим се опита да унищожи морала и достойнството ни на свободни граждани. Не бяхме чути! Прекалено заети и съсредоточени в засилката за прескачането на поредната 4% бариера бяха и поредните нови ръководители... Но не я прескочиха...Нямаше начин да я прескочат! Не и с тези подменени бледо сини екипи (тъмно сините незнайно защо ги бяха подарили на дублиращия отбор). И емблемата беше подменена...и лъвът вече нямаше ведрото настроение за пъргав скок... Може би и сега няма да бъдем чути?! Но въпреки всичко ще кажем: Стига ! Играта приключи! Наиграхте се! Подиграхте се! Публиката не заслужава това! Публиката се нагледа на мачове на закрито в треторазредни зали. Публиката иска да извиси глас на стадиона... Да изпълни свободното пространство на булеварда и на площада пред храма! Време е идеите на Съюза на демократичните сили, които увлякоха милиони българи, да станат отново кауза на българското гражданско общество. Справедливостта, почтеността, достойнството и честността в политиката, и отношенията с избирателите да станат разпознаваемата емблема на СДС, а не просто \"марката\", както я наричат по-бизнес ориентираните представители на Националния изпълнителен съвет. Грешките допуснати от Националния изпълнителен съвет и Националния съвет през последната година доведоха до изборен крах и пълно обезличаване на СДС. Ръководството и до днес не е обяснило на избирателите си защо: 1. Провеждаше политика, абсолютно неразбираема за партньорите в дясно и хилядите симпатизанти на Съюза на демократичните сили. 3. Не потърси правата си за откраднатата и измамно присвоена от Иван Костов фондация \"Демокрация\" - фондацията, която от1991 до 2001 спомогна за политическото развитие, ресурсното осигуряване и международните контакти на СДС;. 4. Игнорираше всички съвети от хора с политически опит, които пожелаха да помогнат за излизане на партията от тежката криза. 5. Провали с неумели действия подкрепата за кандидатурата на президента Петър Стоянов за член и потенциален председател на Конституционния съд. 6. Проведе напълно неадекватна предизборна кампания с неподходящи кандидати, пошли рекламни клипове и семпли, будещи смях послания. 7. Гордо заявяваше, че се възвръща към автентичните корени на Съюза на демократичните сили и също така гордо се отричаше от всички и всичко от миналото. 8. Афишира публично подкрепата получена от президента Желю Желев - главният виновник за сваляне на първото демократично правителството на СДС на Филип Димитров през 1992 година. 9. Не се разграничи от безпрецедентната манипулация направена в предизборния ден за размисъл от БСП, ДПС, Атака, ДСБ, ДБГ и структурите на бившата Държавна сигурност. 10. От изборите насам, никой не знае и не разбира позициите на СДС и политическата оценка и визия на партията... Никой не е чул позицията Съюзът на демократичните сили застава ли зад отчаяния достоен и доблестен жест на поета и общественика Едвин Сугарев! Вече повече от месец не могат да се потвърдят или опровергаят слуховете за това, СДС съществува ли или се е саморазпуснало... Уважаеми делегати, Призоваваме ви да вземете решение и предадeте ръководството на Съюза на демократичните сили на Временен обществен съвет, като поканите безспорните авторитети Филип Димитров, Петър Стоянов, д-р Любомир Канов, Борис Христо, Едвин Сугарев и др., които да отворят партията, да върнат доверието и да поставят началото на новия успех за България. Временният политически съвет в кратки срокове трябва да изпълни своя дълг и поема отговорността за подготовката и провеждането на нова Национална Конференция, която да приеме нов устав и да избере ново ръководство за да върне доверието, и да постави новото начало на синята надежда. Всичко това не търпи отлагане за да може обновеният СДС да бъде силната дясна партия в предстоящите предсрочни избори. Обществената нетърпимост към управлението на БСП, ДПС и \"Атака\" достигна своя предел. Държавата е в критична ситуация, която изисква незабавни действия за сваляне на тройната Коалиция на Държавна Сигурност, провеждане на избори и установяване на ново отговорно и открито управление. Йордан Василев, Евгений Михайлов, Георги Липовански, Георги Боздуганов, Александър Кипров, Александър Петров, Кирил Ампов 07. 07. 2013", "date": "2018.07.04", "title": "Евгений Михайлов: СДС да се коалира на първо място със себе си, със своите избиратели и симпатизанти"}
{"url": "https://www.faktor.bg/bg/articles/novini/balgariya/bezobrazie-brat-na-deputat-e-rakovoditel-na-grupa-za-mokri-porachki", "text": "Специализираната прокуратура повдигна обвинения на четирима участници в организирана престъпна група за рекет, действала на територията на София и други градове в страната от март 2016 г. Ръководителят на бандата е брат на депутат, съобщава БГНЕС, без да споменава имена.  Той и други двама негови съучастници бяха задържани във вторник при акция на ГДБОП и Спецпрокуратурата в София, Приморско и Белово.  \"Безцеремонно се разправят с тези, които не връщат парите. Въобще… сериозна група“, коментира главният секретар на МВР Младен Маринов. Според събраните доказателства обвиняемите са решавали финансови спорове чрез брутални силови действия и срещу солидно заплащане. Групата поемала и изпълнявала поръчки за „наказателни акции“ срещу конкретни хора или е възлагала изпълнението им на трети лица. Имало доказателства и за това, че бандата давала поръчки за следене и нанасяне на побой над застреляния на 19 декември 2017 г. в София директор на звено „Фискален контрол” в НАП Иво Стаменов. Сред основните задачи на разследващите е да установят дали участници в групата или лица, на които са възлагани поръчки, имат връзка с покушението над Стаменов.", "date": "2018.07.04", "title": "Безобразие: Брат на депутат е ръководител на група за мокри поръчки!"}
{"url": "https://www.faktor.bg/bg/articles/nelepa-smart-zagina-miliarderat-spechelil-kontsesiyata-na-letishte-plovdiv", "text": "Милиардерът съосновател и председател на китайската HNA Group е загинал във вторник при инцидент по време на бизнес пътуване в Прованс в южна Франция, съобщи днес компанията. Уанг Джиан е на 57 години. Местни френски медии съобщиха по-рано, че китайски турист на същата възраст като Уанг е загинал, докато се опитвал да направи снимка на близката църква, покачен на стена. Той е паднал от височина 10-15 метра, пише Си Ен Ен, цитирана от economic.bg. Би Би Си уточнява, че инцидентът е станал в село Бонийо, а бизнесменът е бил част от туристическа група, която е разглеждала район Воклюз в Прованс. „Той застана на ръба на един зид, за да хване и семейството си и да се снимат заедно“, казва полицейски шеф Юбер Мерийо, цитиран от Ройтерс. Джиан е паднал от 15 метра височина. Полицията не гледа на смъртта като на съмнителна. „Свидетелите говорят за нелеп инцидент“. HNA Group тръгва от регионалната авиокомпания Hainan Airlines през 1990 г., но с течение на годините се превърна в международен конгломерат. HNA се разраства агресивно чрез придобивания през последните три години, като придобива дялове в Swissport, Gategroup, Deutsche Bank и Hilton International, припомня \"Форчън\". Джиан е един от двамата съоснователи на империята \"Хайнан груп\", която управлява активи в авиацонния бизнес, туризма и финансите. Тя е акционер в Дойче банк, в хотелската верига \"Хилтън\" и притежава небостъргачи в Лондон. \"Хайнан груп\" е работодател на над 400 хиляди души по целия свят. Приходите само за 2017 г. са над 100 милиарда долара. По-рано тази година обаче, под натиска на китайските власти, конгломератът започна да разпродава собствеността си извън Китай, като досега са деинвестирани активи на стойност 14 млрд. долара. Именно тази китайска компания спечели конкурса за концесия на летище \"Пловдив\" заедно с \"Пловдив Еърпорт Инвест\". Консорциумът бе обявен за победител в конкурса за 35-годишна концесия, с ангажимент за инвестиции от 79 милиона евро. Китайската група обаче обяви намерение за още по-голяма инвестиция – 150 милиона евро. Договорът между Министерството на транспорта и концесионера все още не е подписан. Това трябваше да стане миналия месец, но бе отложено за средата на юли. Отлагането е поискано от китайските инвеститори, за да имат повече време да окомплектоват документите си. Смъртта на единия от президентите на \"Хайнан груп\" съвпадна с предстоящото утре посещение на премиера на Китай Ли Къцян в София. Той ще участва в срещата на правителствените ръководители на държавите от Централна и Източна Европа и Китай, известна като инициативата „16+1“. Очаква се темите за китайските инвестиции и концесията на летище Пловдив да бъдат обсъдени на двустранната среща между премиерите Борисов и Къцян. По повод кончината на Уанг, от HNA Group пуснаха специално изявление, в което изразяват своята дълбока скръб от загубата на \"изключително талантлив лидер и ролеви модел, чиято визия и ценности ще продължат да бъдат маяк за всички, които са имали късмета да го познават, както и за много други, чийто живот е докоснал работата му и неговата филантропска дейност\".", "date": "2018.07.04", "title": "Нелепа смърт: Загина милиардерът, спечелил концесията на летище \"Пловдив\""}
{"url": "https://www.faktor.bg/bg/articles/novini/balgariya/uchastnik-vav-fermata-stupa-yako-sina-na-tsenko-chokov", "text": "Бившият затворник Георги Варсамов, който взе участие в първия сезон на \"Фермата\" е имал спречкване със сина на скандалния кмет на с. Галиче Ценко Чоков. Криминално проявеният Мартин Чоков за пореден път решил да се прави на мъж в столичен клуб, но попаднал на Версамов, който с няколко удара повалил Чоков-младши на земята, пише блиц.бг. Дори охраната не успяла да опази от позора сина на бившия кмет на Галиче.  Свидетели разказват, че  - мислейки си, че гардовете му ще го спасят от юмручното право на бившия затворник,  Мартин започнал да обижда и създава проблеми на Георги.  Варсамов обаче, който многократно е заявявал, че не понася \"татините синчета\", бързо дал урок на Мартин Чоков, който се прочу с множество нападения срещу невинни граждани.  През 2016 г. без причина той нападна 19-годишния студент Радослав Илиев. След удар с юмрук в лицето младежът, който се е възстановявал след две операции на главата, пада на земята. Приятел го транспортира до врачанската болница, където е настанен с мозъчно сътресение. Малко преди това пък кметският син отново бе замесен в побой в заведение в Бяла Слатина, но пребитият се отрече от показанията си, а случайно или не, видеокамерите от мястото на инцидента се оказаха извън строя във въпросната нощ. Смята се, че семейството е оказало натиск срещу пострадалия, който Мартин млатил с метален бокс.", "date": "2018.07.04", "title": "Участник във \"Фермата\" ступа яко сина на Ценко Чоков"}
{"url": "https://www.faktor.bg/bg/articles/razkriha-go-bratat-na-deputata-ot-dps-dimitar-avramov-e-rakovodel-grupa-za-mokri-porachki", "text": "Братът на депутата от ДПС Димитър Аврамов - Борис, е задържан за убийството на данъчния инспектор Иво Стаменов, съобщава Нова телевизия.  Прокуратурата го сочи за лидер на организирана престъпна група за рекет, действала на територията на София и други градове в страната от март 2016 г. Тарторът на бандата и други двама негови съучастници бяха задържани във вторник при акция на ГДБОП и Спецпрокуратурата в София, Приморско и Белово. Четвъртият член на групата е в Бургаския затвор, където излежава присъда за незаконно притежание на оръжие.  Потърсен за коментар, народният представител Димитър Аврамов заяви, че не се е чувал с брат си. Виждали се по празници.  „Не съм наясно дали е имал пререкания със закона. Не съм сигурен дали това е вярно. Трябва да го проверя”, каза той.  Според събраните доказателства обвиняемите са решавали финансови спорове чрез брутални силови действия и срещу солидно заплащане. Групата поемала и изпълнявала поръчки за „наказателни акции“ срещу конкретни хора или е възлагала изпълнението им на трети лица. Имало доказателства и за това, че бандата давала поръчки за следене и нанасяне на побой над застреляния на 19 декември 2017 г. в София директор на звено „Фискален контрол” в НАП Иво Стаменов. Сред основните задачи на разследващите е да установят дали участници в групата или лица, на които са възлагани поръчки, имат връзка с покушението над Стаменов. В началото на юни главният прокурор поиска имунитета и на самия депутат Димитър Аврамов заради разследване за търговия с влияние.  Димитър Аврамов и Методи Петков са подсъдими за търговия с влияние. Димитър Аврамов е обвинен в това, че през лятото на 2012 година във Враца, Плевен и Монтана, подпомогнат от съучастника си Методи Петков, е поискал 50 000 - 60 000 лева и е получил 100 000 лв. от търговец, за да упражни влияние върху решение на директора на Областната дирекция „Земеделие” в Монтана.  На 29 юни 2016 година Софийският градски съд оправда изцяло Аврамов и Петков. По-късно обаче Апелативният съд отмени оправдателната присъда и върна делото за ново разглеждане на Софийския градски съд. Производството беше спряно, след като Аврамов беше избран за депутат от ДПС.", "date": "2018.07.04", "title": "Разкриха го: Братът на депутата от ДПС Димитър Аврамов е ръководител на група за рекет!"}
{"url": "https://www.faktor.bg/bg/articles/borisov-se-yadosa-nyama-da-ostavya-gerb-da-bade-tapan-na-vseki-koyto-reshi-da-govori-lazhi", "text": "\"Загубата в бюджета от бездимните цигари е видима. Никой освен ГЕРБ не мисли за бюджета.\" Това заяви премиерът Бойко Борисов, минути след като кацна в Солун. \"Само за разходи се говори. Всеки иска пари за военни, за пенсии, за лекари, за модернизация на армията. Все едно държавната хазна е каса без дъно и само трябва да бъркаме. Новината, че ще има облага за бизнесмен от предложения законопроект е фалшива. Това е огромна лъжа. Ако дотираме бездимните цигари, ще има загуби в бюджета. А ние правим точно това. Дотираме чужди компании. Щом патриотите го подкрепят, и ние ще го подкрепим. Наредил съм на Цветан Цветанов да изтегли проектозакона. Ще направим подарък на \"Филип Морис\". Бедна България подарява тези пари. Няма да оставя ГЕРБ да става тупан на всеки, който му хрумне да стане сутринта и да говори лъжи. Европредседателството свърши и няма да мълча повече. Когато дойдат патриотите за бюджета, ще им ги кажа тези неща. Ще го запомнят това. Бюджетът губи, но го приемам\", разгневи се премиерът.", "date": "2018.07.04", "title": "Борисов се ядоса: Няма да оставя ГЕРБ да бъде тъпан на всеки, който реши да говори лъжи!"}
{"url": "https://www.faktor.bg/bg/articles/novini/balgariya/dzhambazki-glasuvanite-ot-ep-promeni-v-paket-mobilnost-sa-litsemerni", "text": "ЕП гласува промените в спорния пакет \"Мобилност\". Предложенията са за нови правила за справяне с незаконните практики в автомобилния превоз.   От Страсбург предложенията са свързани с так. нар. фирми \"пощенски кутии\", както и командироването на шофьори.    Дебатът бе над 3-часов. Част от изразените мнения са, че ЕС рискува да тръгне по \"път на ограничаване на частните инициативи\", съобщава „България он еър”.   Ангел Джамбазки определи предложенията като скандални и \"лицемерни\".   Междувременно, евродепутатите се вълнуваха повече от визията за бъдещето на ЕС, както и от влезлия в сила нов закон, който цели намаляването на пенсионната възраст на депутатите.   Следващия лидер, който ще сподели визията за бъдещето на Европа е Алексис Ципрас.", "date": "2018.07.04", "title": "Джамбазки: Гласуваните от ЕП промени в пакет \"Мобилност\" са лицемерни"}
{"url": "https://www.faktor.bg/bg/articles/obshtestvo/ulitsata/gladnata-stachka-na-bosiya-poslednoto-mu-orazhie-sreshtu-prestapnata-chinovnicheska-nepravda", "text": "Преди да започна, ще направя веднага едно важно уточнение. Гладната стачка на Николай Колев е истинска. Когато пиша тези редове, тя навлиза в 22 -ия си ден. Николай Колев има искане за оставка на министъра на транспорта Ивайло Московски. Повод за исканата оставка е безогледното издаване на свидетелства за управление на автомобили и корупционните практики около тях. Новините от пътищата са наистина стряскащи-факт! Преди Николай Колев-Босия да обяви защо е така, дори не съм се и замислял над проблема, а за да застане някой с гладна стачка да реши тоз проблем, явно нещата са много сериозни. Николай Колев бе от най-сериозните дисиденти през годините,   Когато татко(покойният поет и дисидент Петър Манолов, б.р.) обяви гладна стачка, за да му бъде върнат архива, отнет от ДС. Тогава Николай Колев-Босия гладува заедно с него, като жест на съпричастност с татко. Да си призная, от тогава сме се виждали само веднъж, като това се случи преди два дни у тях, където ми се върна споменът от гладната стачка на татко. Преди да напиша тези редове, попрочетох доста неща за него в мрежата. За битките му с всички власти и с неправдите български, които наистина бодат очите в много от случаите. Погледнах, че е изнесъл много сериозни битки на гърба си през годините, но никога не е стигал до този краен метод за постигане на правда, а именно гладна стачка. Сам по себе си този акт е достатъчен, за да разберем, че   в автомобилната администрация и издаването на шофьорски книжки. И сега нещо много важно: Аз наистина не разбирам от материята, за която се прави гладната стачка. Тя е обявена против корупцията в Министерството на транспорта. Попрочетох биографията на Николай Колев, но там не видях да е бил служител в това министерство, което по моята логика значи, че Николай Колев е потърсен като общественик и с оглед неправдата, която е видял от представените му документи, се е заел да разрешава проблемите. Налице са телевизионни изяви и множество материали в електронните медии, които свидетелстват за това негово дело. Разбирам от изявите, че има следствени служители в министерството на транспорта, които са били върнати на длъжности тихомълком, за да продължат с корупционните си практики. Излиза, че не можем да попитаме Николай Колев защо гладува и защо не се обърне към съдебната система. Оказва се, че тя си върши работата и че мярката гладна стачка е последното му оръжие срещу престъпната чиновническа неправда. Така че заедно с Николай Колев-Босия няма да задавам въпроса защо, а ще искам отговор кога?", "date": "2018.07.04", "title": "Гладната стачка на Босия - последното му оръжие срещу престъпната чиновническа неправда"}
{"url": "https://www.faktor.bg/bg/articles/blizki-na-ubitiya-plovdivski-dotsent-izlyaha-pomiya-i-go-ocherniha", "text": "Съпругата на пребития до смърт доц. Стефан Нейков от Пловдив, дъщеря му и синът му са потресени от версията, която обявиха разследващите - че той е убит от съпруга на 32-годишна студентка, от която искал секс и пари, за да й помогне да завърши магистратурата си в местен университет. 71-годишният мъж бе открит в понеделник вечерта в безпомощно състояние до Военна болница в Пловдив, а по-късно почина от травмите си. Нейков е бил пребит с бухалка от 42-годишния съпруг на студентката, който бе задържан и обвинен. \"Стефан беше пенсионер от 6 г. и оттогава не преподава. Защо прокуратурата се доверява на показанията на убиеца и жена му и ги тиражира в медиите. Изля се помия върху името на един уважаван учен, очерниха паметта му\", каза пред \"24 часа\" съпругата му Ирена Нейкова. Синът Николай Нейков, който е главен асистент в Института по растителни генетични ресурси в Садово, където е работил и баща му, също е шокиран. \"Изкараха баща ми едва ли не сексуален маниак. А той бе признат специалист и добър човек. Помагаше на всички\", посочи Нейков. 33-годишният учен недоумява защо студентката не е задържана, а е разпитана само като свидетел. \"Не е ли и тя съучастник, след като е хвърлила бухалката край Марица\", попита той. Семейството все още не получило от Съдебна медицина трупа на доц. Нейков и по тази причина не е организирало погребението му.", "date": "2018.07.04", "title": "Близки на убития пловдивски доцент оскърбени: Изляха помия и го очерниха"}
{"url": "https://www.faktor.bg/bg/articles/vnezapno-nastapili-zdravoslovni-problemi-blamiraha-deloto-sreshtu-shefa-na-bnt", "text": "\"Внезапно настъпили тежки здравословни проблеми\" - това е диагнозата, заради която днес и прокуратура, и защита, и съд се съгласиха, че делото срещу Константин Каменаров не може да тръгне в СГС. Както е известно, генералният директор на БНТ обжалва на втора инстанция условната присъда от 1 г. и 3 месеца, която получи от СРС за шофиране с 1,6 промила алкохол в кръвта. Макар и да изглежда \"дребно\", прегрешението би довело до разместване на върха на обществената телевизия, тъй като Каменаров най-вероятно би изпаднал в несъвместимост с поста - според Закона за радио и телевизия (ЗРТ). Делото пред СГС веднъж вече бе отлагано през май, тъй като от Каменаров постъпи молба, че държи да присъства на процеса. Но през пролетта и лятото бил много зает поради рекламни договори за Световното по футбол и \"Евровизия\", затова депозира молба процесът да отиде за след 20 юли, т.е... в съдебната ваканция, пише КлубZ. Това видимо поизнерви още тогава съдия Атанас Атанасов, който чете определение да се уведоми подсъдимият, че \"участието му в дело от общ характер е основание за освобождаване от служебни ангажименти, а не обратното\". Вчера следобед пък е постъпила служебна бележка от болница \"Лозeнец\" (бившата Правителствена, б.а.), че Каменаров е там в клиника по кардиология. Днес, след като и от прокуратурата се съгласиха безусловно, че няма как да бъде даден ход на делото, съдията разпореди да бъде изискана цялата възможна информация от управителя на болница „Лозенец“: какво лечение е предприето след приема на пациента на 2 юли, каква окончателна диагноза е поставена и каква е прогнозата за срока на лечение. \"Да се изпратят до съда и всички съставни медицински документи по приема, назначени изследвания, история на заболяването по отношение на проведеното лечение\", разпореди още въззивният състав на СГС. Делото за шофиране в нетрезво състояние се отложи за 5 октомври, за когато директорът на БНТ ще бъде призован по месторабота.", "date": "2018.07.04", "title": "Шефът на БНТ спешно в болница, пропадна делото за шофиране в нетрезво състояние"}
{"url": "https://www.faktor.bg/bg/articles/obshtestvo/ulitsata/stryaskashti-fakti-za-balgarskoto-zdraveopazvane", "text": "По разходи за здравеопазване спрямо БВП България вече надминава повечето нови страни-членки на Европейския съюз. Но здравно-демографският статус на българската нация продължава да се влошава - въпреки нарасналото финансиране за здравната система. Каква е причината? Силното застаряване и свързаното с него нарастване на смъртността поставят българите сред шестте най-бързо топящи се нации в света. По коефициент на обща смъртност страната отдавна заема тревожното второ място в света. А общата предвидима смъртност в България през последните години е два пъти по-висока от средните стойности за Европейския съюз, посочва доц. Христо Хинков, шеф на Националния център по обществено здраве и анализи. И обяснява, че смъртта е предвидима, ако в светлината на медицинските знания и технологии всички или повечето смъртни случаи могат да бъдат избегнати чрез качествено здравеопазване. Положението в България е толкова драматично най-вече заради свръхвисоката смъртност вследствие на мозъчни инсулти. Началникът на Клиниката по кардиология в ИСУЛ проф. Асен Гудев посочва в тази връзка, че поне 80% от инсултите в България биха могли да бъдат предотвратени, защото това фатално заболяване в голяма степен се дължи на липсата на превенция и мерки от страна на потърпевшите, на здравната система и на акцизното законодателство. България заема девето място сред 189 държави по употреба на алкохол на глава от населението и 12-то място по тютюнопушене, уточнява Христо Хинков, цитирайки данни от последните международни сравнителни анализи. Софийският представител на Световната здравна организация доц. Михаил Околийски посочва и този непонятен факт: ежегодно на 100 000 българи се падат 33 000 постъпвания в близо 400-те болници в страната. Обяснението се оказва просто: близо 5-те милиарда лева, които данъкоплатците плащат за здравеопазването, очевидно се пилеят и в голямата си част не достигат нуждаещите се. Христо Хинков допълва, че през десетгодишния период на българското еврочленство парите от държавния бюджет за здравеопазване са нараснали над два пъти, но въпреки това дори здравноосигурените пациенти са принудени да доплащат половината от разходите за лекарства, консумативи, изследвания, консултации и прочие полагащи им се медицински услуги. Мисията на Световната здравна организация, посетила наскоро София, е обяснила на правителството, че е абсолютно недопустимо доплащането да надвишава 15% от отделяните за здравната система средства. Мисията за пореден път е препоръчала много от дейностите, извършвани в българските болници, да бъдат прехвърлени в доболничната помощ, обяснява Михаил Околийски. Особено тревожно е, че явно се пренебрегва профилактиката на най-честите и опасни заболявания. Здравната каса като монополист заделя само 1,8% от бюджета си за изследвания, профилактични прегледи и насърчаване на здравословния начин на живот. Христо Хинков изтъква и този сериозен проблем: над 50% от лекарите и 40% от останалия медицински персонал са в пенсионна или в предпенсионна възраст. А много млади лекари и медицински сестри заминават на работа в чужбина. Нарушена е и една важна пропорция: в България на един лекар се пада една медицинска сестра, докато в развитите страни това съотношение е средно 1 към 3. „Този факт влияе твърде негативно върху качеството на здравните услуги, особено за оперираните пациенти и за нуждаещите се от дългосрочни медицински грижи“, казва шефът на Националния център по обществено здраве. Хинков твърди още, че разликата в заплатите и бонусите между най-високо и най-ниско платените лекари в страната е почти 100 пъти. В отговор на въпрос на ДВ за влиянието на това шокиращо неравенство върху работата и перспективите на медиците в България, Хинков казва следното: „На среща при Националния омбудсман засегнах този сериозен проблем. Разликата от 100 пъти между най-ниското и най-високото възнаграждение е реална, макар и да търпи известно уточнение. Има данни от различни източници, че в някои водещи болници месечният доход на шефовете на клиники и на ръководителите достигат в някои случаи до 70 хиляди лева. А има младши лекари, които не взимат и 1000 лева месечно. Идеята ми беше да обърна внимание на съсловната организация, че е нейно задължение да се стреми към някакво по-приемливо разпределение. Що се отнася до функционирането на здравната система, драстичните диспропорции в заплащането на медицинския персонал водят до емиграция или концентрация на лекари в големите градове, което пък оставя периферията без специалисти. Налице е стремеж към придобиване на атрактивни медицински специалности и занемаряване на такива, които не са комерсиални или са зависими от други специалисти“, обяснява Хинков. Натрупаните проблеми, финансовите дефицити и разхищения, както и нежеланието за реформи в здравната система ежедневно поставят българските пациенти пред нови и нови изпитания, казва на свой ред д-р Стойчо Кацаров, шеф на Центъра за защита на правата в здравеопазването. Според него решението е да се приватизират държавните болници и да се увеличи финансирането на доболничната помощ (особено на профилактиката и превенцията) за сметка на болничното лечение. Не търпи отлагане и въвеждането на електронни здравни карти за всеки здравноосигурен гражданин. Само така могат да бъдат проследени и контролирани медицинските статуси на хората и изразходването на средства за тяхното здраве. Несъмнено мярката ще намали и злоупотребите с парите на данъкоплатците, заключават повечето експерти, изказали се на проведените през последните месеци три големи дискусионни форума по проблемите на влошаващия се здравно-демографски статус на българската нация.", "date": "2018.07.04", "title": "Стряскащи факти за българското здравеопазване"}
{"url": "https://www.faktor.bg/bg/articles/semeyna-drama-vazrastna-dama-ubi-sina-si-iskal-da-ya-prati-v-starcheski-dom", "text": "Пенсионерка на 92 години уби сина си, защото възнамерявал да я прати в старчески дом, предаде Би Би Си, позовавайки се на данни от полицията. Американката Ана Мей Блесинг, която е обвинена за убийството, знаела от дни за плановете на 72-годишния си син. Мотивите му били, че с нея вече било „много трудно да се живее”. „Ти ми отне живота. Затова сега аз отнемам твоя”, казала тя, докато била извеждана от дома си в Аризона, който споделяла със сина си и неговата приятелка, предаде Нова ТВ. Възрастната дама скрила две огнестрелни оръжия в халата си и отишла в спалнята на сина си. Докато спорили, тя извадила револвер, купен през 70-те, и стреляла. Уцелила го във врата и в челюстта и той починал от раните си. След това Ана насочила оръжието срещу 57-годишната му интимна приятелка, която успяла да го изтръгне от ръцете й и го хвърлила в ъгъла на стаята. После повикала полицията. След престъплението агресивната майка споделила, че е искала да се самоубие. Срещу нея са повдигнати обвинения в убийство „първа степен”, нападение. Постановена й е гаранция в размер на половин милион долара.", "date": "2018.07.04", "title": "Кървава драма: Възрастна дама уби сина си, искал да я прати в старчески дом"}
{"url": "https://www.faktor.bg/bg/articles/novini/balgariya/rumen-radev-pozdravi-donald-tramp-za-denya-na-nezavisimostta", "text": "Румен Радев поздрави президента Доналд Тръмп по случай националния празник на САЩ – Деня на независимостта, съобщиха от прессекратариата на президента.  Държавният глава В писмото си той пожелава на Тръмп крепко здраве и успешна работа за благоденствието на САЩ и на американския народ.  „Стратегическият характер на двустранните отношения намира съдържателен израз в диалога и сътрудничеството ни по непрекъснато разширяващ се кръг от въпроси – политически, сигурност и отбрана, инвестиции, енергийна сигурност, образование, наука и култура, връзки между хората“, заявява в писмото си президентът Румен Радев. Държавният глава подчертава, че САЩ са ключов икономически партньор на България и ние се стремим да използваме пълния потенциал за развитие на търговските връзки.", "date": "2018.07.04", "title": "Румен Радев поздрави Доналд Тръмп за Деня на независимостта"}
{"url": "https://www.faktor.bg/bg/articles/svetovni-medii-rusiya-i-lichno-putin-sa-se-namerili-v-amerikanskite-izbori", "text": "Русия и лично президентът Владимир Путин са се намесили в президентските избори в САЩ от 2016 г., за да помогнат на Доналд Тръмп да ги спечели, се казва в доклад на американски сенатори от двете основни партии, предадоха ДПА и Асошиейтед прес. Докладът на сенатската комисия за разузнаването подкрепя изводите на американските разузнавателни служби и изразява становище, че оценката на разузнаването се опира на смислен анализ, който не е бил политически повлиян. Руските дейности преди изборния ден през 2016 г. са \"съществена ескалация в дългата история на руски опити за намеса във вътрешната политика на САЩ\", се казва в доклада. Този доклад е оповестен по-малко от две седмици преди срещата на върха между Тръмп и Путин във Финландия, а през ноември в САЩ ще се произведат междинни избори за Конгрес, отбелязва ДПА. Тръмп редовно изразява съмнения или направо отрича Русия да се е месила в изборите в негова полза. В момента тази евентуална намеса е предмет на разследване от специален прокурор, което според Тръмп е лов на вещици. \"Руските усилия са били обхватни и високоусъвършенствани, а целите им са били да се подкопае доверието в демократичния процес, да се навреди на държавния секретар Хилъри Клинтън и да се помогне на Доналд Тръмп\", заяви заместник-председателят на комисията Марк Уорнър. В доклада се казва, че Русия е използвала кибероперации и пропаганда в преследване на целите си, пише БТА.", "date": "2018.07.04", "title": "Световни медии: Русия и лично Путин са се намесили в американските избори"}
{"url": "https://www.faktor.bg/bg/articles/sinat-na-tina-tarnar-slozhi-kray-na-zhivota-si", "text": "Синът на легендата Тина Търнър - Крейг Търнър се самоуби, съобщи изданието Ти Ем Зет. Тялото на 59-годишния мъж бе намерено в негово жилище в Лос Анджелис, в щата Калифорния. Местната полиция обяви за началото на разследването на обстоятелствата около смъртта на брокера на недвижими имоти. Съдебномедицинската експертиза обаче бе категорична, че Крейг Търнър се е застрелял в главата. Крейг Търнър е роден от връзката на певицата със саксофониста Реъмънд Хил на 28 август 1959 г. Въпреки това той носеше фамилията на тогавашния съпруг на певицата Айк Търнър, от когото изпълнителката има още един син Роналд Търнър. По данни на цитираната медия Тина Търнър (с рождено име Ана Мей Бълок) към момента на самоубийството на сина си бе Европа. Певицата преди няколко години се отказа от американското си гражданство и заживя в Швейцария.", "date": "2018.07.04", "title": "Синът на Тина Търнър сложи край на живота си"}
{"url": "https://www.faktor.bg/bg/articles/deputatite-othvarliha-zakonoproekt-na-bsp-kasaesht-kontrabandata-s-lekarstva", "text": "Парламентът отхвърли на първо четене промени в Наказателния кодекс, свързани с контрабандата на лекарства. Законопроекта подкрепиха 63-ма депутати, 39 бяха \"против\" и 53-ма се въздържаха, предаде БТА, цитирана от БиТиВи. Измененията бяха внесени от \"БСП за България\" и с тях се предлагаше създаването на нов квалифициран състав за контрабанда на лекарствени продукти в хуманната медицина в големи размери. Сега това е само административно нарушение, посочиха от левицата. С промените се предлагаше да се криминализира производството, вносът, износът, съхраняването, търговията на едро или дребно с лекарствените продукти в хуманната медицина, когато тези дейности се извършват в нарушение на закона. Предложената санкция беше до шест години лишаване на свобода. Георги Йорданов, представител на вносителя, апелира за подкрепа на законопроекта и посочи пореден случай на нелегално изнесени лекарства от България. Той отбеляза, че вчера 28 хиляди опаковки нелегално изнесени от България лекарства за онкоболни са открити в Истанбул. По думите му това не е обикновена търговия, а става въпрос за живота на българския народ.  Христиан Митев от Патриотите коментира, че зад този законопроект се крие действително благородна идея, но формата не е особено подходяща. Според него не е нужно създаването на нов престъпен състав, защото вече има такъв в НК. От ГЕРБ уточниха, че кражбата на лекарства се наказва по други параграфи. С този текст при всяка продажба на лекарства без рецепта, ще вкарвате аптекарите до шест години в затвора, коментира Димитър Лазаров.", "date": "2018.07.04", "title": "Депутатите отхвърлиха законопроект на БСП, касаещ контрабандата с лекарства"}
{"url": "https://www.faktor.bg/bg/articles/kutev-skochi-sreshtu-mediyniya-zakon-na-peevski-tova-e-sledvashtata-stapka-kam-razgrazhdane-na-darzhavnostta", "text": "„Не мога да подкрепя законопроекта за задължителното депозиране на печатни издания, защото за мен той е следващата крачка към разграждане на държавността“. Това заяви зам.-председателят на ПГ на „БСП за България“ Антон Кутев от парламентарната трибуна. Според него с този законопроект се казва на българските граждани, че има хора в държавата, които могат да правят каквото си поискат и никой в държавата, дори и Народното събрание, може по някакъв начин да реагира. „Няма никакво съмнение, че в България един от основните проблеми на демокрацията е смесването на политиката и бизнеса и то често пъти в недопустими размери“, допълни Кутев. По неговите думи в последните 20 години сме извървели път в посока на изсветляване на тези взаимовръзки, но е недостатъчен път. Той подчерта, че няма как да убеди своите избиратели, че един от вносителите на закона - депутатът от ДПС Делян Пеевски, не е символ на смесването на бизнес и политика. „Най-малкото е неговото присъствие или неприсъствие в Народното събрание, защото неговите влияния върху политическата система са много по-големи“, каза Кутев. Той е на мнение, че ако в този законопроект не е участвал Пеевски, е щял да бъде законопроект, който има своите цели, върви във вярната посока и се опитва да изсветли имиджа на Пеевски. „С неговия подпис, той става желание или опит да се покаже на цяла България, че никой нищо не може да му направи. Няма да го подкрепя не заради съдържанието на текстовете, а заради това, че самото присъствие на Делян Пеевски е предизвикателство към обществото“, каза още народният представител. Според него, ако този законопроект мине, заглавието във вестниците ще бъде: „Парламентът подкрепи Пеевски“, а това стига, за да се срине цялата среда.", "date": "2018.07.04", "title": "Кутев скочи срещу медийния закон на Пеевски: Това е следващата крачка към разграждане на държавността"}
{"url": "https://www.faktor.bg/bg/articles/germantsite-razdeleni-za-ostavkata-na-zeehofer", "text": "Мнозинството германци смятат, че вътрешният министър Хорст Зеехофер е трябвало да изпълни предложението си да подаде оставка в правителствения спор за миграционната политика, сочи допитване, цитирано от ДПА.  В анкетата на института \"Форса\" 69 % от запитаните смятат, че Зеехофер е трябвало да подаде оставка, а 25 на сто са доволни, че той продължава да е вътрешен министър.  В острия спор за миграцията вътрешният министър заплаши да подаде оставка, но в понеделник вечерта Християндемократическият съюз (ХДС) на канцлерката Ангела Меркел и воденият от Зеехофер Християнсоциален съюз (ХСС) постигнаха споразумение. Скоро след това Зеехофер обяви, че остава министър.  Дори сред поддръжниците на ХСС 45 процента подкрепят оставката му.  Поддръжката за Зеехофер обаче е висока сред привържениците на крайнодясната партия \"Алтернатива за Германия\" - 79 процента от тях са доволни, че той остава вътрешен министър.  Що се отнася до правителствения спор, 29 процента от анкетираните смятат, че Меркел го е спечелила, 25 процента казват, че победител е Зеехофер, а 40 процента не могат да преценят кой е победил.  Допитването е извършено на 3 юли сред 1103 души. Статистическото отклонение е 3 процента.", "date": "2018.07.04", "title": "Германците разделени за оставката на Зеехофер"}
{"url": "https://www.faktor.bg/bg/articles/skotland-yard-dvama-sa-deystvali-v-pokushenieto-sreshtu-skripal", "text": "\"Скотланд Ярд смята, че атаката в Солсбъри срещу руския агент Сергей Скрипал и дъщеря му Юлия, в която бе използван нервно-паралитичен агенти, е извършена от двама агенти, които са действали в синхрон\", съобщава английското издание \"The Sun\". \"Предполага се, че двамата са напуснали Обединеното кралство на следващата сутрин след опита за убийство, инспирирано от страна на Кремъл\", твърдят журналистите Майк Съливан и Том Уелс. Според тях тези хора се намират под закрилата на руския президент Владимир Путин. Позовавайки се на достоверни източници, таблоидът съобщава още, че разследващите са категорични, че трябва да има наказателно производство срещу извършителите на покушението над Скрипал и дъщеря му. \"Крайната цел е извършителите на това престъпно деяние да бъдат държани под отговорност\", споделя информатор на изданието, пожелал да остане анонимен. \"Разбира се, тъй като те вече не са във Великобритания, това ще бъде много по-трудно.\" \"Смята се, че е много малка вероятността разследващите да направят някакво сериозно изявление в скоро време, което да подпомогне по-бързото разплитане на случая\", се казва в статията. През април имаше спекулации, че основните заподозрени са идентифицирани, но властите бързо отхвърлиха тези версия. Авторите на статията напомнят, че са идентифицирани двама, заподозрени в убийството на Александър Литвиненко, но Русия отказва категорично да удовлетвори исканията за тяхната екстрадиция.", "date": "2018.07.04", "title": "The Sun: Двама агенти, под закрилата на Путин, са действали в покушението над Скрипал"}
{"url": "https://www.faktor.bg/bg/articles/novini/balgariya/ms-dava-104-mln-lv-vazmezdna-pomosht-na-bdzh", "text": "Министрите от кабинета \"Борисов-3\" одобриха допълнителни плащания от почти 104 млн. лева за \"Холдинг БДЖ\" ЕАД, съобщиха от МС. Финансовата помощ е за погасяване на задълженията си към облигационерите. Точният размер на сумата за Министерството на транспорта е 103 728 000 лв. Парите се предоставят на \"Холдинг БДЖ\" ЕАД като възмездна финансова помощ, която следва да бъде възстановена до 28 декември 2020 г. Средствата се предоставят на холдинга за погасяване на задълженията по Втория облигационен заем, сключен през 2007 г. Припомняме, на 2 юли БДЖ спря продажба на активи на дружеството. В началото на юни 2018 г. стана ясно, че кредиторите по втория облигационен заем, който беше предоставен на \"Холдинг БДЖ\", са запорирали сметките на \"БДЖ Пътнически превози\". Причината за запора е, че дъщерна компания към БДЖ е солидарен длъжник с холдинга. Стойността на запора е 40 млн. лв. На 4 юни стана ясно, че частен съдебен изпълнител продават част от сградата на БДЖ в центъра на София. Обявената за продажба част от централата на БДЖ е заявена като офис с над 1800 кв. м площ. Исканата цена е повече от 7 млн. лева. Срокът за подаване на оферти бе до 2 юли - когато бе обявена спряната продажба на активи на дружеството. Два дена по-късно министър Владислав Горанов обяви, че Министерството на финансите обмисля отпускането на възмездна финансова помощ за БДЖ. Горанов поясни, че помощта ще е безлихвена в рамките на утвърдената от ЕК държавна помощ за преструктуриране. Помощта ще дойде от фискалния резерв. Надеждата е да бъде ускорена концесията на Летище \"София\", за да бъдат възстановени средствата. На 26 януари 2018 година, министърът на транспорта Ивайло Московски разпореди \"във връзка с появилите се медийни материали в публичното пространство\" в БДЖ да се извърши проверка. Повод за нея е разследване на Нова телевизия, в което се твърди, че в БДЖ фиктивно са назначени и взимат заплати футболисти, които никога не са имали някакви ангажименти и не са се явявали на работа. Според разследването в БДЖ имало и фиктивни ремонти на локомотиви. Според сигнала локомотивите отиват на ремонт и се връщат развалени. Често локомотивите пристигали със същата неизправност, с която били изпратени за ремонт. След това от БСП поискаха оставката на транспортния министър. Той заяви, че е готов да си даде оставката, но състоянието на БДЖ не го навежда на подобна мисъл. На 7 февруари 2018 г. правителството одобри допълнителни плащания от централния бюджет към Министерството на транспорта, информационните технологии и съобщенията в размер на 30 946 000 лв. Сумата беше предоставена на \"Холдинг БДЖ\" ЕАД като възмездна финансова помощ, която следва да бъде възстановена до 28 декември 2020 г. На 30 януари 2018 г. главният прокурор Сотир Цацаров разпореди да се извърши проверка в БДЖ заради сигнали за злоупотреби. Инспекцията беше възложена на Софийската градска прокуратура. Прокуратурата тогава трябваше да провери твърденията, че в дружеството се извършва некачествен ремонт на локомотивите. Обект на проверката бяха именно сигналите за сключване на неизгодни договори с външни изпълнители на ремонта, както и изплатени трудови възнаграждения без основание на лица, назначени формално в системата на БДЖ. На 31 май 2018 година стана ясно, че кредиторите по втория облигационен заем на БДЖ са подали иск в Софийски градски съд (СГС) за 40 млн. лв. от главница по заема срещу \"БДЖ - Пътнически превози\" ЕООД, вследствие на което са запорирани сметки на дружеството.", "date": "2018.07.04", "title": "МС дава 104 млн. лв. възмездна помощ на БДЖ"}
{"url": "https://www.faktor.bg/bg/articles/obshtestvo/ulitsata/mlad-mazh-se-zapali-sled-lyubovna-drama", "text": "29-годишen се е самозапали и е с опасност за живота при битов скандал в Симеоновград, съобщи ОД на МВР - Хасково. Инцидентът е станал снощи в 21,40 часа.  Тогава на спешния телефон е получен сигнал от 24-годишна жена, която съобщила за разпра между нея и мъжа, с когото съжителства. Заради свадата между тях, жената не го допускала в дома им на улица \"Цар Асен\". Той заплашвал, че ако не му отключи, ще се запали.  Започнал да пръска с носената от него бутилка с бензин, а накрая се залял с остатъка от запалимата течност и щракнал със запалката. Мъжът е в критично състояние и е бил транспортиран в МБАЛ - Пловдив. Заведено е било досъдебно производство.", "date": "2018.07.04", "title": "Млад мъж се запали след любовна драма"}
{"url": "https://www.faktor.bg/bg/articles/pravosadie-do-20-godini-zatvor-grozyat-mazha-prebil-do-smart-plovdivskiya-profesor", "text": "От 10 до 20 години затвор грозят мъжа, който беше задържан за убийството на доцента от Пловдив. Това обясни пред  Нова ТВ зам.-окръжният прокурор на града Галин Гаврилов. 70-годишният доцент беше намерен в понеделник вечерта в безпомощно състояние до колата си, паркирана до Военна болница в Пловдив. Според разследването мъжът е пребит до смърт с бухалка на безлюдно място извън града. Според прокуратурата е нападнат е в момент, когато изнудвал 32-годишна студентка за пари и интимна близост, в замяна на което обещал да уреди изпитите и завършването й. Арестуван за престъплението е 42-годишният съпруг на студентката. Прокуратурата му е повдигнала обвинение за умишлено убийство. „Наказанието, което се предвижда е лишаване от свобода от 10 до 20 години. Задържан е за срок от 72 часа с прокурорско постановление”, заяви прокурор Гаврилов. По думите му и студентката, и съпругът й са съдействали на разследващите органи при изясняване на обстоятелството около престъплението. За сега няма вероятност на студентката да бъде повдигнато обвинение за съучастничество. Но предстои прокуратурата да поиска от съда на съпруга и да бъде наложена мярка за неотклонение – задържане под стража.", "date": "2018.07.04", "title": "Правосъдие: До 20 години затвор грозят мъжа, пребил до смърт пловдивския професор"}
{"url": "https://www.faktor.bg/bg/articles/obshtestvo/ot-kat-sa-globili-5000-narushiteli-sled-signali-na-grazhdani", "text": "5000 глоби са наложени на пътни нарушители след сигнали, дошли от сигнали на граждани. Това каза в ефира на БТВ съоснователят на платформата „Гражданите” Тодор Лилков след сигнал за поредния клип с безумно и опасно каране по българските пътища. Инцидентът е от началото на месеца в посока от Панчарево към яз. Искър. Александър Футеков, жена му и двете им деца са в семейния автомобил, когато той вижда в огледалото бързо приближаващ автомобил. Отбива, за да го пропусне, а регистраторът му заснема последвалия слалом на другото возило през насрещното движение. „Човекът очевидно има самочувствие и кара доста смело автомобила си. Не знам защо го прави, очевидно разчита, че хората в насрещното ще се приберат до мантинелата”, коментира Александър. Освен да подаде сигнал в „Гражданите”, той проверил и номера на профучалата покрай него кола. Оказало се, че с нея по-рано е имало ПТП – удар в камион по вина на шофьора й. Александър го призова да избива комплексите си на писта. „90% от смъртните случаи са заради човешка грешка – висока скорост и неправилно изпреварване”, коментира и Лилков. Той посочва, че платформата е започнала своя живот в приятелския му кръг с идеята да се подобри културата на пътя. Сега обаче има и възможност сигналите да стигат до полицията. Проблемът е дали след това ще се случи нещо – заради начина на призоваване на нарушителите, до тях може така и да не стигне информацията, че е започнало производство. „Не знам дали високи глоби биха отказали особено по-заможните хора с коли за 200 000 лв.”, отбеляза Александър. Той напомни, че даже за неправилно изпреварване с риск за останалите участници в движението максималната санкция е 150 лв. Според съоснователя на „Гражданите” ние като общество заедно трябва да зародим една култура на закон и ред, като това преминава и през активно подаване на сигнали за нарушения. Важно е, обаче, да проверяваме и къде пускаме сигналите си – например, как се финансира съответната платформа. Иначе са възможни манипулации.", "date": "2018.07.04", "title": "От КАТ са глобили 5000 нарушители след сигнали на граждани"}
{"url": "https://www.faktor.bg/bg/articles/poredna-alo-izmama-mnim-politsay-pribra-sled-smartni-zaplahi-13-bona-ot-pensionerka", "text": "Възрастна жена от село Джулюница даде всичките си спестявания - над 13 000 лева, на мошеници, заплашвали живота й, съобщава Нова ТВ. 72-годишната Пенка Манева е пенсиониран счетоводител. Цял живот е работила с пари и не вярва, че и се е случило и това - да стане жертва на телефонни измамници. Всичко започва преди седмица, когато домашният й телефон звъни. \"Обажда се началникът на полицията в Стражица. Заплашвана ли сте досега?\". Казвам - \"Не\". \"Не, ама ви има в списъка и в най-скоро време, следобед ще бъдете заплашена. Ако някой ви заплашва, се обадете на номер 6144\". И аз повярвах, като един нормален човек, че са от полицията. Откъде ще ми знаят името и фамилията?\", разказва Пенка Манева. Схемата, в която попада възрастната жена, е последната и най- прилагана - съдействие за разкриване именно на телефонна измама. Мнимият полицай подготвя жертвата за следващото обаждане... и то не закъснява. \"И звънна домашния телефон и започнаха да ме обиждат с лоши думи. \"Ще дойда, ще те нарежа, ще те изнасиля\". Поискаха 60 000 лв.\", разказва Манева. Следващото обаждане е отново от мнимия полицай, спечелил доверието на жената, който я убеждава да сложи парите си за примамка.", "date": "2018.07.04", "title": "Поредна ало измама: Мним полицай прибрал след смъртни заплахи 13 бона от пенсионерка"}
{"url": "https://www.faktor.bg/bg/articles/yunker-mozhem-da-podnovim-dialoga-s-rusiya-samo-ako-spazva-dogovora-ot-minsk", "text": "„Българското председателство беше изключително успешно. А това беше първото българско председателство. При мен са минали 4 или 5 председателства, знам какви усилия са необходими на правителството и всички служители , които работят успеха му. Така че българското председателство беше за пример.“ Това каза за предаването „Преди всички“ по „Хоризонт“ председателят на Европейската комисия Жан-Клод Юнкер. „Констатирам с удоволствие, че в началото на българското председателство едва 30 на сто от българите смятаха, че то ще бъде успешно. Аз се опълчих срещу това негативно отношение и днес установявам, че 81 на сто от българите го смятат за такова“, каза Юнкер. „Това доказва, че ако вършите работата си както трябва, дневният ви ред е добре направен и работите добре в неговите рамки, както направи България, то тогава ще стигнете и до подкрепата на общественото мнение в страната ви“, добави той.  Юнкер, който е бивш премиер на Люксембург, сподели, че лично той не е голям фен на проучванията на общественото мнение. „Защото в Люксембург винаги получавах 93 на сто доверие и все казвах на институтите, че ако мина 100-те процента, те ще трябва да касират собствените си методи. Но е истина, че България, благодарение на усилията на своето правителство и неговия премиер, отново се влюби в себе си. Отбелязвам това с удоволствие, защото подписах договора за присъединяването на България и Румъния към ЕС през 2005 година по време на председателството на Люксембург“, каза шефът на ЕК.  „Още от началото на мандата на тази Комисия казах, че мястото на България е в Шенген, защото е добре подготвяна и това го повтарях до втръсване. Казах го през октомври 2014-а, когато започна мандатът ни. В същия момент казах, и след това повтарях, че България трябва да е част от еврозоната. Поддържам тези принципи и казвам, че България трябва да влезе в чакалнята на еврозоната“, каза Юнкер. Той посочи, че в рамките на финансовите перспективи е предложил да има механизъм на сближаване между страните-членки и тези, които искат да се присъединят към нея. „България няма нужда от финансова подкрепа, но ако има, тя трябва да ѝ бъде дадена“, каза Юнкер. „През октомври 2014-а казах, че Механизмът за сътрудничество и проверка трябва да бъде спрян преди края на мандата на тази комисия, тоест преди ноември 2019-а. Поел съм ангажименти към българското правителство и чрез него към българите, които много обичам“, сподели председателят на ЕК.  Френските социалисти определиха споразумението за миграцията на последния Европейски съвет като „димна завеса“, но Юнкер отхвърля тази квалификация. „Казах пред Европейския съвет в четвъртък и петък, че от 7-те законодателни текста, които гравитират около миграцията, 5 са на път да бъдат приключени в Съвета и Европейския парламент. Предложих Европейския съвет да заяви, че ще приемем тези текстове и директиви до края на юли. По процедурата за даване на убежище и „Дъблин 3“ казах, че решенията трябва да бъдат взети до края на годината. Съветът поради причини, които не са ми известни, тъй като не бяха дадени обяснения, дори не разгледа предложенията, които бях направил, в дълбочината на тяхната мъдрост. Но аз подкрепям тази гледна точка – трябва да ускорим нещата“, каза Юнкер. Той смята, че ако 27-те страни-членки бяха следвали препоръките и предложенията на Комисията по темата за даване на убежище, направени през февруари 2015-а, днес ЕС е нямало да бъде в сегашната ситуация. „Критикува се Европа, а всъщност трябва да се критикуват страните-членки“, каза Юнкер.  На въпрос дали ЕС се отдалечава от най-близкия си съюзник САЩ и се обръща към Русия, председателят на ЕК заяви: „Първо, аз имам усещането, че Съединените щати се отдалечават от Европа, която е техен верен съюзник от десетилетия. Колкото до Русия и Путин, ако Русия и Путин или Путин и Русия ни съобщят, че са готови да приложат на практика Минските споразумения, то тогава руско-европейският свят ще се промени. Ако пък не се направят усилия по отношение на Източна Украйна, няма никакъв шанс за вдигане на санкциите. Няма приятелства, има принципи“.  „Крим остава, от гледна точка на международното право, скандал, еретична маневра – неразбираема и непростима от страна на Русия. Но отвъд въпросите, които гравитират около Крим, мисля, че трябва да подновим нормалния диалог с Русия, при условие че Минските споразумения бъдат претворени в дела“, каза той. За финал председателят на ЕК заяви: „Да живее България!“", "date": "2018.07.04", "title": "Юнкер: ЕС е готов да поднови диалога с Русия само ако тя спазва споразуменията от Минск"}
{"url": "https://www.faktor.bg/bg/articles/paranoya-rusiya-obyavyava-voyna-na-anglosanksonskata-tsifrova-kolonizatsiya", "text": "Русия започва борба с англосаксонската „цифрова колонизация“, пише руският ежедневник \"Взгляд'', цитиран от Фокус. Руският суверенитет е изправен пред ново предизвикателство на 21-ви век. Експерти и дипломати уверяват: \"Ако страните от Запада продължат\" третия етап на световната колонизация - цифровата \", Русия ще трябва да се защитава. Например, създавайки свой собствен, отделен от останалия свят интернет. Как изглежда и защо е толкова важно? Русия притежава всички необходими средства, за да се създаде алтернативен интернет, но би ги използвала само в най-лошия сценарий, заяви във вторник директорът на отдела за нови предизвикателства и заплахи в Министерсто на външните работи Иля Рогачев. Според него политиката на Москва не е насочена към изолиране на интернет, но западната политика и налагането на двойни стандарти могат да принудят Русия да следва този път. По-рано беше съобщено, че Русия може да представи на ООН две нови инициативи - резолюции, свързани с регулирането на отношенията между държавите по въпросите на киберсигурността. Както отбеляза Коммерсант, една от резолюциите ще бъде „киберкодекс“ - вид кодекс на правилата за поведението на държавите в Интернет, който трябва да забрани всяка намеса във вътрешните работи на държавите чрез Интернет. Втората руска резолюция има за цел да преразгледа съществуващата система за борба с киберпрестъпността, която се определя от Конвенцията за компютърна престъпност от 2001 г. в Будапеща. Припомня се, че Москва не подписа тази конвенция поради член 32 от този документ, който позволява различни специални услуги без официално уведомление да получават трансграничен достъп до компютърни данни. Русия очаква подкрепата на тези предложения от редица държави, които са членове на БРИКС ШОС и ОДКБ. Приемането им обаче може да не е достатъчно, особено предвид факта, че гласуването за тези инициативи от западните страни едва ли може да се очаква. Ето защо Москва, в тясно сътрудничество с Пекин, продължава работата по проекта за така наречения \"алтернативен интернет\", както посочи министерството на външните работи.", "date": "2018.07.04", "title": "Параноя: Русия обявява война на англосанксонската \"цифрова колонизация\""}
{"url": "https://www.faktor.bg/bg/articles/novini/svyat/kremal-vdigna-tsenite-na-pasportite-i-shofyorskite-knizhki", "text": "Руският президент Владимир Путин подписа федерален закон за увеличаване на държавното задължение за издаване на редица нови документи. Съответният указ е публикуван на официалния интернет портал за правна информация. Цената на шофьорската книжка се увеличава от 2 до 3 хиляди рубли. Паспортът, съдържащ електронния носител на данни, ще струва на руснаците 5 000 рубли, вместо досегашните 3 500. По този начин президентът подкрепи заключенията на правителството, че увеличаването на размера на държавните задължения ще компенсира частично разходите за федералния бюджет за създаване на инфраструктура за въвеждане на документи от ново поколение. Промените в Данъчния кодекс бяха приети от Държавната Дума на 19-ти юни и бяха одобрени от Съвета на Федерацията седмица по-късно.", "date": "2018.07.04", "title": "Кремъл вдигна цените на паспортите и шофьорските книжки"}
{"url": "https://www.faktor.bg/bg/articles/ruskiyat-poslanik-v-sasht-i-vtora-us-delegatsiya-veroyatno-shte-poseti-rusiya-prez-lyatoto", "text": "Възможно е втора американска парламентарна делегация да посети Русия през август по думите на руския посланик в САЩ Анатолий Антонов пред телевизионния канал Russia Today, цитиран от TACC. \"Очаквам още едно посещение на американска парламентарна делегация в Москва и знам, че още една среща ще се състои в Берлин, все още не е потвърдено, но в края на август вероятно ще пристигне друга делегация в Русия, аз съм много доволен от това\" каза дипломатът. На 30 юни делегацията от американски парламентаристи започна посещение в Русия, което ще продължи до 5 юли. Във вторник конгресмените се срещнаха с руския външен министър Сергей Лавров и с членовете на двете камари на руския парламент.", "date": "2018.07.04", "title": "Руският посланик в САЩ: И втора US-делегация вероятно ще посети Москва"}
{"url": "https://www.faktor.bg/bg/articles/yordan-tsonev-kutev-peevski", "text": "По време на гласуването на първо четене на законопроекта за задължителното депозиране на печатните и други произведения в парламента се сблъскаха Йордан Цонев от ДПС и Антон Кутев от БСП.  Цонев защити законопроекта на Делян Пеевски. Народният представител заяви, че единствената цел на Пеевски е да изкара на светло медиите. Антон Кутев обаче го атакува с аргумента, че не напада лично бизнесмена и не иска да го омаскарява. Социалистът допълни, че той има медии, чрез които може да защитава името си и призова да не се намесва Народното събрание за решаване на лични частни спорове.  Йордан Цонев го репликира и сравни Пеевски със Силвио Берлускони и Доналд Тръмп, които по логиката на БСП е трябвало да бъдат зачеркнати от политиката. Вежди Рашидов също подкрепи предложението на ДПС. Той коментира, че идеята не е само на Делян Пеевски, а на всички, които искат да се разкрие по какъв начин се финансират медиите.  Рашидов се ядоса от медийни публикации, в които го наричат мултак. \"Не съм! Аз съм бил приятел на Илия Павлов, но не съм работил във фирмата му. Колко от БСП близахте чиниите на Мултигруп\", попита реторично бившият министър на културата.  Волен Сидеров също се включи в дебата и призова Антон Кутев, ако има личен спор с Пеевски, да се срещнат и да се разберат, а не да занимава парламента. Според лидера на \"Атака\" по-важен е текстът на законопроекта, а не кой го е вкарал. Сидеров допълни, че освен Пеевски, зад законопроекта стоят още народни представители.", "date": "2018.07.04", "title": "Йордан Цонев сравни Пеевски с Тръмп и Берлускони, Рашидов пита БСП колко време е близала чиниите на \"Мултигруп\""}
{"url": "https://www.faktor.bg/bg/articles/gdbop-udari-banda-zanimavashta-se-s-reket-i-lihvarstvo", "text": "ГДБОП разби престъпна група, занимаваща се с лихварство и рекет. Операцията се провежда от вчера,потвърдиха пред Дир.бг източници от прокуратурата. Тя се е състояла в \"Люлин\". Групата се е занимавала не само с лихварството, но и с насилствени действия - там, където има проблеми с връщането на дадената сума пари. Според разследващите става въпрос за безцеремоност. Очаквайте подробности.", "date": "2018.07.04", "title": "ГДБОП удари банда, занимаваща се с рекет и лихварство"}
{"url": "https://www.faktor.bg/bg/articles/tramp-se-zakani-na-nato-sasht-ne-sa-prasentseto-kasichka-na-sveta", "text": "Президентът Доналд Тръмп продължава с острата си критика към НАТО, където според него САЩ не са равнопоставени с останалите членки на Алианса. Затова той ще каже на останалите страни от НАТО на срещата им на върха следващата седмица, че страната ум не може да се третира като прасенцето-касичка на света. Това обяви говорителят на Белия дом Хоган Гидли, цитиран от Ройтерс и БТА. \"Президентът ще пристъпи към тези разговори с нагласата да защитава американския народ, да стои редом до нашите партньори и съюзници, обаче както е казвал много пъти досега, Америка често е възприемана като прасенцето-касичка на света и това трябва да престане\", заяви Гидли. Тръмп оказва натиск на някои партньори в НАТО да увеличат съществено военните си разходи, отбелязва Ройтерс.", "date": "2018.07.04", "title": "Тръмп пак размаха пръст на НАТО: САЩ не са прасенцето-касичка на света"}
{"url": "https://www.faktor.bg/bg/articles/novini/svyat/referendumat-v-makedoniya-zatsikli-ne-znayat-kak-da-formulirat-vaprosa-za-novoto-ime", "text": "Все още не се знае какъв ще е въпросът на референдума за новото име на Македония. С политическите дейци и гражданското общество ще решим дали допитването да бъде консултативно или обвързващо, но при всички случаи резултатът ще бъде задължителен, заяви македонският премиер Зоран Заев, в отговор на въпрос на журналистите, предава македонското електронно издание A1 On, цитирана от \"Фокус\". „Не сме разговаряли по този въпрос. Вероятно ще изчакаме срещата на върха на НАТО на 11 и 12 юли, когато очакваме да получим покана. Веднага след това държавата ще отвори дебата и вероятно ще утвърдим срока за провеждане на референдума, въпросът за допитването и формата на самия референдум“, заяви Заев. Най-вероятно, както допълни премиерът, той ще се състои в края на септември или началото на октомври и за това трябва да помогнат Държавната избирателна комисия (ЦИК) и експертите в парламента. „Заедно с всички политически дейци и гражданското общество ще решим дали референдумът ще бъде консултативен или обвързващ, но това, което всички трябва да знаят, е че резултатът ще бъде задължителен. Това значи, че ако допитването мине ще трябва да се съобразим с волята на гражданите, да я изгласуваме в парламента и да работим, особено върху реформите и процесите, които следват“, обясни македонският министър-председател. Премиерът потвърди, че гражданите ще бъдат попитани относно договора с Гърция и желанието за присъединяване към ЕС и НАТО.", "date": "2018.07.04", "title": "Референдумът за името на Македония зацикли - не знаят как да формулират въпроса"}
{"url": "https://www.faktor.bg/bg/articles/siderov-udari-ramo-na-borisov-sled-kritikite-na-rumen-radev", "text": "Чувствам се задължен да отговоря на президента Румен Радев, който отправи критични бележки към правителството за председателството на Съвета на Европейския съюз. Това заяви лидерът на групата на \"Обединени патриоти\" в парламента Волен Сидеров, който прочете декларация на политическата сила от парламентарната трибуна.  Позицията на патриотите идва в отговор на вчерашните думи на държавния глава, че кабинетът се е хвърлил изцяло във външната политика и в частност Западните Балкани, но загърбил \"важни взривоопасни процеси вътре в страната\". Сидеров каза, че е разпечатал изявлението на Радев в 6 страници и като стар редактор открил противоречия, които били обясними, защото тези, които пишели речите на президента, били начинаещи в журналистиката. \"Преди да пристъпи към критики, президентът Румен Радев трябва да се замисли дали не прави тенденциозни нападки и дали не влиза в партийна линия, която не е допустима за един държавен глава. Един президент може да бъде критичен, когато има основание, в случая няма такова\", каза Сидеров и допълни, че Радев безспорно се развива като политик и държавник. Съпредседателят на \"Обединени патриоти\" припомни, че президентът е разкритикувал правителството, че не е поставило въпроса за Дунавската стратегия - тема, която била изгодна за България по време на председателството. Според Сидеров страната председател не можела да поставя подобни въпроси. \"По време на председателството ни по отношение на мигрантите за първи път България поставя въпроса за затваряне на границите на Европа и за невръщане на тези, които са минали през транзитните страни\", отбеляза Сидеров. \"Вместо премиерът Бойко Борисов да получи похвала от държавния глава, че тези въпроси са поставени, президентът търси под вола теле\", допълни Сидеров. Той не пропусна да вкара и темата за американските бази у нас и попита президента дали е поставил въпроса пред посланика на САЩ Ерик Рубин, с когото се е срещнал скоро.", "date": "2018.07.04", "title": "Сидеров удари рамо на Борисов след критиките на Румен Радев"}
{"url": "https://www.faktor.bg/bg/articles/marin-mladenov", "text": "Новопостъпилите служители в МВР се обучават в \"боя на улицата, при преследване на престъпници и опазване на обществения ред\" и това е една от причините полицията да допуска грешки\". Това обяви по БНР главният секретар на МВР старши комисар Младен Маринов.  Като положителна тенденция той обяви факта, че постъпващите в системата са повече от напускащите. \"Има нужда от полицаи, има и свободни щатове, но процесите по назначаването текат. Това не може да се реши за година, две, три. Трябва да е последователна политика, за да даде резултат\", поясни Маринов. Той допълни, че след като щатът бъде запълнен, ще се търсят качества и на най-добрите ще се даде шанс да растат в кариерата. Коментирайки бягството на затворниците Радослав Колев и Владимир Пелов, Маринов посочи, че за да стане то възможно, е имало помощ отвън. \"Има лица, включително и от надзирателите, с които се работи, за да се изясни каква е била помощта по отношение на избягалите\", допълни главният секретар на МВР. За случая около Владимир Пелов, който, макар и издирван, се оказа, че е живял в родния си град и беше убит от свой познат, проблемът реално бил в друга система, според Маринов. Той отчете, че от МВР са работили целенасочено и всички действия, които е можело да бъдат предприети, са били предприети. Като доказателство Маринов посочи, че кръгът около Пелов \"е бил стеснен към края\". \"При всеки един сигнал сме реагирали възможно най-бързо\", е мнението на главния секретар на МВР. Маринов коментира и глобалния проблем за престъпността. По думите му \"структурата на престъпността е много променена спрямо 90-те\" и уточни, че в нея няма няма свободни ниши. \"За всичко, от което е възможно да се изкарат по престъпен начин пари, естествено има много желаещи, които да го направят. Смятам, че колегите от ГДБОП се справят добре и службата вече започва да работи на пълни обороти. Резултатите са изключително добри\", е неговото мнение. Коментирайки разбитата престъпна група, която е готвела побои и дори убийства на магистрати и полицаи, Маринов обяви, че тя се появява в резултат на непрекъсната преса, която се упражнява върху тежкия криминален контингент. Според него набелязаните жертви са си вършили перфектно работата по определени досъдебни производства, прокурорите са си поддържали обвиненията и са работили в посока доказване на престъпленията.", "date": "2018.07.04", "title": "Марин Младенов: Новите в МВР се обучават \"в боя на улицата\", затова правим и грешки"}
{"url": "https://www.faktor.bg/bg/articles/noshtnite-valtsi-na-putin-pak-atakuvat-balgariya", "text": "Мотористи от клуб \"Нощните вълци\" ще влязат на територията на страната ни днес от Македония. Техният маршрут ще мине през Руенския манастир, Кюстендил и ще стигне до София. За четвъртък те планират да посетят в столицата храм-паметника \"Св. Александър Невски\", Руската църква, Паметника на съветската армия и да дадат пресконференция, а в петък да потеглят за Сърбия, съобщава в. „Сега“. Мотоциклетистите, които са популярни и като \"рокерите на Путин\", заради подкрепата, с която се ползват от руския президент, в момента са на мотопоход \"Славянский мир 2018\", който е с дължина около 8500 км, започва от Москва и преминава през Русия, Беларус, Полша, Словакия, Унгария, Сърбия, Република Сръбска в Босна и Херцеговина, Черна гора, Албания, Македония, България, Сърбия, Хърватия, Словения. Предишното посещение на \"Нощните вълци\" в България бе белязано от протести и конфронтации. Хиляди българи изразиха своето възмущение от подобни прояви, а някои считат появата им у нас като част от хибридната война, която Русия води със Запада, респективно и в България като пълноправен член на ЕС.", "date": "2018.07.04", "title": "\"Нощните вълци\" на Путин пак атакуват България"}
{"url": "https://www.faktor.bg/bg/articles/borisov-zaminava-na-vizita-v-gartsiya-i-bosna-i-hertsegovina", "text": "Премиерът Бойко Борисов заминава на двудневна визита в Гърция и Босна и Херцеговина. Програмата започва с разговори между премиерите на България, Гърция, Румъния и сръбския президент. Домакин на четвъртата среща във формат лидери е Солун, а темите- транспорт, икономика и инфраструктурни проекти.", "date": "2018.07.04", "title": "Борисов заминава на визита в Гърция и Босна и Херцеговина"}
{"url": "https://www.faktor.bg/bg/articles/kak-se-stigna-do-gafa-s-baloobrazuvaneto-v-stolichni-gimnazii", "text": "По време на тази кампания ръчно са вкарани над 150 000 желания за 385 паралелки. Грешката е в балообразуването в паралелките на 2 столични училища - Технологично училище Електронни системи и СПГЕ \"Джон Атанасов\". Това каза в ефира на БНТ Ваня Кастрева, началник на регионалното управление на образованието в София. Кастрева се извини за създалата се ситуация.Това наложи и спирането на класирането. Това е едно от най-проверяваните неща - балообразуването. В края на деня, след няколко проверки, отново беше активно балообразуването. Класирането се промени с възстановяването на заслуженото място на ТУЕС, който от 28-о място, отиде на коригираното 4-о място. Най-висок бал има в СМГ, Немската гимназия, като цяло няма разместване сред първите 10 училища, стана ясно от думите на Кастрева. Камен Радев, експерт по външно оценяване сподели пред Нова ТВ, че тази година 9 000 деца са  кандидатствали за 385 паралелки. При обработката на различните 150 000 желания, те са били свързани с 89 балообразуващите групи, които ни казват кое дете в кое училище е класирано. Комисията веднага се е  самосезирала, след като са установили,  че ТУЕС е на 28 място, което силно ги е усъмнило. На практика ние бяхме уведомени само за една от балообразуващите групи, но в хода на проверката открихме още една, в която имаше допуснати грешки. В момента се прави проверка на софтуера, но докато не се провери напълно системата, не мога да кажа коя е причината за гафа – човешка грешка или от техническо естество, посочи Радев.", "date": "2018.07.04", "title": "Как се стигна до гафа с балообразуването в столични гимназии?"}
{"url": "https://www.faktor.bg/bg/articles/novini/balgariya/sergey-stanishev-nyamame-osnovanie-da-se-sramuvame-ot-predsedatelstvoto-ni-v-es", "text": "Европредседателството ни не е провал, но не беше постигнат достатъчно добър резултат по теми като Западните Балкани и миграцията. Това коментира пред Българското национално радио в кулоарите на Европарламента в Страсбург председателят на Партията на европейските социалисти Сергей Станишев. На въпрос дали президентът Румен Радев неглижира успехите на Българското европредседателство Станишев отговори: \"Първо трябва да знаем, че изначално очакванията към Българското председателство бяха твърде занижени. Просто не са очаквали хиперуспехи от нас, затова оценката е, че представянето е по-добро, отколкото е очаквано. Има неща, които аз лично оценявам положително като инициативата най-сетне Западните Балкани да бъдат във фокуса на вниманието, но резултатите в това отношение за мен не са достатъчни. Има сфери, които за съжаление Българското председателство не можа да развие - големия въпрос за бъдещето на Европа, големия въпрос за пакета миграция, търсене на убежища, свързан със сигурността, не беше финализиран. България няма основание да се срамува от своето председателство в един много сложен момент за Европейския съюз. Няма основание и за някакви фанфари все едно че сме направили нещо изключително необичайно или исторически пробив\", коментира лидерът на европейските социалисти Сергей Станишев.", "date": "2018.07.04", "title": "Сергей Станишев: Нямаме основание да се срамуваме от председателството ни в ЕС"}
{"url": "https://www.faktor.bg/bg/articles/novini/balgariya/vezhdi-rashidov-nay-yarkiyat-mi-spomen-s-bozhidar-e-kogato-me-nakara-da-otkradnem-panagyurskoto-sakrovishte-ot-plovdiv", "text": "\"Божидар Димитров вече е фактор. Личностите трябва да се уважават\". Това каза бившият министър на културата Вежди Рашидов в ефира на БТВ в памет на проф. Божидар Димитров. „Уважавах го, защото той беше един свободолюбив човек, който не може да се постави в рамка. Той говореше истината и дразнеше много хора. Беше колоритен и много свободолюбив. Работеше много. Музеят беше неговият живот“, допълни скулпторът. „Няма да забравя как ми съобщи, че трябва да откраднем Панагюрското съкровище. Беше разрешил да гостува в Пловдив. Кметът на града обаче се закани, че няма да го върне, а ще остане в града занапред. Божидар Димитров организира акция за връщането му със специални коли, както си му е редът. С помощта на полицията съкровището се взима и се връща в София. Беше почти като кражба. Искаше да разкаже случая пред медиите. Аз му казах да не бърза, за да не стане беля. Той се пошегува - Вежди, какви крадци сме, ако няма медии“, спомни си Рашидов. „Историята, която няма да забравя е, когато правихме Ларгото. Тогава излязоха едни умни и красиви хора, които обясняваха как трябва да стане реставрацията. В един момент Божидар Димитров излезе и проведе битка“, каза депутатът от ГЕРБ. „Уникален патриот. Божидар Димитров беше болен патриот. Всяка дума за България я оспорваше. Преживяваше емоционално всяко невярно историческо твърдение и го оспорваше“, припомни той. „След откриването на останките от вампир в Созопол, Димитров казваше с усмивка, че тази сензация ще помогне за издръжката на музеите“, каза Рашидов. „Трябва да се научим, че българските личности трябва да бъдат уважавани. Тепърва ще се популяризират трудовете на Божидар Димитров. Той остави ярка следа“, заяви още той.", "date": "2018.07.04", "title": "Вежди Рашидов: Най-яркият ми спомен с Божидар е, когато ме накара да \"откраднем\" Панагюрското съкровище от Пловдив"}
{"url": "https://www.faktor.bg/bg/articles/novini/balgariya/aktualizirat-strategiyata-za-demografsko-razvitie", "text": "Министерският съвет ще разгледа план за 2018 г. за актуализираната национална стратегия за демографско развитие. Това е един от най-сериозните проблеми, които са в пряка връзка с националната сигурност, предвид негативните тенденции, които се наблюдават. В дневния ред е и постановление за допълнителни трансфери по бюджетите на общините за работещите в предучилищното и училищното образование.  Постановлението за работното време, почивките и отпуските също ще бъде обсъдено от министрите. То предвижда обезщетенията за болест да се изчисляват по часове, а не по дни.", "date": "2018.07.04", "title": "Актуализират стратегията за демографско развитие"}
{"url": "https://www.faktor.bg/bg/articles/novini/balgariya/manolova-zakonat-za-lichna-pomosht-mozhe-da-e-parva-krachka-v-reformata-kam-horata-s-uvrezhdaniya", "text": "КЕВР определя цените на парното и тока. 1.2 хил. са засегнати от провишаването на цените, КЕВР трябва да се грижи и за хората, а не само на топлофикациите. Тази позиция изрази омбудсманът Мая Манолова, която обяви, че дава на прокурор новите цени на парното и тока.  Манолова коментира и Закон за личната помощ, който майките на деца с увреждания настояват да бъде приет.  Този закон  е кауза на протестиращите майки, искат я отстояват в рамките на 7-и национален протест. Но по начина, по който го предложиха майките и който беше усъвършенства от мои експерти, този закон може да се превърне в първата крачка в реформата и политиките по отношение на хората с увреждания. Около 78 000 са инвалидите у нас, които се нуждаят от лична помощ. Зад този закон са застанали десетки хиляди българи, те стоят открито зад интересите на майките на деца с увреждания. Необяснимо е защо  има съпротива от организации, които би трябвало да защитават техните интереси, изрази недоумението си Манолова. Тя изтъкна, че е разтревожена от проекта на Закона за интеграция на хората с увреждания, който се подготвя от социалното министерство. Има текстове в него, които са в противоречие с Конвенцията за правата на хората с увреждания на ООН, която е подписана и от България.", "date": "2018.07.04", "title": "Манолова: Законът за лична помощ може да е първа крачка в реформата за хората с увреждания"}
{"url": "https://www.faktor.bg/bg/articles/novini/balgariya/sboguvame-se-s-prof-bozhidar-dimitrov", "text": "Днес приятели и граждани ще се сбогуват с проф. Божидар Димитров от 10.00 до 16.00 ч. в Националния исторически музей. \"От този свят внезапно си отиде изключителен учен, историк, преподавател, ръководител, публицист, който завинаги ще остане в научната и в културната памет на България. Ние, неговите колеги от НИМ, имахме изключителния шанс и привилегията да работим години наред под ръководството на този уважаван, всепризнат и много продуктивен учен, който бе отдаден всецяло на любимата си история и на - без преувеличение - на своя музей\", посочват от екипа на НИМ в скръбната вест. \"С изумителната си работоспособност, с професионалната си упоритост и находчивост той участва активно в създаването, укрепването и утвърждаването на НИМ като най-представителната и най-авторитетната музейна институция в България, с престижно име у нас и в чужбина\", пишат колегите на проф. Димитров. \"Той живя някак забързано, енергично, спонтанно, но и целенасочено, като внесе в културната съкровищница на България десетки забележителни научни и научно-популярни книги и сборници, стотици студии, монографии, статии. Всичко, излязло изпод талантливото му перо, бе задълбочено и сериозно и в същото време - увлекателно, и имаше чудното свойство бързо да се изчерпва от рафтовете на книжарниците и библиотеките. Поради една съвсем проста причина - винаги е интересно и вълнуващо. Той бе любим автор, телевизионен водещ и откровен събеседник на малки и големи, на селяни и граждани, на хора от всички социални слоеве и с различни професии. Една от най-отчетливите причини за това бе неговото безгранично, почти неистово родолюбие, неговият живителен и утвърждаващ национализъм, неговата силна и изстрадана любов към българите - в и извън пределите на страната ни. Като ръководител проф. Димитров бе респектиращ и справедлив, като колега - толерантен и разбран, като приятел - верен и щедър. А във всички тези \"длъжности\" - неизменно /само/ироничен, с уникалното си чувство за хумор. Ето какъв човек загубихме без време. Загубата ни е голяма. Скърбим за проф. Божидар Димитров. Прекланяме се пред светлата му памет\", посочват от НИМ.", "date": "2018.07.04", "title": "Сбогуваме се с проф. Божидар Димитров"}
{"url": "https://www.faktor.bg/bg/articles/slanchevo-i-toplo-na-mesta-shte-prevali-i-pregarmi", "text": "Атмосферното налягане през деня слабо ще се понижи, достигайки средното за месеца. Днес над страната ще преобладава слънчево време. Главно в следобедните часове ще се развива купесто-дъждовна облачност и на места ще има краткотрайни валежи и гръмотевични бури, възможни са и градушки. По-интензивни и на повече места ще са явленията в планинските райони. Дневните температури ще са предимно между 27° и 32°, в София – около 28°. Такава е прогнозата за времето на Националния институт по метеорология и хидрология (НИМХ) при БАН, съобщи за Агенция „Фокус“ дежурният синоптик Мартин Славчев.  Над Черноморието ще е предимно слънчево. Ще има временни увеличения на облачността, по-съществени в следобедните часове и на отделни места ще превали и прегърми. По крайбрежието ще духа бриз. Максималните температури на въздуха ще са 24-28°, температурата на морската вода е 23-24°. Вълнението на морето ще е около 2 бала. Над планините преди обяд ще е предимно слънчево, но след пладне ще се развива купеста и купесто-дъждовна облачност и до вечерта на много места ще има краткотрайни валежи и гръмотевични бури. Ще духа слаб, по билата – до умерен запад-северозападен вятър. Максималната температура на височина 1200 метра ще е около 24°, на 2000 метра – около 16°.", "date": "2018.07.04", "title": "Слънчево и топло, на места ще превали и прегърми"}
{"url": "https://www.faktor.bg/bg/articles/angliya-skripal-nov-sluchay", "text": "Британската полиция обяви тежък инцидент, след като двама души са намерени в безсъзнание от въздействието на неизвестно вещество в английския град Еймсбъри, който е на около 10 км северно от Солсбъри, предадоха Ройтерс и ТАСС. \"Тази вечер полицията на Уилтшър обяви тежък инцидент по подозрение, че двама души може да са били изложени на неизвестно вещество в Еймсбъри. Местата, които двамата пострадали може да са посетили преди заболяването си в района на Еймсбъри и Солсбъри, са отцепени като предохранителна мярка\", заяви полицията на графство Уилтшър. По данни на правоохранителните органи в събота вечерта мъж и жена на възраст между 40 и 50 години са намерени в безсъзнание в дома си в Еймсбъри. Те са приети в болница в Солсбъри в критично състояние. На 4 март Великобритания обяви, че 66-годишният бивш полковник от руското военно разузнаване Сергей Скрипал, който е осъден в Русия за шпионаж в полза на Великобритания, и 33-годишната му дъщеря Юлия са били подложени на въздействието на нервнопаралитично вещество в Солсбъри. Впоследствие Лондон заяви, че това вещество е било разработвано в Русия и обвини Москва, че е замесена в инцидента. Русия отхвърля обвинението.", "date": "2018.07.04", "title": "Нов случай \"Скрипал\" във Великобритания, двама души са заразени с неизвестно вещество"}
