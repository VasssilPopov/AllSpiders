{"url": "https://faktor.bg/bg/articles/novini-svyat-mateo-salvini-prozrya-zagovor-v-italiya", "text": "Матео Салвини, лидер на партията „Лига“, се противопостави на новото правителство на Движението „5 звезди“ и Демократическата партия (ДП), обвинявайки ги в заговор срещу интересите на италианците, цитиран от \"Фокус Той каза това пред репортери в сряда, след като се срещна с президента Серджо Матарела в консултации относно начините за излизане от правителствената криза.  \"Това правителство е създадено под знака на омразата към Лигата, най-популярната партия в страната. Този план идва отвън за разпродажба на италиански компании. Слабото правителство се интересува от европейските столици - Париж, Берлин, Брюксел. Очевидно е, че никой не би позволил одобряване на смел бюджет въз основа на единна скала за данъчно облагане “, каза Салвини. Той също така отбеляза, че Джузепе Конте е „посочен от Седемте като премиера на новото правителство. Конте представляваше Италия на срещата на върха в Биариц, а президентът на САЩ Доналд Тръмп говори в подкрепа на него в социалната мрежа “Туитър”.“ Сега ще имаме премиер по молба на Париж, Берлин и Брюксел, защото никой не се нуждае от правителство, което поддържа гордостта и суверенитета на своя народ, и партията [Демократическа], която загуби всички възможни последни избори на всички нива - национално, регионално, общинско, европейско \", подчерта Салвини. Всъщност единственият демократичен изход от кризата е провеждането на нови избори и той предрече за новия кабинет половин година живот. Салвини все още е част от коалиционното правителство с Движението „5 звезди“ изпълнява функциите на вицепремиер и министър на вътрешните работи. Загриженост относно \"опасния сценарий\" изрази лидерът на \"Напред Италия\", бившият премиер Силвио Берлускони. \"Правителството на Движението и Демократическата партия е политически погрешно решение, не е подходящо за изпълнение на важните задачи пред страната\", каза политикът пред репортери след среща с президента. ДП, която все още беше в опозиция, вече се беше съгласила да сформира мнозинство с Движението „5 звезди“.", "date": "2019.08.28", "title": "Матео Салвини \"прозря\" заговор в Италия"}
{"url": "https://faktor.bg/bg/articles/navalyn-y-live-zavedeno-e-nakazatelno-delo-sreshtu-rezhisyora-snimal-film-za-miliardite-na-medvedev-on-vam-ne-dimon-video", "text": "Любов Собол  съобщи няколко новини в емисията си в Навальный LIVE тази вечер. - Иля Яшин, нерегистриран кандидат за депутат от Московската градска дума, отново беше задържан на излизане от \"спецприемника\", както го наричат. Той вече е излежал четири ареста и сега го грозят още 10 дни; Извършил е престъплението да... протестира. - Заведено е наказателно дело срещу режисьора и директор на \"Фонда за борба с корупцията\" Иван Жданов поради неотстраняването от каналите за видеосподеляне  на филма «Он вам не Димон», посветен на милиардите на премиера Медведев; Гледали са го 31 милиона потребители. Десетки хиляди протестираха срещу корупцията след лентата. - Списание Forbes назова най-богатите семейни кланове в Русия. Класацията се се оглавява от Гуцериеви, Ротенберг и Шаймиеви, все хора на Путин.", "date": "2019.08.28", "title": "Навальный LIVE: Заведено е наказателно дело срещу режисьора, снимал филм за милиардите на Медведев (ВИДЕО)"}
{"url": "https://faktor.bg/bg/articles/ilya-yashin-pred-sada-putin-izlaga-publichno-vav-frantsiya-video", "text": "Руският президент Владимир Путин преди няколко дни публично излъга пред журналисти във Франция, че опозиционните   веднага след срещата му с френския президент Макрон. Това обяви пред руския Върховен съд лидерът на Движението \"Солидарност\" Иля Яшин, близък съратник на подло убития през 2015 г. под стените на Кремъл опозиционен политик Борис Немцов, председател на Съвета на депутатите на Московския Красноселски район..", "date": "2019.08.28", "title": "Иля Яшин пред Върховния съд: Путин излъга публично във Франция за \"мъртвите души\" (ВИДЕО)"}
{"url": "https://faktor.bg/bg/articles/dzheremi-korbin-iska-da-bade-priet-ot-kralitsa-elizabet-ii-boris-dzhonsan-uzurpiral-demokratsiyata", "text": "Лидерът на британската опозиционна Лейбъристка партия Джереми Корбин изпрати писмо до кралица Елизабет II, в което изрази несъгласие с решението на премиера на Обединеното кралство Борис Джонсън да спре работата на Камарата на общините. Това съобщи в сряда BBC, цитирана от TACC Той нарече тази стъпка „разгром и узурпиране на демокрацията, за да се наложи излизането от ЕС“. Според The Guardian, британският опозиционен лидер също е поискал среща с кралицата във въпросното писмо, пише \"Фокус\". Корбин обеща, че Лейбъристката партия ще внесе законодателна инициатива в парламента, за да осуети плановете на Джонсън и тогава „в определен момент“ ще постави въпроса за недоверие към правителството. Джонсън в сряда обяви спирането на работа на британския парламент до 14 октомври. В същото време той отхвърли твърдението, че отлагането на заседанията на Камарата на общините има за цел да попречи на депутатите да блокират излизането на страната от Европейския съюз без споразумение за условията на Брекзит. Парламентаристите от опозиционната Лейбъристка партия и техните колеги от други партии, включително в лагера на консерваторите, остро критикуват това решение.", "date": "2019.08.28", "title": "Джереми Корбин иска да бъде приет от кралицата,  Борис Джонсън узурпирал демокрацията"}
{"url": "https://faktor.bg/bg/articles/britanskata-kralitsa-odobri-plana-za-zatvaryane-na-parlamenta-tayniyat-savet-preporachal", "text": "Британската кралица Елизабет Втора одобри плана на британския премиер Борис Джонсън за спиране на работа на парламента за близо месец, предаде Ройтерс, като се позова на изявление на официалния консултативен орган на кралицата, известен като Таен съвет. The Guardian пише \"След консултация с членовете на тайния съвет – неговият председател Джейкъб Рийс-Мог и членовете баронеса Еванс и Марк Спенсър, кралицата взе следното решение: „На днешния ден бе взето решение от Нейно величество в присъствието на Съвета, че парламентът ще бъде пророгиран ( ще бъде спряна работата му) не по-рано от понеделник, 9 септември, и не по-късно от четвъртък, 12 септември 2019 г. до понеделник, 14-ти октомври 2019 г....“ Това решение бе обявено официално в 15 часа местно време (17 часа българско време).", "date": "2019.08.28", "title": "Британската кралица одобри плана за затваряне на парламента, Тайният съвет препоръчал"}
{"url": "https://faktor.bg/bg/articles/vulkanat-na-italianskiya-ostrov-stromboli-izrigna", "text": "Вулканът на италианския остров Стромболи изригна и предизвика горски пожари, но няма ранени хора, съобщи противопожарната служба на Италия, цитирана от Агенция АНСА . \"За момента няма данни за хора, пострадали от изригването\", написа противопожарната служба в Туитър и добави, че нейни екипи работят за потушаване на пожарите. Агенция АНСА съобщи, че огромен стълб дим се издига над вулканичния остров и може да бъде видян от няколко километра.  Стромболи е част от архипелаг край Сицилия и на него се намира един от най-активните вулкани на Апенините. На острова живеят постоянно около 500 души, но през летния сезон той е препълнен с туристи. На 3 юли вулканът на Стромболи изригна мощно и уби планинар, който се изкачвал по планината, и рани водача му.", "date": "2019.08.28", "title": "Вулканът на италианския остров Стромболи изригна"}
{"url": "https://faktor.bg/bg/articles/italianskata-dp-informira-prezidenta-matarela-che-e-gotova-da-sastavi-pravitelstvo-s-5-zvezdi", "text": "Лидерът на италианската опозиционна Демократическа партия Никола Дзингарети съобщи, че е информирал италианския президент Серджо Матарела, че неговата политическа формация е готова да се опита да състави правителство с антисистемното Движение \"5 звезди\", предаде Ройтерс. След среща с Матарела Дзингарети заяви пред репортери, че неговата партия е готова да приеме и кандидата на Движение \"5 звезди\" за премиер - досегашният министър-председател Джузепе Конте, пише БТА. Движение \"5 звезди\" и Демократическата партия са традиционно непримирими политически противници, но в края на миналата седмица те започнаха преговори за нова управляваща коалиция, след като правителството, в което влизаха движението и крайнодясната партия \"Лига\", се разпадна след продължителни вътрешни пререкания.", "date": "2019.08.28", "title": "Италианската ДП към Матарела: Готови сме да съставим правителство с \"5 звезди\""}
{"url": "https://faktor.bg/bg/articles/tramp-privetstva-boris-dzhonsan-za-spiraneto-na-parlamenta", "text": "Американският президент Доналд Тръмп похвали британския премиер Борис Джонсън за решението му да спре работата на британския парламент от втората половина на септември до 14 октомври, предаде Франс прес, цитирана от БТА.  \"Борис е точно това, което Великобритания чакаше, и ще докаже, че е \"велик човек. Обичам Великобритания\", написа Тръмп в Туитър. Американският президент изтъкна, че ще е доста трудно за лидера на британската опозиция Джереми Корбин да организира вот на недоверие срещу правителството на Джонсън. Борис Джонсън обяви днес, че британският парламент няма да работи от втората половина на септември до 14 октомври (т.е. той ще възобнови дейността си две седмици преди 31 октомври, планираната дата за излизане на Великобритания от Европейския съюз). Решението на Джонсън означава, че ще бъде много трудно за британските депутати, които са против Брекзит без сделка, да прокарат закони за неговото предотвратяване. Британската опозиция определи действията на премиера като антидемократични, отбелязва Франс прес.", "date": "2019.08.28", "title": "Тръмп за \"замразяването\" на британския парламент: Обичам Великобритания! Борис е велик човек"}
{"url": "https://faktor.bg/bg/articles/novini-svyat-zaharova-izumena-ot-izkazvane-na-datskoto-kralsko-semeystvo-za-grenlandiya", "text": "\"САЩ имат право да предлагат на Дания да продаде Гренландия\", заяви днес говорителката на руското външно министерство Мария Захарова, цитирана от ТАСС и БТА. \"Двете страни са суверенни, те могат да си правят една на друга различни предложения, да реагират на тях, да се отказват от тях, да взимат съответните решения. Това е тяхно право\", допълни Захарова. Тя изрази изумление от изказване на членове на датското кралство семейство, че съдбата на Гренландия трябва да решават самите жители на острова. \"Имам само един въпрос. Защо не чухме същото преди около пет години\", заяви Захарова, имайки предвид Крим. Миналата седмица американският президент Доналд Тръмп заяви, че Вашингтон се интересува от възможността да купи Гренландия. Датската премиерка Мете Фредериксен и представители на Гренландия отказаха да обсъждат продажбата на острова. В резултат Тръмп отложи планираното си посещение в Дания поради липсата на изгледи за диалог за Гренландия. Гренландия е автономна територия в състава на Дания. Въпреки високото ниво на самоуправление, външнополитическите въпроси и въпросите за сигурността на острова си остават прерогативи на Копенхаген.", "date": "2019.08.28", "title": "Захарова изумена от изказване на датското кралско семейство за Гренландия"}
{"url": "https://faktor.bg/bg/articles/boltan-podcherta-pred-zelenski-angazhimenta-na-sasht-kam-teritorialnata-tsyalost-na-ukrayna", "text": "Съветникът по националната сигурност на Белия дом Джон Болтън подчерта днес ангажимента на САЩ към \"териториалната цялост\" на Украйна по време на разговори с новия президент на страната Володимир Зеленски, предава AFP Съветникът по сигурността заяви, че ще пътува за Молдова, а след това и за Беларус, превръщайки се в най-високопоставен представител на САЩ от години, който ще посети бившата съветска република, близък съюзник на Москва. Болтън похвали \"продуктивните\" разговори с украинския президент и подчерта \"ангажимента на САЩ за украински суверенитет и териториална цялост\". Той повдигна и въпроса Зеленски да се срещне с президента на САЩ Доналд Тръмп на събитие във Варшава този уикенд, за отбелязване на 80 години от нацисткото нашествие в Полша.", "date": "2019.08.28", "title": "Джон Болтън подчерта ангажимента на САЩ към териториалната цялост на Украйна"}
{"url": "https://faktor.bg/bg/articles/politika-hlyab-i-pasti-kakav-e-balgarskiyat-interes-v-pregovorite-s-makedoniya", "text": "В последно време в общественото пространство у нас започнаха да се прокрадват някои внушения, касаещи тактиката, която българската страна следвало да приложи при уреждането на договореностите в работата на Смесената експертна комисия за историческите и образователни въпроси, която работи на бавни обороти от подписването на Договора за приятелство, добросъседство и сътрудничество преди повече от две години насам. Нека видим накратко какви подривни тези излагат някои от ангажираните с македонската проблематика лица у нас. Първо и най-главно тяхно становище е   за признаване на историческата истина за миналото на земите и населението край Вардар. Трябвало да оставим македонското общество на спокойствие (разбирай в продължение на десетилетия!), за да можело то по естествен начин да стане уверено в собствения си идентитет и доброволно да „узрее“ за приемането на факта, че историята им до началото на 20-ти век е била в същината си българска, и че това не пречи тя да бъде същевременно и „тяхна“ - тоест, че е обща за двете държави, както е упоменато в Договора.   Да, приемането на истината е процес, който би продължил с години. Именно затова българската страна в Комисията трябва да настоява за промяна в учебниците по история, които са изпълнени с откровени лъжи и фалшификации, както и да се спре говора на омраза в медиите. Само на тази база ще може след едно поколение време да се постигне някакъв напредък по отношение на осъзнаването на историята и развитието на истински добросъседски отношения.  Пълна утопия е да се твърди, че ако сега оставим нещата да вървят на самотек и Македония стане членка на ЕС, без да бъде приложена цялостна ревизия на образователната й програма, управляващите там изведнъж ще започнат доброволно да полагат усилия за промяна на историческия разказ и обществените нагласи. Виждаме, че дори най-\"бугарофилското\" правителство до момента (на Зоран Заев) проявява силна резистентност и привързаност към коминтерновските трактовки, постоянно шикалкави на държавно ниво, та какво остава да очакваме при неизбежната смяна на властта с опозиционната, доказано сърбоманска и анти-българска партия ВМРО-ДПМНЕ в следващите години? Няма никаква гаранция, че предлаганата позиция на „снишаване“ (познато още от бай-тошовските речи) ще бъде успешна, напротив – практиката показва, че точно обратното дава резултати, но това ще разгледаме накрая. Второ, за да не създава пречки и негативни нагласи,   и да признае безусловно съществуването на македонска нация и македонски език, за да можело РСМ да бъде приета безпроблемно в ЕС. Това е пример за недобронамерено спекулиране с понятията, като умишлено не се прави разлика между нация и народност. Някои дори отиват по-далеч и го проектират за минали периоди, което е недопустимо както от научна, така и от морална гледна точка.  Истината е, че България много отдавна, заедно с признаването на държавата Македония преди почти 30 години, е признала съществуването на съвременната македонска нация, която е съставена от различни народности (българи, македонци, албанци, гърци, власи, сърби, турци, цигани, бошняци, торбеши). Така че ние никога не сме отричали съществуването на съвременната македонска нация, нито имаме проблем с националното самоопределение на част от наследниците на македонските българи, които днес се наричат „македонци“. България е демократична държава и като такава зачита основното човешко и гражданско право на самоопределение на всеки гражданин на РСМ.  Същевременно не бива да забравяме, че съставна част от македонската нация са и българите, които живеят там и все още се самоопределят като такива, макар че за тях много рядко се говори на държавно ниво. Те също имат граждански права и нужда от подкрепа. Съществува и нарастваща група от населението, което е   относно етническата си принадлежност, поради разнопосочната информация, с която разполага. От една страна, това е тайно споделяната от по-старите роднини по югославско време истина за българския им произход, от друга е югокомунистическата пропаганда от учебниците, по които са се обучавали, от трета е „античната“ теория за непрекъснатия континуитет, която беше на мода по време на режима на Груевски, и не на последно място - актуалния период на ревизия и преосмисляне на цялата тази каша от взаимно противоречащи си теории за македонската идентичност. Ролята на България трябва да бъде тази на майка и учител, за да спомогне за разсейването на заблудите, на базата на неизброимия набор от исторически факти и документи, които са на разположение както на учените, така и на журналистите и обществениците от двете страни на границата.  В този смисъл, най-полезно би било а дискутираните документи да се предоставят за свободно четене от всички граждани. Това ще пресече всички опити за спекулации и манипулиране на общественото мнение – нещо, което към момента се прави непрестанно от страна на Скопие. Що се отнася до езика, достатъчно е да подчертаем, че Договорът за добросъседство бе подписан на всеки един на официалните езици на договарящите се страни - български език, съгласно Конституцията на Република България, и македонски език, съгласно Конституцията на Република Македония. България дефакто вече официално е признала конституционното право на македонците да наричат езика си, както намерят за добре. Всякакви допълнителни искания излизат от рамките на добросъседството и прагматизма и отиват в полето на реваншизма, противопоставянето и подхранването на шовинистичните македонистки среди. На междудържавно, дипломатическо ниво въпросът за езика е решен и България не може да носи отговорност за промяна в разбиранията на световната научна общност на езиковедите от областа на славистиката, само защото определени среди нямат интерес да приемат научните факти. Трето, поставя се като приоритет решаването на  въпроса за   вместо „детайлите“ (под което се разбират етническата принадлежност на цар Самуил, на Гоце Делчев и др. исторически фигури). Това е пълен нонсенс, защото подобен научен дискурс не може да бъде обект на междудържавни преговори, нито на дипломация, а е изцяло вътрешна работа на суверенните органи на съответната държава.  Въпросът е свързан както с достиженията на македонската историческа наука, така и с народностната психология, обусловена от десетилетията на насилствена пропаганда и лъжи. Не е наша работа да се занимаваме с него и с някакво евентуално чувство на обърканост, защото македонците, видите ли, щели \"да се обидят\" от историческите факти.  За да подплатят по някакъв начин вижданията си по горните два въпроса, апологетите на „меката линия“ най-безскруполно си служат с отявлено анти-български тези, създадени и използвани от враговете на българската кауза в Македония още преди век и прилагани от македонистите в Скопие по предназначение до наши дни. Използва се като аргумент например теорията за „аморфната маса“, създадена от сърбина Цвиич в 1906 г. Той твърди, че македонските славяни нямат развито народностно чувство и са предразположени конюнктурно да станат сърби или българи, както и че принципно старото етнографско име българи е загубило през турското владичество своето национално значение и в обширни области на Балканите се е употребявало в икономически смисъл като рая, земеделец, селянин. Тоест, те поддържат неговата идея, че до средата на XIX век ...е нямало българи (!), и съответно не намират за редно от днешна гледна точка да налагаме на съвременните македонци български произход при положение, че във времената, за които се дискутира, според Цвиич и неговите поддръжници не е имало българи, а само някаква „аморфна маса славяни“. Тази анти-национална теза се развива в македонистически стил - с изречения от текстове от Страшимиров, Цани Гинчев, Блъсков и др. свидетели от епохата, извадени от контекста. Проблемът е, че тя не отговаря на историческата истина. Десетилетия преди времето на Цвиич в Македония вече има добре осъзнат български народ, който самоволно е организирал свои църкви, училища и еснафи. Има и други, по-отколешни примери, като бесарабските българи, които съхраняват своето българско самосъзнание и език още от 1806 г., както и българите в Албания, Банат и другаде, които ги пазят дори от по-отдавна, далеч преди да се случи „Възраждането“ и формирането на българската нация. Разбира се, всички собственоръчно оставени спомени, книги и документи от родените в Македония през 19-ти век възрожденци, революционери и духовници неизменно изтъкват тяхната българска етническа принадлежност, както и българският характер на по-голямата част от населението там, което отдавна е достояние на историческата наука. Наред с описаното, също така се правят опити да се вменява  вина у тези, които са против „мекия“ подход, с обвинението, че всъщност целят ликвидирането на държавата РСМ. До такъв извод се достига на базата на чисто македонистката стратегия на противопоставяне и българомразство, за което се използват две манипулативни презумпции:  1. Налагайки историческата истина, България дефакто отрича самата македонска нация. По-горе вече поясних доколко е несъстоятелно това твърдение, защото ние отдавна сме признали македонската нация. Да не говорим, че съществуването на съвременната македонска нация е реален политически факт и по никакъв начин не би могло да се отъждествява с научната дискусия за народностния характер на населението в миналото. По същата смехотворна логика някой би могъл да се възмути, че ако приемем, че на тази територия преди са живеели римляни или турци, значи това е удар по днешната национална идентичност? 2. Отнема се изцяло македонската история до 1944 г., като се обявява за българска. Ако те я признаели за такава, тя щяла да принадлежи единствено на България и би лишила днешните македонци от собствено минало. В абсолютно същия дух бе и скорошното изказване на члена от македонска страна на Смесената комисия, проф. П. Тодоров – „ако Гоце Делчев е българин, защо трябва да го честваме заедно?“. Отговорът е съвсем прост и дори фигурира в Договора за добросъседство – защото    Не е за подценяване и фактът, че съвсем преднамерено поддръжниците на „меката линия“ влизат в конфронтационния тон, зададен от повечето македонски политици и коментатори, в т.ч. и президентът Пендаровски, като използват употребения от него глагол „газене“ - в смисъл, че ако България настоява за признаване (съгласяване) с документите и фактите от историята, които говорят за етническия състав на населението в миналото (при това не само във Вардарската част, а в цялата географска област Македония), това би било агресивен подход на „прегазване“ на македонската национална идентичност. Употребата на подобен говор на омраза е манипулативно и контрапродуктивно. Не бива да допускаме обсъждането на междудържавните отношения с истерични термини - това само насъсква срещу нас македонистите и влияе негативно на манталитета на обикновените граждани.  Напротив, всички трябва да положим усилия да говорим цивилизовано за постигането на прагматични договорености в името на бъдещето членство на Македония в ЕС, паралелно с отстояването на историческата истина (вместо да ги караме да мислят, че ако погледнат обективно на общата ни история, ще бъдат \"сгазени\"). И за да нямаме проблеми, ще трябва всички, съвместно и честно да изложим фактите за нея. Не може в 21-ви век да си затваряме очите за разни лъжи, не можем да приемем, че някой желае да продължава отричането на българската принадлежност на нашите предци, родени на територията на Македония.   В рамките на работата на Смесената комисия, така както и при всички подходящи междудържавни срещи на високо ниво, България системно да продължи да изисква, ако е необходимо и от позицията на силата, признаването на историческата истина от македонска страна. Българският интерес е да бъдат убедени македонските държавници да постигнат един прагматичен и честен, спрямо лъганите с десетилетия техни съграждани, доктринален катарзис, в името на бъдещето членство в ЕС. Дължим го на нашите братя там, дължим го и на предците си, които са се борили и жертвали за една наистина свободна, в т.ч. и от пропаганди и фалшификации Македония.  За съжаление, на международната сцена има антибългарски сили, които активно работиха и срещу Договора за добросъседство, които попречиха на БПЦ да приеме протегнатата ръка и да стане църква-майка на МПЦ, и които сега полагат неистови усилия срещу постигането на резултати от Смесената комисия. Тях ги дразни напредъкът в отношенията и най-вече перспективите, затова се опитват на всяка крачка да минират процеса. Ако сега приемем „мекия“ курс и \"забравим\" за историята,   Враговете на българските интереси целят РСМ да влезне в ЕС като нещо напълно отделно и различно от България на всяко едно ниво - религия, народност, история, език, култура. Само така те биха запазили своето влияние над нея, затова и активно пречат. Защо трябва доброволно да допускаме те да успеят - нима е в наш интерес да продължим да бъдем официално отделени и мразещи се с македонците? Научните факти отдавна са ясни и на двете страни, въпрос единствено на политическа воля е процесът да бъде успешно финализиран, така както се случи досега с останалите искания, силово наложени на Македония от страна на други държави – за промяна на държавното знаме, за промяна на името на държавата, за отказ от посегателства върху чужда история, за Договора за добросъседство. Относно последния, нека не забравяме, че различни анти-български сили в продължение на десетина години пречеха на сключването му. В навечерието на подписването му, в медиите заваляха яростни критики срещу него, със сходни на днешните аргументи – да не сме били „агресивни“ в исканията си, \"да клекнем\", да не се инатим за разни клаузи и формулировки, да „признаем“ неща и т.н., които като реакция доведоха до приемането на \"червени линии\" от тогавашното българско правителство и благодарение на тяхното неотклонно следване, сега жънем плодовете от неговото ратифициране! Да напомним, че в последните две години се наблюдават редица положителни промени - президентът Пендаровски призна за българския произход на Г. Делчев, премиерът Зоран Заев говори за българи в РСМ, правителствата ни вече правят общи чествания, откриват се войнишки паметници, оказваме материална и културна подкрепа, реализират се трансгранични проекти и т.н.  Същият твърд подход трябва да бъде приложен и в работата на Смесената комисия, за да може резултатът от нея да бъде в наш интерес, а не пасивно да чакаме чудеса. Основания да очакваме позитиви от отстояването на истината ни дават наблюденията на процесите от последните години - успешните дипломатически действия както на Гърция (Преспанския договор), така и на България (Договорът за добросъседство), бяха сключени силово, без компромиси спрямо исканията на македонците и обществените нагласи там и въпреки всички критики и протести. Просто трябва да продължим в същия дух, възползвайки се от международна политическа ситуация на нашето съвремие – слава богу, далеч назад са мракобесните години на коминтерновските директиви, на времето на Тито и Кървавиот Божик, когато   Днес живеем в демократичен свят, член сме на Европейския съюз и НАТО и трябва спокойно и честно да продължим съвместното си съществуване с нашите най-близки братя в обединена Европа, без да се поддаваме на ничии провокации и манипулации.", "date": "2019.08.28", "title": "Какъв е българският интерес в преговорите с Македония?"}
{"url": "https://faktor.bg/bg/articles/leybaristite-boris-dzhonsan-izvarshva-napadenie-sreshtu-demokratsiyata-ni", "text": "Британският премиер Борис Джонсън ще ограничи възможностите на парламента да осуети плановете му да реализира Брекзит на 31 октомври, като намали времето за заседания от днес до датата на излизане, което разяри противниците на излизането на Обединеното кралство от Европейския съюз, които го обвиниха в „престъпване на конституцията“ (Великобритания няма Конституция - бел. „Фокус“), предава Reuters. В най-смелия си ход до момента за реализиране на волята на гражданите за излизане от ЕС, изразена на референдума преди повече от 3 години, Джонсън заяви, че насрочва официалното откриване на новата сесия на парламента – Речта на кралицата, за 14 октомври, когато ще изложи законодателните планове на правителството, предава „Фокус. Това на практика ще затвори парламента от средата на септември за около месец и ще намали парламентарното време, през което депутатите могат да се опитат На въпрос, дали по този начин се опитва да блокира политиците да не отложат за пореден път развода между Лондон и Брюксел, премиерът отговори: „Това изобщо не е вярно“. „Ще има достатъчно време и от двете страни на тази решаваща среща на върха на 17 октомври (лидерите на Европейския съюз), достатъчно време в парламента депутатите (членовете на Парламента) да обсъдят ЕС, да обсъдят Брекзит и всички други въпроси, достатъчно време. \" Повече от три години след като Обединеното кралство гласува 52% на 48% за напускане на Европейския съюз, все още не е ясно при какви условия – и дори дали - втората по големина икономика на блока ще напусне клуба, към който се присъедини през 1973 г. Само 65 дни пред последния краен срок част от народните представители се чудят как да осуетят плановете на премиера и ако те успеят това може да вкара Великобритания в тежка политическа криза. Спирането на дейността на парламента преди Речта на кралицата е историческа норма в Обединеното кралство, но тъй като, според желаещите да осуетят Брекзит, това ограничава времето им за дебати в парламента преди окончателната реализация на резултатите от референдума през 2016 година, това предизвика незабавни протести. Председателят на Камарата на общините Джон Беркоу обяви решението за „нарушение на конституцията“, независимо че Великобритания няма Конституция, което цели да възпрепятства депутатите да обсъждат Брекзит. „Това действие е абсолютно скандално и е нападение срещу демокрацията ни“, пък заяви заместник-председателят на опозиционната Лейбъристка партия в „Туитър“. „Това не може да се случи“. Филип Хамънд, бунтовният член на Консервативната партия на Джонсън и бивш финансов министър, който обеща да блокира Брекзит без сделка, заяви, че би било нарушение, ако парламентът не може да контролира правителството. Първият министър на Шотландия Никола Стърджън призова проевропейските депутати да действат, като описа сряда, като „черен ден за демокрацията в Обединеното кралство“, от което тя неколкократно заяви, че иска да отдели Шотландия. Джонсън обаче твърди, че този ход е създаден така, че да позволи на правителството му да продължи с вътрешния си дневен ред. „Ако погледнете какво правим, ние предлагаме нова законодателна програма.“ Министърът на финансите Саджид Джавид обяви във вторник, че ще определи плановете си за разходите на правителството на 4 септември. Парламентът се завръща от лятната си почивка на 3 септември и се очакваше да заседава две седмици, преди да се раздели отново, за да позволи на политическите партии да провеждат годишните си конференции. Обикновено заседанията започват отново в началото на октомври. Речта на кралицата е официалното държавно откриване на нова сесия на парламента, на която кралица Елизабет чете реч, подготвена от правителството, определяща законодателна програма за следващата година. Речта на кралица на 14 октомври ще забави завръщането на парламента и ще остави депутатите с малко повече от две седмици, докато Великобритания не трябва да напусне ЕС на 31 октомври.", "date": "2019.08.28", "title": "Лейбъристите: Борис Джонсън извършва нападение срещу демокрацията ни"}
{"url": "https://faktor.bg/bg/articles/oshte-nyama-i-sleda-ot-izbyagalite-moldovtsi", "text": "Все още няма следа от молдовците, които избягаха от затворническо общежитие в Стара Загора.  Те са част от банда, осъдена за грабежи от банкомати чрез взривяване. Двамата са обявени за общодържавно издирване. Бегълците са 25-годишният Василе Морару и 31-годишният Александър Хаджи.  МВР разпространи вчера нови снимки на издирваните бегълци в различни ракурси.", "date": "2019.08.28", "title": "Още няма и следа от избягалите молдовци"}
{"url": "https://faktor.bg/bg/articles/prodalzhava-izdirvaneto-na-28-godishniya-ivan-ot-varna-zasechen-posledno-v-gorista-mestnost", "text": "Издирването на 28-годишния Иван Йорданов, който за последно е бил забелязан в гориста местност край село Любен Каравелово, продължава. ,,Издирвателните действия на полицията продължават. Дотук е установено, че около 4 ч. сутринта на събота срещу неделя младежът е позвънял на баща си, който ни разказа, че синът му е звучал стресиран, че се е изгубил и че е бил на мероприятие със силна музика'', сподели пред камерата на Нова телевизия началникът на полицията във Варна Пламен Годеманов. Полицейският началник допълни, че издирваното лице е било влязло в изоставено военно поделение, след което изчезнало в близката гора. Именно тогава Иван Йорданов се е чул за последно с баща си, който признал пред разследващите, че синът му говорел като сънен и че вече музиката не се е чувала. ,,Провели сме разпит с приятелите на изчезналото лице, от които разбрахме, че около 2 ч. сутринта се е отделил от тях. Действително се оказа, че е било проведено някакво мероприятие на необичайно място със силна музика. Било е нещо като парти, организирано във ''Фейсбук'' в затворена група'', обясни Годеманов и допълни, че били използвани полицейските кучета, които обаче не дали резултат.", "date": "2019.08.28", "title": "Продължава издирването на 28-годишния Иван от Варна, засечен последно в гориста местност"}
{"url": "https://faktor.bg/bg/articles/petar-andronov-vnimavayte-s-kreditite-rastat-im-nadhvarlya-zdravoslovnite-niva", "text": "Хората трябва да внимават когато теглят кредити и добре да обмислят бъдещите си възможности. Само за една година броят на ипотечните кредити е нараснал с близо 20 на сто, което е далеч от здравословните показатели. Ръст има и при потребителските кредити. Това коментира в ефира на БНТ председателя на Асоциацията на банките в България Петър Андронов. Освен ипотечните кредити, сериозен ръст има и при потребителските заеми, около 20% годишно, ипотечните кредити, ръстът е около 14% годишно, което е най-големия растеж за последните десет години.  Според банкерът, здравословният растеж на заемите не бива да надхвърля 10%. Причина за сериозните ръстове при кредитите е продължаващия спад на лихвените проценти, което се дължи на водените политики от страна на Европейската централна банка и Федералния резерв в САЩ.  Трябва хората да внимават, трябва да имат едно на ум, трябва да се оставят резерви, трябва да се оставят буфери, да преценяват добре, и тогава да предприемат стъпки, които да засягат тяхното бъдеще 20-30 години напред, съветва експертът. По думите на Андронов основните икономики като Германия показват слабости напоследък, което кара Европейската централна банка да не бърза с промяна на лихвената си политика, защото все още няма сигурни индикации за икономически растеж. Андронов коментира и бъдещето членство на България в еврозоната. По думите му е нереалистично в момента да се прогнозира, че страната ни ще влезе в т.нар. \"клуб на богатите\" в ЕС, защото има много фактори, които могат да променят ситуацията. Банкерът все пак увери, че българските банки приветстват членството на страната както в единният валутен механизъм, така и в Банковият съюз. Банките обичат да има сигурност, колкото повече правила има, толкова средата е по-предвидима и това е добре за системата.", "date": "2019.08.28", "title": "Петър Андронов: Внимавайте с кредитите, ръстът им надхвърля здравословните нива"}
{"url": "https://faktor.bg/bg/articles/ruska-aviokompaniya-sadi-boeing-prikril-defekti-v-svoi-samoleti", "text": "Руcкaтa кoмпaния \"Aвиaкaпитaл-Ceрвиc\" cъди Bоеing, чe e прикрил дeфeкти в cвoя мoдeл 737 MАX и иcкa дa рaзвaли cпoрaзумeниeтo зa дocтaвкa нa 35 тaкивa caмoлeтa, прeдaдoхa cвeтoвнитe aгeнции. Тoвa e първият мeждунaрoдeн иcк oт пoдoбeн рoд cлeд двeтe aвиoкaтacтрoфи и oткривaнeтo нa грeшки в cиcтeмитe нa 737 МAX. В иcкa, зa кoйтo първи cъoбщи в. \"Фaйнeншъл тaймc\", руcкaтa кoмпaния нacтoявa дa ѝ бъдe върнaт c лихвитe дeпoзит oт 35 милиoнa дoлaрa, кaктo и дa ѝ ce изплaтят oщe 75 милиoнa дoлaрa зa прoпуcнaти пoлзи. Aдвoкaтът нa \"Aвиa\" зaяви, чe Bоеing e прeдлoжил кoмпeнcaция, нo тя билa нeдocтaтъчнa. Пoръчкитe зa Bоеing 737 MАX ca хиляди. Тe бяхa oтлoжeни cлeд двeтe кaтacтрoфи и oпaceниятa, възникнaли cъc cигурнocттa нa мoдeлa. Нa 10 мaрт в Eтиoпия ce рaзби caмoлeт 737 MАX нa eтиoпcкaтa aвиoкoмпaния \"Eтиoпиън eърлaйнc\" и зaгинaхa 157 души. Нa 29 oктoмври 2018 гoдинa cъщият мoдeл caмoлeт нa aвиoкoмпaния \"Лaйън eър\" пaднa крaй брeгoвeтe нa Индoнeзия cъc 189 души нa бoрдa, кoитo изгубихa живoтa cи. Bоеing пoнece зaгуби зa 3 милиaрдa дoлaрa прeз втoрoтo тримeceчиe cлeд извънрeдни рaзхoди oт 4,9 милиaрдa дoлaрa зa кoмпeнcирaнe нa aвиoкoмпaнии и други клиeнти нa МAX. Американският самолетостроител работи за отстраняване на дефектите и обнови програмата си за обучение на пилоти.", "date": "2019.08.28", "title": "Руска авиокомпания съди  Bоеing заради измама"}
{"url": "https://faktor.bg/bg/articles/kinofestivala-vav-venetsiya-otvarya-vrati-s-parviya-evropeyski-film-na-kirokadzu-kareeda", "text": "Кинофестивалът във Венеция ще бъде открит довечера с първия европейски филм на японския режисьор Хирокадзу Корееда - \"Истината\", съобщиха световните информационни агенции, цитирани от \"Дарик\". Филмът с участието на Катрин Деньов, Жулиет Бинош и Итън Хоук е и в основната конкурсна програма на 76-ото издание на кинофестивала. Хирокадзу Корееда и преди е участвал в кинофестивала във Венеция с \"Илюзия\", който спечели наградата за операторско майсторство през 1995 г. Японският режисьор е лауреат също на наградата \"Златна палма\" от кинофестивала в Кан с филма \"Джебчии\" (2018 г.). В конкурсната програма за наградата \"Златен лъв\" са 21 филма. С голям интерес се очаква супергеройският филм \"Жокера\" на режисьора Тод Филипс с Хоакин Финикс в ролята на отколешния враг на Батман. Сред другите интересни заглавия са \"Пералнята\" (\"The Laundromat\") на Стивън Содърбърг с Мерил Стрийп, Гари Олдман и Антонио Бандерас, \"Към звездите\" (\"Ad Astram\"), в който Брад Пит е в ролята на астронавт, \"Историята на един брак\" (\"Marriage Story\") на режисьора Ноа Баумбак с Адам Драйвър и Скарлет Йохансон. Филмът на Роман Полански \"Аз обвинявам\" (\"J'accuse\") за делото \"Драйфус\" също ще се съревновава за наградата \"Златен лъв\". Френското кино ще бъде представено от режисьора Оливие Асаяс с \"Wasp Network\" с участието на Пенелопе Крус за арестувани в САЩ кубински шпиони, и от режисьора Робер Гедигян с \"Gloria Mundi\". Канадският режисьор Атом Егоян ще покаже филма си \"Почетен гост\", шведът Рой Андерсон - \"За безкрайността\", чилиецът Пабло Лараин - \"Ема\", колумбиецът Сиро Гера - \"В очакване на варварите\". Извън конкурсната програма ще бъде премиерата на шекспировата драма \"Кралят\" с Тимъти Шаламе като крал Хенри Пети и Робърт Патинсън в поддържаща роля, както и на телевизионния сериал \"Новият папа\" на режисьора Паоло Сорентино.  Миналата година кинофестивалът във Венеция предизвика критики заради неравностойното представяне на жените. В отговор Алберто Барбера каза, че тази година са включени \"много филми за проблемите на жените в различни страни по света\", макар и \"не всички от тях\" да са режисирани от жени.  В основната конкурсна програма има само две режисьорки - саудитката Хайфа ал-Мансур с \"Идеалният кандидат\" и австралийката Шанън Мърфи с \"Babyteeth\" (\"Наивност\").  Друга режисьорка - аржентинката Лукресия Мартел, беше избрана за председател на журито.  Кинофестивалът във Венеция ще продължи до 7 септември.", "date": "2019.08.28", "title": "Кинофестивалът във Венеция отваря врати с първия европейски филм на Кирокадзу Карееда"}
{"url": "https://faktor.bg/bg/articles/robart-de-niro-beryal-domati-v-sarbiya-i-gi-prodaval-na-pazara", "text": "Известно е, че популярният холивудски актьор Робърт де Ниро се възхищава на Сърбия и не пропуска мачовете на най-добрия тенисист в света Новак Джокович. Малцина обаче знаят, че връзката му със Сърбия датира от младостта му, твърдят медиите в региона. Един от най-големите актьори в Холивуд, 76-годишният Робърт де Ниро, е горд баща на шест деца и е осиновил най-голямата си дъщеря, докато бил щастливо женен за бившата си съпруга Даяна Абът. Желаейки да види Европа и Близкия изток, Де Ниро пристига в бивша Югославия през 1967 г. на автостоп. На излизане от Ниш е спрян от Радован Джокич, селянин от село Чокот. Някой казал на Радован, че непознатият търси място, за да пренощува. Джокич го кани в къщата си и го посреща като свой най-скъп гост. На следващия ден домакините изпратили Де Ниро с хляб и сирене. Точно една година по-късно, през лятото на 1968 г., в Чокот пристига лек автомобил \"Фолксваген“ с немски регистрационни номера. Същият младеж излиза от колата. Тогава Де Ниро остава там три дни, като бере домати със своите домакини, носи зеленчуци на пазара и ги продава заедно с тях. От Чокот той заминава за Гърция, но се връща защото на бензиностанция между Лесковац и Ниш автостопаджия му открадва портфейла. Джокич дава на актьора пари за пътуването, а Де Ниро в замяна му предлага камера, която Радован отказва. След много години семейство Джокич вижда същото това \"момче“ на филмовия екран и тогава разбра кой е бил техният гост. След като прочита романа на Иво Андрич \"Мостът на Дрина“, Де Ниро дава на дъщеря си името Дрена. Според съобщения в медиите, Де Ниро често наемал бавачки от Сърбия, а през годините се оказало, че член на семейството му бил сърбин.", "date": "2019.08.28", "title": "Робърт де Ниро кръщава дъщеря си Дрена по романа на Иво Андрич \"Мостът на Дрина“"}
{"url": "https://faktor.bg/bg/articles/kzld-globi-s-1-mln-leva-mezhdunarodna-banka-operirashta-na-balgarskiya-pazar", "text": "Комисията за защита на личните данни наложи глоба на международна банка, оперираща на българския пазар, в размер на 1 млн. лева, съобщиха от КЗЛД. Днес, 28.08.2019 г., на основание чл. 87, ал. 3 от Закона за защита на личните данни, Венцислав Караджов − Председател на Комисията за защита на личните данни, след извършена проверка на банката издаде Наказателно постановление на дружеството за нарушение на чл. 32, § 1, буква „б” от Регламент (ЕС) 2016/679, с оглед неправомерно разкрити и достъпни от трети лица лични данни на общо 33 492 (тридесет и три хиляди четиристотин деветдесет и двама) клиенти на банката в 23 270 (двадесет и три хиляди двеста и седемдесет) кредитни досиета, в които се съдържат лични данни и на неограничен брой свързани с тях трети лица (в това число техни съпрузи, продавачи, низходящи и възходящи наследници и поръчители). Размерът на наложената санкция е 1 000 000 лева. В хода на извършената в срок от един месец проверка е установено, че при осъществяване на дейността си банката, в качеството на администратор на лични данни, не е приложила подходящи технически и организационни мерки и не е осигурила способност за гарантиране на постоянна поверителност, цялостност, наличност и устойчивост на системите и услугите за обработване на лични данни на физически лица − клиенти на банката и свързаните с тях трети лица, като са разпространени и достъпни три имена, гражданство, ЕГН, постоянен или настоящ адрес, копия на личните карти и съдържащите се в тях биометрични данни за ръст и цвят на очите; всички лични данни, съдържащи се в данъчни документи, удостоверяващи доходи и здравно-осигурителен статус на кредитополучателите и трети лица по тях, както и данни за здравословно състояние (като в някои кредитни досиета се съдържат решения на ТЕЛК за намалена работоспособност), номера на разплащателни сметки, както и регистрационни номера и дати на нотариални актове с положени подписи. Глобата за 1 млн. лв. е наложена на Банка ДСК, съобщава \"Капитал\".", "date": "2019.08.28", "title": "Глоба от 1 млн. лева за международна банка, оперираща на българския пазар"}
{"url": "https://faktor.bg/bg/articles/grigor-dimitrov-prodalzhava-direktno-v-treti-krag-na-us-open", "text": "Борна Чорич се е отказал от участие във втория кръг на US Open поради разкъсан мускул на гърба. Това означава, че Григор Димитров продължава директно към трети кръг на турнира, където ще срещне Камил Маршак от Полша или уругваеца Пабло Куевас, предаде \"Фокус\". Мачът между Чорич и Димитров трябваше да се проведе около 04:00 часа тази вечер, като бе избран за завършек на програмата на „Луис Армстронг“. Очакваше се сериозна битка с оглед на представянето и на двамата в първи кръг, но българинът продължава напред без игра. На тяхно място в програмата се измества двубоят между Рейли Опелка и Доминик Койфер.  В първия кръг Димитров прекъсна серия от три поредни загуби, преодолявайки опитния Андреас Сепи в четири сета. Григор можеше да се наложи и в три, но допусна спад в представянето си във втория и това го лиши от чиста победа.", "date": "2019.08.28", "title": "Григор Димитров продължава директно в трети кръг на US Open"}
{"url": "https://faktor.bg/bg/articles/tets-brikel-shte-gori-otpadatsi-po-dogovor-s-tayni-klauzi-s-obshtina-galabovo", "text": "Общинският съвет в Гълъбово е одобрил текст на споразумение за подписването на договор с ТЕЦ \"Брикел\" на Христо Ковачки за изгаряне на отпадъци. Това е станало на извънредно заседание на съвета, проведено още на 6 юни, но до този момент споразумението не е публично обявено. Това съобщава сайтът \"За истината\", цитиран от \"Дневник\". В същото време според становище на Районната инспекция по околната среда и водите в Стара Загора ТЕЦ \"Брикел\" може да започне да изгаря отпадъци без оценка за въздействие върху околната среда, тоест без анализ как тази дейност би се отразила на хората и природата в района. От \"Грийнпийс България\" вече изразиха тревогата си, че смяната на горивото в една от най-остарелите технически и морално въглищни електроцентрали в страната може да доведе до още по-сериозни екологични проблеми от тези, които ТЕЦ \"Брикел\" предизвиква и в момента в Гълъбово като основен замърсител на въздуха там. Общината заема първото място в печалната класация на градовете с най-замърсен въздух в България. А основен проблем за населението на Гълъбово е и високата запрашеност на въздуха, източник на която е ТЕЦ \"Брикел\". В текста на споразумението, прието от общинския съвет в Гълъбово, се описват задълженията на двете страни в бъдещите им договорни отношения. Сред целите на първо място е записано предоставянето от общината за изгаряне в \"Брикел\" на смеси, получени след механично третиране на отпадъци и модифицирани горими отпадъци, или т.нар. RDF. Като по-дългосрочна цел на партньорството е подобряването на качеството на атмосферния въздух в региона. Общинските съветници виждат и възможност за оползотворяване на битовите отпадъци от общината и спестяване на средства за транспортирането им до регионалното депо край старозагорското с. Ракитница. Договорът ще бъде подписан в едноседмичен срок от получаването на необходимите административни документи, включително и на новото комплексно разрешително на \"Брикел\", което според стр. 2 от споразумението трябва да бъде издадено през октомври т.г. То трябва да регламентира оползотворяването на не по-малко от 500 хил. т отпадъци годишно. В споразумението е записано още, че след безвъзмездното третиране на 100 хил. тона отпадъци в продължение на една година от сключването на договора двете страни ще преговарят за нови количества, като техните размер, цени и срокове на доставка ще бъдат допълнително уточнени. Важна подробност е, че община Гълъбово поема ангажимента да съдейства с експертна помощ за промяната и актуализацията на комплексното разрешително на дружеството на Христо Ковачки. Още по-интересни са задълженията на общината, записани в други 4 точки от споразумението й с дружеството на Ковачки. Според тях местната администрация няма право да дава гласност \"на факти и обстоятелства с характер на вътрешна тайна за дружеството, както и да разгласява данни, разговори и кореспонденция между страните, свързани с изпълнението на договора\", който предстои да бъде подписан. Тази клауза звучи странно, при положение че изгарянето на отпадъци е тема с висок обществен интерес, тъй като е пряко свързана с чистотата на въздуха. Във финалните клаузи на споразумението изрично е записано, че то се прекратява, ако \"Брикел\" не получи до декември 2019 г. комплексно разрешително да изгаря 500 хил. т отпадъци годишно. Според кмета на Гълъбово Николай Тонев, който най-вероятно ще се бори и за следващ мандат на поста си, общината има намерение да се включи директно в доходоносната търговия с отпадъци. За тази цел Тонев възнамерявал да поиска разрешение от общинския съвет в града за изтеглянето на банков кредит, който да инвестира в сепарирането на отпадъци и изграждането на инсталация за преработка на RDF. А получената суровина, далеч по-чиста от въглищата в Източномаришкия басейн, да предлага за изгаряне не само в ТЕЦ \"Брикел\", но и в други заводи, включително и в централата на американската компания AES, която също се намира на територията на община Гълъбово. В публикацията на \"За истината\" се твърди, че въпреки предварителната уговорка за интервю с изпълнителния директор на \"Брикел\" Яни Павлов след края на лятната му отпуска той и до момента не отговаря на мобилния си телефон. От разговора с него е трябвало да стане ясно изгарят ли в момента в централата отпадъци или не. С мълчание е реагирала и Регионалната инспекция по околната среда и водите в Стара Загора, до която са били изпратени въпроси дали дружеството на Христо Ковачки вече изгаря отпадъци в ТЕЦ \"Брикел\", ще получи ли ново комплексно разрешително и дали на компанията е наложена санкция за последното замърсяване на въздуха в Гълъбово в началото на лятото. От \"Грийнпийс България\" неотдавна оповестиха Доклад за най-големите източници на замърсяване със серен диоксид в света. Според констатациите, отразени в него, България единствена в Европейския съюз се нарежда в списъка на 20-те най-замърсяващи държави в света.", "date": "2019.08.28", "title": "ТЕЦ-ът на Ковачки ще гори отпадъци с тайни клаузи"}
{"url": "https://faktor.bg/bg/articles/arestuvaha-dvama-mazhe-ubili-balgarin-na-ostrov-rodos", "text": "Полицията е арестувала двама мъже, убили българин на гръцкия остров Родос. Фаталният инцидент станал в нощта срещу вторник при сбиване в централната част на главния град на острова.  37-годишният ни сънародник и негов 38-годишен приятел от Полша били нападнати от 53-годишен грък и украински гражданин на 52 години. След известно време свадата била прекратена. Малко по-късно обаче нападателите се завърнали, въоръжени с прътове. Гъркът нанесъл  удар на българина, а украинецът го ранил със сгъваем нож. Според полицията спорът възникнал заради дребен проблем.", "date": "2019.08.28", "title": "Арестуваха двама мъже, убили българин на остров Родос"}
{"url": "https://faktor.bg/bg/articles/gdbop-i-prokuraturata-vlyazoha-v-babh-burgas-ima-zadarzhani", "text": "Служители на Главна дирекция „Борба с организираната престъпност“ и спецпрокуратурата окупираха сградата на Агенцията по храните в Бургас.  Служители на Агенцията по храните коментираха, че разследващите са влезли в сградата рано тази сутрин - около 7:30 часа. Веднага след това е започнало претърсване на всички кабинети. По-късно стана ясно, че е арестуван шефът на Агенцията по храните в Бургас заради рекет и изнудване. Д-р Георги Митев е бил задържан. Не е ясно дали арестът е свързан със свинската чума и засегнатите стопанства. От самата агенция отказаха коментар. Пред сградата обаче има екипи на жандармерия.", "date": "2019.08.28", "title": "Арестуваха за рекет шефа на бургаската агенция по храните"}
{"url": "https://faktor.bg/bg/articles/rashidov-razgovarya-s-borisov-za-evropeyski-forum-sreshtu-trafika-na-kulturni-tsennosti", "text": "На работна среща днес председателят на парламентарната Комисия по културата и медиите Вежди Рашидов запозна министър-председателя Бойко Борисов с идеята си България да бъде домакин на среща на шефовете на парламентарните комисии по култура на страните членки на Европейския съюз.  Това съобщиха от Комисията по културата и медиите. Форумът има за цел задълбочаване на сътрудничеството в борбата с нелегалния трафик на културни ценности и с фалшифицирането на произведения на изкуството и на артефакти. Изграждането на единен европейски стандарт за борба с тези явления ще помогне за усъвършенстване на националните законодателства, а ценният опит на европейските страни може да бъде полезен за всяка държава, бе отбелязано по време на срещата.  „Радвам се, че министър-председателят подкрепи идеята ми за провеждане на европейския форум в София. Проблемът с трафика на културни ценности и борбата с фалшификатите на изкуството засяга сигурността на всяка страна, а Европа като най-стария континент с уникално културно наследство е особено заинтересована от успешната битка с тези негативни процеси ”, сподели след срещата Вежди Рашидов.", "date": "2019.08.28", "title": "Рашидов разговаря с Борисов за европейски форум срещу трафика на културни ценности"}
{"url": "https://faktor.bg/bg/articles/desislava-taneva-v-poslednite-2-sedmitsi-nyamame-nito-edno-registrirano-ognishte-pri-domashnite-svine", "text": "\"В последните 2 седмици нямаме нито едно регистрирано огнище при домашните свине\". Това каза министърът на земеделието, храните и горите Десислава Танева на брифинг в Министерски съвет за ситуацията с африканската чума в страната. \"За целия месец август имаме 5 регистрирани огнища. През месец юли те бяха 28. Очевидна е тенденцията на рязък спад\", заяви Танева и добави, че се надява тази тенденция да продължи и да няма повече регистрирани огнища. Тя припомни, че при дивите свине има 52 случая на африканска чума. \"Във връзка с тези случаи са обявени общо 43 инфектирани зони в 10 области към настоящия момент\", каза още министър Танева. Министърът заяви, че има изготвен план за депопулиране на дивите свине. \"Към настоящия момент имаме изградени 450 капана и съгласно резултатите от отстрела при индивидуалния лов можем да кажем, че имаме общо близо 2000 диви свине намаление на популацията\", заяви тя. По думите й тече помощна комисия на европейски експерти на Европейската комисия за проверка и ревизиране на начина на прилагане на мерките за борба с африканската чума по свинете. \"Подготвяме 14-та годишна експертна среща на тема АЧС, като на 10 септември комисар Андриокайтис потвърди участието си в нейното откриване. Очакваме и 5 министри от Европа\", посочи Танева.  Тя коментира още, че изплащането за личните стопанства ще започне след 1 септември. \"В размер на 1 млн. лв. ще се направи корекция по бюджета на Министерството за представяне на средствата за това изплащане\", заяви министър Десислава Танева.", "date": "2019.08.28", "title": "Десислава Танева: В последните 2 седмици нямаме нито едно регистрирано огнище при домашните свине"}
{"url": "https://faktor.bg/bg/articles/trup-na-mazh-s-neizvestna-samolichnost-izpluva-kray-sinemorets", "text": "Тяло на мъж с неустановена самоличност е отрито на плаж \"Бутамята“ край село Синеморец, съобщиха от ОД на МВР – Бургас. Сигналът за тялото е подаден на 27 август т.г. около 17.30 часа в Районно управление – Царево. Съобщено е, че на около 300 м в морето в северната част на плаж \"Бутамята“ край Синеморец е открито голо мъжко тяло в напреднала фаза на разлагане. Към момента самоличността на мъжа не е установена. При извършения оглед не са открити следи от насилие.  Тялото на мъжа е откарано за аутопсия в отделение \"Съдебна медицина“ към УМБАЛ – Бургас. По случая е образувано досъдебно производство.", "date": "2019.08.28", "title": "Труп на мъж с неизвестна самоличност изплува край Синеморец"}
{"url": "https://faktor.bg/bg/articles/api-registrira-120-nezakonni-smetishta-pod-mostove", "text": "В периода до 23 август са проверени над 3800 съоръжения на републиканската пътна мрежа, като са установени нерегламентирано използвани пространства под мостовете и прилежащия сервитут на 120 съоръжения. Това каза председателят на Управителния съвет на Агенция \"Пътна инфраструктура\" Георги Терзийски на брифинг за резултатите от извършените проверки на съоръженията.  Повод за проверката беше възникналият пожар в депото за вторични отпадъци край Дупница, вследствие на който част от колоните на моста на АМ „Струма“ в този участък бяха компрометирани. Най-често се касае за битови отпадъци и автомобилни гуми, като има и случаи за съхранение на сено и ограждения за животни. От АПИ са започнали разчистване на отпадъците за тяхна сметка. „Още в понеделник съм разпоредил да бъдат изчислени средствата, които ще ни бъдат необходими за почистването“, отбеляза Терзийски. По думите му предстоят глоби за намерените нарушители, като за частни лица те ще бъдат между 200 и 500 лв, а за юридически от 1000 до 3000 лв. Той отправи апел към всички граждани да не изхвърлят отпадъци в тези пространства, защото опазването на околната среда зависи не само от институциите, а от всеки един от нас. Председателят на Управителния съвет на АПИ допълни, че за разчистването на тези сметища ще са необходими не по-малко от половин милион лева. Той обясни, че повечето отпадъци в сервитута могат да предизвикат пожари и поради липсата на възможност за отичане на водата заради тях – наводнения.", "date": "2019.08.28", "title": "АПИ регистрира 120 незаконни сметища под мостове"}
{"url": "https://faktor.bg/bg/articles/mayka-na-zaginal-motorist-kriyat-che-zlatnoto-momiche-lyubomira-kazanova-go-ubi", "text": "Майка на загинал при тежка катастрофа моторист обвини за смъртта му бившата гимнастичка от ансамбъла по художествена гимнастика Любомира Казанова. 45-годишният Васил Палпурин е починал след като си е ударил главата си в асфалта след почти челния удар с колата на бронзовата олимпийска медалистка от Рио 2016. Твърди се, че загиналият е карал пистов мотор без каска.  Инцидентът е станал в събота около 16:00 часа в Казичене, но за него не е съобщено в официалния бюлетин на МВР. Според публикации в групите на мотористите в социалните мрежи се твърди, че Васил не е спрял на знак \"Стоп“. \"Карал е много бързо, с около 100 км/ч. Не е спрял на стопа и е бил гол до кръста“, разказват и близки на гимнастичката пред \"Телеграф“. Майката на Палпурин - Вили Чакърова, обаче реагира във Фейсбук с пост, в който нападна гимнастичката. \"Златното момиче гимнастичката Любомира Казанова погуби моят син в катастрофа на 24.08.2019-та.“, пише жената. Тя се възмущава, че никъде в медиите не се казва името на Любомира Казанова като участничка в катастрофата. \"С връзки можеш да се отървеш мило момиче и да изопачиш истината, но на съвестта ти ще лежи един погубен живот. Моля за гласност и справедливост! За една майка няма по-голям ужас от това да надживее детето си“ , завършва съобщението на майката Вили. От МВР съобщиха за TrafficNews, че по случая е образувано досъдебно производствто. От полицията обясниха, че мотористът е починал на място и бяха категорични, че не са правени опити да се укрива Любомира Казанова като шофьор на автомобила и в момента върви разследване. По случая се правят технически експертизи, за да се установи скоростта на двете превозни средства. Предстоят и още разпити на свидетели. Близките на загиналия Палпурин обаче твърдят, че той не е виновен за инцидента и разказват своята версия за случая. \"Брат ми живее в центъра на Казичене и тя живее там. Това, което знам, е че брат ми е карал мотора и е идвал от сладкарницата, вървял е по главен път. Има \"Стоп“, но той е много затулен от храсти. Васил е знаел, че го има този \"Стоп“, има и легнал полицай, а пред него е имало автобус. Там има спирка. Той е изчакал автобуса и продължил. Важно е да се знае, че знакът е на поне 150 метра от удара. Всички го обвиняват и в следствието казват, че той не е спрял на стопа“, разказва сестрата Валентина пред lentata.com. \"Искам само гласност. Нито искам обезщетение, нито ми трябват пари, защото нищо няма да върне брат ми“, допълва тя. Сестрата на загиналия е била посъветвана при срещата си със следователката да търси свидетели, да разговаря с кмета, за да проверят има ли някъде охранителни камери, които може да са записали инцидента, станал близо до кметството. Починалият Васил Палпурин е бил международен шофьор. На профила си във \"Фейсбук“ позира върху пистова \"Ямаха R1”.", "date": "2019.08.28", "title": "Майка на загинал моторист: Крият, че златното момиче Любомира Казанова го уби"}
{"url": "https://faktor.bg/bg/articles/obshtestvo-bay-ganyo-se-padna-na-popravitelnata-matura-po-bel", "text": "В 6.15 часа днес, 28 август, в Министерството на образованието беше генериран изпитния вариант за държавния зрелостен изпит по български език и литература за сесията август-септември на 2019 година, съобщиха от пресцентъра на МОН. Изпитният вариант за теста е генериран от възможни над 11 млн. комбинации. На изпита, който се е състоял в 175 училища в страната, са се явили 3817 зрелостници. Тестът по български език и литература се състои от три модула. Първият модул съдържа 30 затворени въпроса и носи 30 точки на зрелостниците. Вторият е с 10 въпроса със свободен отговор, които носят 40 точки, а третият модул - 41-ият въпрос, е тема от посочено произведение от изучаван български автор, по която зрелостниците пишат есе или интерпретативно съчинение. Този модул носи 30 точки. Зрелостниците работят по откъс от \"Бай Ганьо\" на Алеко Константинов. След 16.00 часа на Интернет страницата на Министерството на образованието и науката ще бъде публикуван тестът от матурата и ключът с верните отговори към него.", "date": "2019.08.28", "title": "\"Бай Ганьо\" се падна на поправителната матура по БЕЛ"}
{"url": "https://faktor.bg/bg/articles/izyasnena-e-samolichnostta-na-dvamata-ubiti-otkriti-do-s-negovan-mazhat-e-izvestno-ime-v-sportnite-ni-sredi", "text": "", "date": "2019.08.28", "title": "Изяснена е самоличността на двамата убити, открити до Негован,  мъжът е известно име в спортните ни среди"}
{"url": "https://faktor.bg/bg/articles/blerim-reka-severna-makedoniya-mozhe-da-kazhe-sbogom-na-datata-za-es-prez-oktomvri", "text": "Бившият мaкeдoнcки диплoмaт и кaндидaт зa прeзидeнт нa пocлeднитe избoри Блeрим Рeкa глeдa cъc cкeптицизъм нa въпрoca зa пoлучaвaнe нa дaтa прeз oктoмври зa зaпoчвaнe нa прeгoвoри нa Ceвeрнa Мaкeдoния c Eврoпeйcкия cъюз, cъoбщи МИA. Гocтувaйки в прeдaвaнe нa тирaнcкaтa тeлeвизия Oрa нюз Рeкa зaяви, чe Ceвeрнa Мaкeдoния трябвa дa изпълни двe уcлoвия и aкo нe нaпрaви тoвa, щe ce cбoгувa c дaтaтa прeз oктoмври. Cпoрeд нeгo cтaвa думa зa двa критeрия зa върхoвeнcтвoтo нa зaкoнa - cлучaя \"Рeкeт\" и приeмaнeтo нa зaкoнa зa държaвнaтa прoкурaтурa. Тoй пocoчи, чe въпрocът зa члeнcтвoтo в EC e и тeхничecки, кoйтo изиcквa cтaндaрти, критeрии, зa кoитo тoй ce cъмнявa, чe Ceвeрнa Мaкeдoния щe изпълни. И прeз aприл кaзaх, чe Ceвeрнa Мaкeдoния нямa дa пoлучи дaтa прeз юни и ceгa кaзвaм, тъй кaтo e мнoгo труднo дa ce пoлучи дaтa прeз oктoмври, кaзa Рeкa. Тoй пoяcни, чe три държaви - Фрaнция, Хoлaндия и Гeрмaния, нe ca убeдeни, чe Ceвeрнa Мaкeдoния e пocтигнaлa нaпрeдък в рeфoрмирaнeтo нa прaвнaтa cиcтeмa. Cлучaят \"Рeкeт\" нe cъщecтвувaшe прeди дaтaтa прeз юни, тoй ce пoяви нa 15 юли. Тoвa oзнaчaвa, чe ceгa имaмe двa oгрaничaвaщи лимитa зa дaтa. Първият e хвърлянeтo нa cвeтлинa върху cлучaя \"Рeкeт\", т.e. пoтвърждaвaнe, чe cтрaнaтa имa кaпaцитeт зa изпълнeниe нa върхoвeнcтвoтo нa зaкoнa. Втoрият e, чe нa 15 ceптeмври изтичa мaндaтът нa cпeциaлнaтa прoкурaтурa, кaзa Рeкa. Тoй oбяcни, чe в хoд ca прeгoвoри мeжду мaкeдoнcкoтo прaвитeлcтвo и oпoзициятa зa нoвия зaкoн зa държaвнaтa прoкурaтурa, в кoятo щe бъдe инкoрпoрирaнa cпeциaлнaтa прoкурaтурa. Aкo зaкoнът зa държaвнaтa прoкурaтурa нe бъдe приeт дo 15 ceптeмври, щe мoжeм дa кaжeм cбoгoм нa дaтaтa прeз oктoмври. C други думи aз cъм cкeптичeн, чe прeз oктoмври Ceвeрнa Мaкeдoния щe пoлучи дaтa зa прeгoвoри, aкo нe изпълни тeзи двe уcлoвия, кoитo ca cвързaни c върхoвeнcтвoтo нa зaкoнa, зaяви Рeкa.", "date": "2019.08.28", "title": "Блерим Река: Заради случая \"Рекет\" Северна Македония може да каже сбогом на датата за ЕС"}
{"url": "https://faktor.bg/bg/articles/20-metrovata-antichna-sgrada-na-razkopkite-kray-selo-manole-zashemeti-boyko-borisov", "text": "", "date": "2019.08.28", "title": "20-метровата антична сграда на разкопките край Маноле зашемети Бойко Борисов"}
{"url": "https://faktor.bg/bg/articles/infarkt-pokosi-35-godishen-bivsh-futbolist", "text": "Бившият американски футболист Колин Кларк е издъхнал в понеделник на 35-годишна възраст след инфаркт. Полузащитникът, изкарал девет сезона във футболната лига на САЩ, е изиграл близо 140 мача, в които е отбелязал 15 гола и е направил 13 асистенции. Дебют за националния отбор на САЩ прави през 2009 г. в мач срещу Хаити. През същата година изкарва проби в английския Астън Вила.", "date": "2019.08.28", "title": "Инфаркт покоси 35-годишен бивш футболист"}
{"url": "https://faktor.bg/bg/articles/shefat-na-api-skladirat-gumi-i-seno-pod-patni-mostove-otglezhdat-kravi-i-kokoshki", "text": "Нашата амбиция е до средата на месец септември нерегламентираните сметища да бъдат премахнати. Проверени са 3808 съоръжения на републиканската пътна мрежа. Установено е нерегламентирано използване на 120 съоръжения. Това каза на брифинг председателят на Управителния съвет на Агенция \"Пътна инфраструктура\" Георги Терзийски, който обобщи резултатите от извършените проверки на съоръженията за наличие на нерегламентирано използване на пространството под тях и прилежащия сервитут.   Работата на инспекторите продължава и предстои установяването на нарушителите съвместно с компетентните органи, за да бъдат съставени актове за нарушаване на разпоредбите на Закона за пътищата. Там, където нарушителите и техните неправомерни действия не могат да бъдат установени, Агенцията ще премахне за своя сметка неправомерно струпаните отпадъци, заяви Терзийски.   \"Вчера съм разпоредил да бъдат уточнен размерът на средствата, които ще бъдат необходими. За съжаление, вместо тези средства да бъдат използвани за ремонти на пътищата, за изкърпване на дупки, ще се наложи да хвърлим тези средства за почистване на боклуци, които недобросъвестни граждани, фирми и организации са изхвърлили под съоръженията\", подчерта шефът на АПИ.   Искам да апелирам към гражданите да не изхвърлят боклук на нерегламентирани места, защото, за да бъдат предотвратени последиците от техните действия, се бърка както в нашия, така и в техния джоб, добави Георги Терзийски.   Най-често установяваме струпването на гуми, както и сено. Установява се, че много често гражданите в летните месеци използват съоръженията като място за отглеждането на животни – както за рогат добитък, така и за пернати, посочи той.   Взели сме всички мерки, премахнати са тези съоръжения, установени са собствениците на тези животни и те ще понесат своите наказания по закон. Вече започна извозването на гумите към законен терен, съобщи Терзийски.   Стана известен и случаят със съоръжението на \"Струма\", където имаше нерегламентиран паркинг. На 23 август беше освободено пространството под съоръжението и беше наложена административна санкция по Закона за пътищата. За това нарушение ще бъде наложена глоба, обяви председателят на Управителния съвет на АПИ.   Той се закани, че на всички установени нарушители ще бъдат наложени актове, като поясни, че в Закона за движение глобата за първо нарушение е от 200 до 500 лева, а за юридическите - от 1000 до 3000 лева.", "date": "2019.08.28", "title": "Шефът на АПИ: Складират гуми и сено под пътни мостове, отглеждат крави и кокошки"}
{"url": "https://faktor.bg/bg/articles/borisov-vav-feysbuk-prodalzhava-tendentsiyata-za-namalyavane-na-brutniya-vanshen-dalg-v-sektor-darzhavno-upravlenie", "text": "Продължава тенденцията за намаляване на брутния външен дълг в сектор „Държавно управление“. Според данните на БНБ към края на месец юни той е 5,4 млрд. лева, което означава че външните задължения на държавата са под десет на сто(9,2%) от брутния вътрешен продукт.", "date": "2019.08.28", "title": "Бойко Борисов във \"Фейсбук\": Продължава тенденцията за намаляване на брутния външен дълг в сектор „Държавно управление“"}
{"url": "https://faktor.bg/bg/articles/sas-skorost-1300-choveka-v-minuta-raste-petitsiya-sreshtu-reshenie-na-boris-dzhonsan", "text": "Над 100 000 души подписаха петиция на интернет страницата на британския парламент с искане да не се допуска спиране на неговата работа, предаде БТА, цитирайки ТАСС. Петицията беше регистрирана на уебсайта на Уестминстър, след като министър-председателят Борис Джонсън реши да спре работата на парламента до 14 октомври. До момента тя е подписвана от около 1300 човека в минута. \"Работата на парламента не може да бъде преустановена и той не може да бъде разпуснат до тогава, докато предвиденият в член 50 (от Лисабонския договор на Европейския съюз) срок (за преговори) не бъде значително удължен или Великобритания не се откаже от намерението да излезе от ЕС\", се казва в петицията. Според правилата във Великобритания всяка петиция, събрала над 10 000 подписа, трябва да получи официален отговор от правителството, а при 100 000 подписа - да бъде разгледана в парламента. Практиката показва, че свързаните с Брекзит петиции, които са десетки, откакто беше произведен референдумът във Великобритания през 2016 г., не успяват да окажат влияние върху процеса на излизане от Европейския съюз. В началото на годината петиция за отмяна на Брекзит събра рекордните 6,1 милиона подписа и беше обсъдена в парламента, но това не забави подготовката за излизане на Великобритания от ЕС, отбелязва ТАСС. Обявеното намерение на британския премиер Борис Джонсън да спре работата на парламента до 14 октомври е конституционен скандал, заяви председателят на парламента Джон Бъркоу, цитиран от Франс прес и Ройтерс. \"Както и да се представя този ход, е абсолютно очевидно, че целта на спирането на работата (на парламента) е да му попречи да дебатира по Брекзит и да изпълни дълга си да определи курс за страната ни\", заяви Бъркоу. Той посочи, че не е бил предварително уведомен за решението на премиера, отбелязва Асошиейтед прес. \"Спирането на работата на парламента би било оскърбление към демократичния процес и правата на парламентаристите като избрани представители на народа\", добави Бъркоу. \"Борис Джонсън се опитва да извърши преврат преврат срещу парламента. Срещу вас, избирателите, и срещу вашите политически представители. За един пагубен Брекзит Без Споразумение\", написа Абът в Туитър, предаде Дарик. Лидерът на Партията на Брекзита Найджъл Фараж заяви, че след обявеното намерение на британското правителство да спре работата на парламента до 14 октомври, вотът на недоверие \"сега е нещо сигурно\", предаде АП. \"Общите избори стават по-вероятни и това се приема като положително от поддръжниците на Брекзит\", написа Фараж в Туитър. Той обаче посочи, че големият въпрос е дали Джонсън възнамерява да продължи преговорите с ЕС по споразумение за напускане. \"Ако смята да го прави, Партията на Брекзита ще се бори с него на всеки сантиметър по този път. Ако обаче той иска сега Брекзит (без споразумение), ще му помогнем да си осигури голямо мнозинство на едни общи избори\", каза Фараж.", "date": "2019.08.28", "title": "Със скорост 1300 човека в минута расте петиция срещу скандално решение на Борис Джонсън"}
{"url": "https://faktor.bg/bg/articles/ursula-fon-der-layen-idva-na-poseshtenie-v-balgariya", "text": "Министър-председателят Бойко Борисов ще се срещне с новоизбрания председател на Европейската комисия Урсула фон дер Лайен, която ще бъде на посещение в България. Това съобщиха от правителствената информационна служба. В рамките на работната им среща в Министерския съвет двамата ще обсъдят различни теми от европейския дневен ред и от световната политика. Посещението, което ще се състои на 29 август, четвъртък, е част от консултациите, които Урсула фон дер Лайен провежда с лидерите на държавите членки на ЕС преди представянето на пълния състав на новата Комисия за одобрение пред Европейския парламент.", "date": "2019.08.28", "title": "Урсула фон дер Лайен идва на посещение в България"}
{"url": "https://faktor.bg/bg/articles/gratskata-politsiya-e-zatvori-nyakolko-ulitsi-pozhari-palzyat-kam-atina", "text": "32-ма пожарникари се борят с пожар в югозападната част на Атина, в близост до древногръцкото светилище в Делфи.  15 превозни средства, един хеликоптер и доброволчески средства са в включени в битка със стихията. Гръцката полиция е затворила няколко улици. Има и втори пожар, в квартал Галаци. Там 12 пожарникари се намесват с четири превозни средства. Генералната служба за гражданска защита на Гърция заяви, че днес и утре в много части на страната има много висок риск от пожари.", "date": "2019.08.28", "title": "Пожари пълзят към Атина, гръцката полиция затвори няколко улици"}
{"url": "https://faktor.bg/bg/articles/frantsiya-predlozhi-za-evrokomisar-zam-upravitelya-na-frenskata-tsentralna-banka", "text": "Франция предложи зам.-управителя на френската централна банка Силви Гулар за свой кандидат за европейски комисар, заяви днес френски дипломатически източник, цитиран от Ройтерс. Правителството на френския президент Еманюел Макрон се стреми да получи водещ ресор като търговията или климата.", "date": "2019.08.28", "title": "Франция предложи за еврокомисар зам.-управителя на Френската централна банка"}
{"url": "https://faktor.bg/bg/articles/kabinetat-otpuska-70-mln-lv-za-izborite", "text": "Със свое постановление правителството одобри план-сметката за разходите по подготовката и произвеждането на първи и втори тур на изборите за общински съветници и за кметове през 2019 година. Одобрените средства са в размер на рекордните 70,7 млн. лева. С тях ще се финансират дейностите по организационно-техническата подготовка и произвеждането на изборите, които включват: подготовка и отпечатване на избирателните списъци; закупуване и изработване на необходимите изборни книжа и материали; отпечатване на бюлетините; логистично осигуряване на областните и общинските администрации и на администрацията на Министерския съвет; възнаграждения на членовете на общинските и секционните избирателни комисии; компютърната обработка на данните от гласуването и издаването на бюлетин с резултатите от изборите; провеждане на разяснителна кампания за правата и задълженията на гражданите и начина на гласуване; организиране на места за гласуване в държавните училища и др. Актът на правителството е в изпълнение на чл.18 от Изборния кодекс. Част от необходимите средства за финансирането на одобрените с план-сметката разходи ще се осигурят за сметка на предвидените в централния бюджет за 2019 г. разходи за произвеждане на избори по Изборния кодекс, а останалата част — чрез преструктуриране на разходите/трансферите по централния бюджет за 2019 г.", "date": "2019.08.28", "title": "Кабинетът отпуска рекордните 70,7 млн. лв. за изборите"}
{"url": "https://faktor.bg/bg/articles/borisov-podnovyava-stroitelstvoto-na-stadion-v-plovdiv", "text": "\"Днес помогнахме на \"Арда\" - Кърджали. Сега пътувах до Пловдив, днес изпълнихме ангажимента си към \"Арда\" в Министерския съвет. На нас с Горанов ни е по-лесно да не даваме и предпочитаме да не взимаме. Смятам, че спокойно може да има една символична комисионна такса за клубовете в Пловдив.\" Това заяви премиерът Бойко Борисов, който присъства на възобновяване строежа на стадион \"Христо Ботев\" в Пловдив. На битието присъстват още кметът Иван Тотев и областният управител Здравко Димитров, предаде БНР. Собственикът на Ботев (Пловдив) Георги Самуилов ще даде повече информация относно плановете и сроковете на изпълнение пред медиите, а привържениците на „канарчетата“ ще направят традиционното си шоу с димки и факли по време на официалната церемония. На нея ще присъстват и децата от школата на „жълто-черния“ клуб.  \"Не мога да разделя отборите, нито това ни е целта - вие достатъчно се биете и се карате по стадионите и без това. Така, както винаги, в Пловдив сме помагали, ще помогнем и пак. Към строителите - Да се стягат, да работят. В цял свят собствениците на клубове правят стадионите. Но и ние ще помогнем сега, видим ли, че се работи и стават нещата\", категоричен бе той. \"Ние ще ви направим игрищата, после не ги чупете\", предупреди Борисов. Борисов е придружаван от министъра на младежта и спорта Красен Кралев, президента на БФС Борислав Михайлов, кмета на Пловдив Иван Тотев и много футболни запалянковци. \"Строителните фирми получават заплащане само за труда, ние материалите си ги намираме сами, за тази сграда ще бъде достатъчно тази субсидия, ще я отчетем до стотинка, както е било и  за други обекти, за които българският министър-председател е проявил доверие.\" Реконструкцията на стадион „Христо Ботев“ започна през лятото на 2013-та година. Съоръжението трябваше да е готово за две години. След фалита на КТБ обаче проектът бе замразен, а концесията, която изтече през 2018 година, бе удължена с две години след предоговаряне с Община Пловдив. За шест години е вдигнат само грубият строеж на южната и източната трибуни на стадиона. Инвестираните до момента средства са 10 милиона лева. Обектът е спрян на Акт 10.  По план „Колежа“, както феновете на Ботев (Пловдив) наричат стадиона, трябва да е най-модерният в България. Той ще отговаря на четвърта категория по стандартите на УЕФА и ще може да приема дори полуфинални срещи от Шампионската лига.", "date": "2019.08.28", "title": "Борисов: На нас с Горанов ни е по-лесно да не даваме, но ако работите, сме готови да помогнем (Видео)"}
{"url": "https://faktor.bg/bg/articles/dimitar-ganev-1-2", "text": "На 25 септември ще станат ясни всички кандидати за кметската надпревара в София. Димитър Ганев от изследователски център „Тренд“ изрази очакване, че настоящата кметица Йорданка Фандъкова и омбудсманът Мая Манолова ще обявяват кандидатурите си идната седмица, „съдейки по посланията и поведението им“. \"Малко сигурни неща имаме – едното е, че те ще са двамата кандидати, а второ е, че битката ще се реши на балотаж. Това е сигурно“. Ганев изтъкна пред БНР, че Манолова е фигура с изключително висок рейтинг – с най-високо одобрение в държавата. „Съдейки по резултатите на ГЕРБ и БСП от евроизборите, виждаме дори по-къса дистанция между двете партии в София в сравнение със страната. Това говори, че един високо одобряван кандидат като Манолова ще успее да стигне до балотаж в случая срещу Фандъкова, разбира се“, смята политологът. Според него Манолова вероятно ще се опитва да се дистанцира от БСП и да се представи като граждански кандидат: „Но ако се дистанцира прекалено, може да изгуби подкрепа от гласоподавателите на БСП“. \"А Корнелия Нинова печели и в двата случая. Ако Мая Манолова спечели София, това ще бъде пробив за БСП и те могат да обявят, че са спечелили изборите. От друга страна, ако Манолова изгуби, Нинова елиминира свой евентуален конкурент в лявото пространство“, посочи Ганев. И допълни, че загуба на ГЕРБ в София ще бъде тежък удар, но не трябва да влизаме в „катастрофални и трагични сценарии“. „По всичко личи, че Борисов иска да изкара този мандат. При евентуална загуба той може бързо да намери диалог с Манолова и ще бъде припомнено, че тя е избрана за омбудсман с гласовете на ГЕРБ и Реформаторския блок“, отбеляза политологът.", "date": "2019.08.28", "title": "Димитър Ганев: Дали Манолова ще бие или не, за Нинова е без значение, печели и в двата случая"}
{"url": "https://faktor.bg/bg/articles/marinov-shte-ima-balotazh-na-mestniya-vot-v-sofiya", "text": "В момента не виждам какво може да донесе СДС на ГЕРБ, риторично попита политологът и съветник на президента Александър Маринов по повод сключения вчера съюз между двете формации за местните избори. В интервю за БНР той допусна, че ГЕРБ искат да преодолеят впечатлението за изолация, защото наистина те нямат реални партньори, още повече в техния идеологически сектор. „Партньорството за консумиране на властта вече е нещо друго… Приносът на СДС е толкова малък, че не може да бъде регистриран с научни инструменти“. „БСП няма да издигне самостоятелен кмет, те отиват към вариант, който им дава по-големи шансове за спечелване. За съжаление в момента БСП нямат такъв кандидат, който е достатъчно силен, за да може да спечели“, смята политологът. „Според мен ситуацията е много по-сложна, отколкото изглежда. Защо смятаме, че непременно балотажът ще бъде между Манолова и Фандъкова? Десницата има сериозна електорална сила в София, ако се мобилизира, ако успее да покаже политическия потенциал на своя кандидат (арх. Игнатов – бел.ред.), който е интелигентен човек и си разбира от работата. Не бива да отписваме десницата, нищо че изглежда по-слаба последните години“, допълни той. И посочи, че нищо не е предрешено в София. „ГЕРБ са изключително амортизирани и една много голяма част от хората желаят на всяка цена да ги няма, да се махнат, а кой ще дойде, вече не мислят. И това показват последните изследвания. Вече 60% искат нов кмет на София“. Според него т.нар. \"градска десница\" не е някакво елитно бутиково политическо начинание – тя трябва да може да стигне до хората, а не може поради различни причини. Ако ГЕРБ изгубят битката за София, това ще бъде краят на края – началото на края е започнало, категоричен е проф. Маринов: „Всяко нещо си има край на този свят, вместо да се опитва да твърдят, че са политически безсмъртни, ГЕРБ би трябвало да мислят за други неща.", "date": "2019.08.28", "title": "Прогнозата на президентски съветник: Ако ГЕРБ загубят София, това ще бъде краят на края"}
{"url": "https://faktor.bg/bg/articles/borisov-kam-futbolnite-fenove-ne-se-biyte-i-si-pazete-igrishtata", "text": "Премиерът Бойко Борисов призова футболните фенове от пловдивските клубове да не се бият и да не вандалстват по стадионите. Той присъства на старта на ремонта на стадиона на \"Ботев\" Пловдив, като обеща накрая и държавата да помогне с дотация, както и на всички останали.  \"На дербито по-добрите да победят, но вие не се бийте и си пазете игрищата, да не ги счупите, накрая ще помогнем и ние\", призова Борисов феновете. \"Вие достатъчно се биете и се карате по стадионите, но това, което мога да помогна със строителството, както винаги в Пловдив сме помагали и дотирали, ще помогнем пак. На строителите - да се стягат и да работят\", заръча премиерът.  В обиколката в града под тепетата го придружаваше и областният управител Здравко Димитров, номиниран от ГЕРБ за кмет. \"И ти, станеш ли кмет, всички са равни, няма да делите. И на \"Локомотив\", и на \"Марица\", каквото може, да им се помага\", каза премиерът, обръщайки се към Димитров. Той се обърна към местната управа на града с предложение да помислят за символична концесионна такса от по 100-200 лв. за всички клубове в града.  \"И да не плащате по тези 60 хил. лв., както е сега таксата\", добави премиерът. На събитието в Пловдив присъстваха и министърът на спорта Красен Кралев, настоящият кмет и ръководството на \"Ботев\". Преди церемонията младо момиче&nbsp;помоли премиера за помощ от държавата за лечението на болната си от рак приятелка, а Борисов обеща веднага да задейства въпроса, като поиска данни и банкова сметка. След посещението на стадиона министър-председателят посети Пловдивската духовна семинария „Св. Св. Кирил и Методий“, чиято сграда се ремонтира основно благодарение на отпуснатите от правителството 600 000 лева. \"Радвам се, че се строи здраво. За нас образованието е основен приоритет, включително духовното\", заяви премиерът. Към настоящия момент голяма част от ремонтните дейности в Семинарията са реализирани. Сменени са старите покриви, които са били в много тежко състояние. Сменена е и отоплителната система, а подовите настилки в сградата са подменени. Учебните помещения са в процес на подготовка за започването на нормален учебен процес.", "date": "2019.08.28", "title": "Борисов към футболните фенове: Не се бийте, а си пазете игрищата"}
{"url": "https://faktor.bg/bg/articles/erdogan-s-poslanie-kam-tramp-sled-vizitata-v-moskva", "text": "Президентът Реджеп Тайип Ердоган и руският президент Владимир Путин се срещнаха вчера в Русия в рамките на важно изложение за авиация и космос, на което бяха представени най-новите продукти на руската отбранителна индустрия. Макар най-важната причина поради която Ердоган и Путин се срещнаха да бе свързана с последните развития в Сирия, в частност в Идлиб и на изток от р. Ефрат, мястото на срещата им бе доста важно и говореше само за себе си, съобщава БТА. Това показва обща свързаност на двете страни в търсене на още по-голямо сътрудничество в отбранителната индустрия. Фактът, че Ердоган присъства на церемонията по откриване на изложението за отбранителна индустрия заедно с Путин е символичен за тази обща свързаност. Също така е от символично значение това, че срещата на Ердоган и Путин се състоя в същия ден, когато започна втората доставка в Турция на частите за системите за противовъздушна отбрана С-400 от Русия. По време на речта си Ердоган приветства засилващите се връзки между двете страни в многомащабна форма, включваща и отбранителната индустрия. \"Вярвам, че синергията, която имаме с Русия по отношение на секторите на авиацията и космоса, ще задълбочи нашите двустранни отношения\", подчерта той. Турският президент и преди е предлагал партньорство с Русия в рамките на усилията й за усъвършенстване на системите С-400 с противоракетните системи С-500. Всички тези изявления на Ердоган може да се разглеждат като пряко послание към Вашингтон, който наскоро прекрати турското участие в проекта за изтребителите Ф-35 заради разполагането в Турция на системите С-400. Посланието е ясно: Турция не е без алтернативи при намирането на нови доставчици, ако е изключена от ръководени от САЩ международни проекти и й е отказано да се снабдява с американски оръжия. Това също така може да включва руските самолети от пето поколение Су-57 вместо Ф-35 от Локхийлд Мартин, тъй като Турция ще има нужда да развива противовъздушната си отбрана в следващото десетилетие (Турция полага усилия да развие изтребителите си - TF-X, но ще отнеме време преди да бъде доказано, че са ефективни). Фактът, че Путин рекламира Су-57 на Ердоган на авиационното изложение, прави посланието на Ердоган дори още по-силно. Разбира се, твърде рано е да се размишлява по въпроса дали Турция ще избере да купи Су-57 от Русия, но нашият опит, свързан с купуването на системите С-400, доказва, че тази опция може да бъде на масата. Разбира се, това действие още повече ще усложни турския статут в НАТО и в рамките на обединената отбранителна структура, както и връзките й с изтъкнати съюзници в западния блок. Засега обаче изглежда Ердоган е искал да изпрати решително послание на американския президент Доналд Тръмп, че политиката на Вашингтон тласка Турция да почука на вратите на други доставчици, така както трябваше да купи С-400 от Русия, тъй като искането й да купи Пейтриът не получи никакъв отговор от САЩ. Тръмп няколко пъти е признавал този факт и е показвал разбиране към решението на Турция да купи С-400. Поради тази причина той положи усилия да бъдат предотвратени санкции за Турция в рамките на закона CAATSA (\"За противодействие на противниците на Америка чрез санкции\"). Времето ще покаже дали посланието на Ердоган за Су-57 и Ф-35 ще бъде получено от Вашингтон и до каква степен двете съюзнички ще бъдат в състояние да разрешат този спор.", "date": "2019.08.28", "title": "Ердоган с провокативно послание към Тръмп след срещата с Путин"}
{"url": "https://faktor.bg/bg/articles/tsik-prie-pravila-za-provezhdane-na-predizbornata-agitatsiya-za-mestniya-vot", "text": "Централната избирателна комисия прие условията и реда за провеждане на предизборна агитация в изборите за общинските съветници и за кметове на 27 октомври 2019 г. 1. Предизборната кампания в изборите за общински съветници и за кметове на 27 октомври 2019 г. се открива на 27 септември 2019 г. (30 дни преди изборния ден) и приключва в 24,00 ч. на 25 октомври 2019 г. В случаите на втори тур на територията на дадена община, район или кметство предизборната кампания започва веднага след определяне на кандидатите и датата за провеждане на втория тур от ОИК и приключва в 24.00 часа на деня преди предизборния ден. 2. Предизборната кампания се води на български език. 3. Гражданите, партиите, коалициите, местните коалиции, инициативните комитети, кандидатите и застъпниците имат свобода на изразяване и на предизборна агитация в устна и писмена форма на предизборни събрания, както и чрез доставчиците на медийни услуги. 4. Кандидатите за общински съветници и за кметове и партиите, коалициите, местните коалиции и инициативните комитети, регистрирали кандидати, имат право на еднакъв достъп до източниците на информация, която им е необходима за целите на предизборната кампания. 5. Предизборните събрания са публични. За реда при провеждането им отговарят организаторите и органите на Министерството на вътрешните работи. Събранията се организират съгласно Закона за събранията, митингите и манифестациите. При произвеждане на избори за общински съветници и за кметове на 27 октомври 2019 г. разпоредбата на чл. 76, ал. 3 от Закона за Министерството на вътрешните работи не се прилага. 6. „Предизборна агитация“ по смисъла на § 1, т. 17 от Допълнителните разпоредби (ДР) на Изборния кодекс (ИК) е призив за подкрепа или за неподкрепа на кандидат, партия, коалиция, местна коалиция или инициативен комитет при участие в изборите за общински съветници и за кметове на 27 октомври 2019 г. Наименованието и символите на партия и коалиция, поставени върху предмети, в които не се съдържа призив за подкрепа, не се смятат за агитация по смисъла на кодекса. 7. „Медийна услуга“ по смисъла на § 1, т. 15 от ДР на ИК е създаването и разпространението на информация и съдържание, предназначени за значителна част от аудиторията и с ясно въздействие върху нея, независимо от средствата и технологията, използвани за предаването им. Медийни услуги са: а) печатните медии – вестници, списания и други периодични издания; б) медиите, разпространявани чрез електронни съобщителни мрежи, като: аа) обществените и търговските електронни медии – лицензираните или регистрираните обществени или търговски доставчици на аудио-визуални медийни услуги или радиоуслуги; бб) онлайн новинарските услуги – електронните издания на вестници, списания, информационни агенции и други електронни издания. 8. Не са медийни услуги социалните мрежи (фейсбук, туитър и други подобни) и личните блогове. 9. „Доставчик на медийна услуга“ по смисъла на § 1, т. 16 от ДР на ИК е физическо лице – едноличен търговец, или юридическо лице, което носи редакционна отговорност за избора на съдържанието на медийната услуга и определя начина, по който тя е организирана. Редакционна отговорност е упражняването на ефективен контрол върху съдържанието, програмните схеми и каталога на предоставяните услуги. 10. Доставчиците на медийни услуги са длъжни да обявяват на интернет страниците си информация за договорите, в това число и за безвъзмездните договори, сключени с партиите, коалициите и инициативните комитети, регистрирали кандидати, и/или с друг възложител във връзка с предизборната кампания, включително ако договорът е сключен с посредник. 11. Информацията по т. 10, обявявана от доставчиците на електронните медии, съдържа данни за: а) партията, коалицията, местната коалиция или инициативния комитет; б) предмета на договора; в) срока на договора; г) програмата, по която ще се излъчват договорените форми; д) общата стойност в лева без ДДС за възмездните договори. 12. Информацията по т. 10, обявявана от печатните медии (вестници, списания и други периодични издания) и онлайн новинарски услуги (електронни издания на вестници, списания, информационни агенции и други електронни издания), съдържа данни за: а) партията, коалицията, местната коалиция или инициативния комитет; б) предмета на договора; в) срока на договора; г) печатните медии и онлайн новинарските услуги, в които ще се разпространяват договорените форми; д) общата стойност в лева без ДДС за възмездните договори. 13. Информацията по т. 11 и 12 се публикува на интернет страниците на доставчиците на медийни услуги в тридневен срок от подписването на съответния договор и се премахва не по-рано от обявяване на резултатите от изборите. 14. При излъчване, публикуване и разпространение на платени форми на отразяване на предизборната кампания доставчиците на медийни услуги ги отделят чрез визуален, звуков или аудио-визуален знак, който съдържа надпис или звуково съобщение, че материалът е платен. 15. Забранява се: 15.1. унищожаването и заличаването на агитационни материали, поставени по определения в Изборния кодекс ред, до приключване на изборите; 15.2. публикуването и излъчването на анонимни материали, свързани с предизборната кампания; 15.3. използването на агитационни материали, които застрашават живота и здравето на гражданите, частната, общинската и държавната собственост и безопасността на движението; 15.4. използването на агитационни материали, които накърняват добрите нрави; 15.5. използването на агитационни материали, които накърняват честта и доброто име на кандидатите; 15.6. използването на агитационни материали, съдържащи герба и/или знамето на Република България и/или на чужда държава, както и религиозни знаци или изображения; 15.7. използването на държавния и общинския транспорт за предизборна агитация; 15.8. провеждането на предизборна агитация в държавни и общински учреждения, институции, държавни и общински предприятия и в търговски дружества с повече от 50 на сто държавно или общинско участие в капитала; 15.9. провеждането на предизборна агитация на работните места от лица на изборна длъжност в синдикалните и работодателските организации; 15.10. предизборна агитация 24 часа преди изборния ден и в изборния ден; 15.11. предизборна агитация от служители на вероизповеданията. Не се счита за агитация извършването на религиозни обреди; 15.12. поставянето на агитационни материали на партии, коалиции и инициативни комитети в изборните помещения, както и на разстояние, по-малко от 50 метра от входа на сградата, в която е изборното помещение, през изборния ден и до края на гласуването; 15.13. в търговска реклама да се отправят политически внушения в полза или във вреда на една или друга партия, коалиция или инициативен комитет или кандидат. ІІ. Специални правила относно агитационните материали 16. По време на предизборната кампания кандидатите, партиите, коалициите, местните коалиции и инициативните комитети могат да изготвят и разпространяват плакати, обръщения и други агитационни материали. 17. На всеки агитационен материал задължително се отбелязва от чие име се издава. 18. Всеки агитационен материал съдържа информация, че купуването и продаването на гласове е престъпление, като информацията заема не по-малко от 10 на сто от лицевата площ на агитационния материал и е разположена в обособено поле. В аудио- и аудио-визуалните материали тази информация се съдържа като недвусмислено и разбираемо послание. 19. Агитационните материали се поставят на определени от кмета на общината/района/кметството места. Заповедта на кмета се оповестява публично и се изпраща на общинската избирателна комисия. 20. Агитационни материали могат да се поставят на сгради, огради и витрини само след разрешение на собственика или управителя на имота. 21. Извън времето за провеждане на предизборната кампания (от датата на насрочване на изборите за общински съветници и кметове – 10.07.2019 г. до началото на предизборната кампания – 27 септември 2019 г.) се забранява поставянето на предизборни агитационни материали. Сигналите за така поставените предизборни агитационни материали се подават до областния управител, съответно кмета на общината, района или кметството. Заповедта за премахване на предизборните агитационни материали се издава незабавно от областния управител, съответно от кмета на общината, района или кметството и се връчва на лицето, в чиято полза е материалът. В случай че лицето, в чиято полза е предизборният агитационен материал, не го отстрани в тридневен срок от издаването на заповедта, материалът се премахва от областния управител, кмета на съответната община, район или кметство, като при необходимост може да се поиска съдействие от органите на Министерството на вътрешните работи. 22. В правомощията на общинските избирателни комисии (ОИК) е да се произнасят по жалби за неправилно поставени агитационни материали по време на предизборната кампания. По решение на ОИК кметът на общината, района или кметството или кметският наместник премахва или изземва поставените и разпространени в нарушение агитационни материали. При необходимост премахването и изземването става със съдействие на органите на Министерството на вътрешните работи. В изборния ден премахването и изземването на такива материали може да става и по решение на секционните избирателни комисии. 23. Когато през изборния ден и до края на гласуването секционната избирателна комисия установи наличие на агитационни материали, поставени в изборните помещения или на разстояние по-малко от 50 метра от входа на сградата, в която е изборното помещение, тя незабавно ги отстранява. При необходимост отстраняването на тези агитационни материали се извършва със съдействието на кмета или кметския наместник и на органите на Министерството на вътрешните работи по решение на секционните избирателни комисии. 24. По решение на Централната избирателна комисия (ЦИК) се премахват или изземват поставените и разпространени в нарушение агитационни материали, когато засягат територията на повече от една община или които се отнасят за повече от една община. Премахването и изземването се извършват по заповед на съответния областен управител и при необходимост със съдействието на органите на Министерството на вътрешните работи. 25. В срок до 7 дни след изборния ден, а когато на територията на съответната община се провежда втори тур – в срок до седем дни от датата на произвеждането му, партиите, коалициите, местните коалиции и инициативните комитети премахват поставените от тях агитационни материали по повод на вече приключилите избори. ІІІ. Специални правила относно отразяване на предизборната кампания от доставчиците на печатните медии и онлайн новинарски услуги 26. Доставчиците на печатните медии и онлайн новинарските услуги предоставят едни и същи условия и цени на всички партии, коалиции, местни коалиции и инициативни комитети, регистрирали кандидати, които обявяват на интернет страницата си до 16 септември 2019 г. (не по-късно от 40 дни преди изборния ден) и се изпращат незабавно на Сметната палата и на Централната избирателна комисия. Цените не могат да надвишават средните пазарни цени за реклама през последните 6 месеца преди началото на предизборната кампания. Заплащането на медийните услуги се извършва предварително. 27. Доставчик на печатна медия (вестници, списания, други периодични издания) или онлайн новинарски услуги (електронни издания на вестници, списания, информационни агенции и други електронни издания), публикувал материал, накърняващ правата и доброто име на кандидат или на лице, което представлява партия, коалиция или инициативен комитет, или засягащ държавни или местни органи, е длъжен незабавно след получаването на отговор да го публикува. Публикуването на отговора става на същото място, със същия размер, вид и формат шрифт и без коментар. Отговорът се публикува безплатно до обема на материала, на който отговаря. 28. Доставчиците на печатните медии и онлайн новинарските услуги могат да отразяват и безплатно предизборната кампания на партиите, коалициите, местните коалиции и инициативните комитети, регистрирали кандидати в изборите за общиски съветници и за кметове на 27 октомври 2019 г. ІV. Специални правила относно отразяване на предизборната кампания от обществените и търговските електронни медии 29. Българската национална телевизия (БНТ) и Българското национално радио (БНР) отразяват обективно и справедливо проявите на кандидатите, партиите, коалициите, местните коалиции и инициативните комитети, при зачитане на тяхната равнопоставеност и значимост въз основа на правила, приети от ЦИК с нарочно решение. 30. Генералните директори на БНТ и на БНР, въз основа на правилата по т. 29 предлагат на упълномощени представители на партиите и коалициите регистрирани в ЦИК, споразумение за формите, темите на предизборната кампания, форматите и екипите. Споразуменията се одобряват от ЦИК не по-късно от 25 септември 2019 г. (31 дни преди изборния ден) и се изпраща незабавно на Сметната палата. 31. Предизборната кампания се отразява в програмите на БНТ и БНР под формата на клипове, диспути и други форми в определено за тази цел време. 32. Не се разрешава използването на програмите на БНТ и БНР за целите на предизборната кампания извън определеното за тази цел време. В изборните предавания на БНТ и БНР се забранява използването на търговска реклама, както и участието на кандидати и представители на партии, коалиции, местни коалиции и инициативни комитети в излъчвани търговски реклами. 33. Редът за представяне на кандидатите на регистрираните в ЦИК партии и коалиции, в различните форми на предизборната кампания, се определя от ЦИК чрез жребий не по-късно от 25 септември 2019 г. (31 дни преди изборния ден). Жребият се провежда в присъствие на упълномощени представители на партиите и коалициите, регистрирани в ЦИК и на представители на БНТ и БНР. Централната избирателна комисия обявява определения ред не по-късно от 25 септември 2019 г. (31 дни преди изборния ден). 34. Предизборната кампания в програмите на БНТ и БНР се открива и закрива с клипове на партиите, коалициите и инициативните комитети с продължителност до 40 секунди, които се излъчват безплатно. 35. Времето на излъчване на клиповете се определя по споразумение между генералния директор на БНТ, съответно на БНР, и упълномощени представители на партиите и коалициите регистрирани в ЦИК. 36. Българската национална телевизия и Българското национално радио предоставят на партиите и коалициите регистрирани в ЦИК, регистрирали кандидати, телевизионно и радиовреме за безплатни диспути по предварително съгласувани теми с времетраене общо не по-малко от 240 минути. Редът за участие в диспутите се определя в споразумението по т. 30. Времето на участниците се разпределя поравно. 37. Предизборните предавания по БНТ и БНР и техните регионални центрове се заплащат от партиите, коалициите и инициативните комитети по тарифа, приета от Министерския съвет, не по-късно от 40 дни преди изборния ден (16 септември 2019 г.). Заплащането се извършва преди излъчване на предаването. Тарифата, приета от Министерския съвет, се изпраща незабавно на Сметната палата и на ЦИК. 38. Предаванията на регионалните телевизионни центрове и програмите на регионалните радиоцентрове се използват от партиите, коалициите, местните коалиции и инициативните комитети, регистрирали кандидати, в периода на предизборните излъчвания по реда, предвиден за БНТ и БНР. 39. Българската национална телевизия и Българското национално радио предоставят общо не по-малко от 60 минути радио- и телевизионно време в програмите, съответно в предаванията на регионалните радио- и телевизионни центрове, за безплатни диспути между представителите на партиите, коалициите, местните коалиции и инициативните комитети, регистрирали кандидати. 40. Редът за участие в диспутите се определя чрез жребий от общинските избирателни комисии по седалището на съответния радио- и телевизионен център не по-късно от 25 септември 2019 г. (31 дни преди изборния ден). При непроведен жребий в ОИК се използва поредността на партиите и коалициите в БНТ и БНР. Местните коалиции и инициативните комитети се подреждат последни според времето на регистрацията им в ОИК. Формите, темите на предизборната кампания, форматите и екипите се определят от ръководителите на регионалните радио- и телевизионни центрове и упълномощени представители на партиите, коалициите, местните коалиции и инициативните комитети, регистрирали кандидати, или в споразумението по т. 30. 41. Във времето на предизборната кампания може да се използват и платени форми с цел популяризация на партиите, коалициите, местните коалиции и инициативните комитети, регистрирали кандидати, и агитация към гласуване за техните кандидати. 42. Времетраенето на платените форми, времето и броят на тяхното излъчване се определят по споразумение между генералния директор на БНТ, съответно на БНР, и упълномощени представители на партиите, коалициите и инициативните комитети. 43. Аудио- и аудио-визуалните материали, включени в платените форми, се предоставят от упълномощени представители на партиите, коалициите, местните коалиции и инициативните комитети, регистрирали кандидати, или се изработват от екипи на БНТ и БНР при едни и същи условия и цени, определени от техните ръководства. Условията и цените се изпращат незабавно на Сметната палата и на Централната избирателна комисия. 44. Във връзка с предизборната кампания електронните медии, с изключение на БНТ и БНР и техните регионални центрове, могат да използват платени и безплатни форми на отразяване на предизборната кампания на партиите, коалициите, местните коалиции и инициативните комитети, регистрирали кандидати за изборите за общински съветници и кметове на 27 октомври 2019 г. Времето, предоставено от медиите за платени форми на отразяване на предизборната кампания, не се включва в ограничението по чл. 89, ал. 1 от Закона за радиото и телевизията. 45. Търговските електронни медии могат да предоставят време за платено отразяване на предизборната кампания на партиите, коалициите, местните коалиции и инициативните комитети, регистрирали кандидати, при едни и същи условия и цени. Цените не могат да надвишават средните пазарни цени за реклама през последните 6 месеца преди началото на предизборната кампания. Условията и редът за предоставяне на време за отразяване на предизборната кампания, както и тарифите се обявяват на интернет страницата на съответната медия не по-късно от 16 септември 2019 г. (40 дни преди изборния ден). Заплащането се извършва предварително. 46. Условията, редът и тарифите на търговските електронни медии се изпращат на Сметната палата, не по-късно от 27.09.2019 г. (откриване на предизборната кампания). 47. Условията, редът и тарифите на търговските електронни медии с национален обхват се предоставят на Централната избирателна комисия, не по-късно от 27.09.2019 г. (откриване на предизборната кампания). 48. Условията, редът и тарифите на търговските електронни медии с регионален и местен обхват се предоставят на общинските избирателни комисии, не по-късно от 27.09.2019 г. (откриване на предизборната кампания). 49. Когато е излъчено предаване, накърняващо правата и доброто име на кандидат или на лице, което представлява партията, коалицията или инициативния комитет, то има право на отговор при условията на чл. 18 от Закона за радиото и телевизията. Искането до съответния радио- или телевизионен оператор може да се направи в срок до 24 часа след излъчване на предаването. Отговорът се излъчва без коментар. 50. Забранява се в търговска реклама да се отправят политически внушения в полза или във вреда на една или друга партия, коалиция, местна коалиция и инициативен комитет или кандидат. 51. При нарушаване на реда за провеждане на предизборната кампания от доставчиците на медийни услуги партиите, коалициите, местните коалиции и инициативните комитети – чрез лицата, които ги представляват, или чрез упълномощени от тях лица могат да подадат жалба в срок до 24 часа след излъчване на съответното предаване. 52. Жалбата се подава до: 52.1. Централната избирателна комисия за доставчик с лицензия или регистрация с национален обхват. 52.2. Общинската избирателна комисия по седалището на доставчика, когато доставчикът има лицензия или регистрация с регионален или местен обхват. 52.3. Когато жалбата е подадена до комисия, която не е компетентна, тя незабавно я изпраща на компетентната комисия, като уведомява жалбоподателя. 53. Компетентната избирателна комисия разглежда жалбата в срок до 24 часа от получаването й, а в изборния ден незабавно, и постановява решение. 54. При нарушаване на реда за провеждане на предизборната кампания от доставчиците на медийни услуги компетентната избирателна комисия може да предприема действия срещу нарушителите и по своя инициатива. 55. Решението на ОИК може да се оспорва пред ЦИК в срок до 24 часа от обявяването му. 56. Централната избирателна комисия разглежда жалбата и се произнася с решение в срок до 24 часа от получаването й. 57. Решението на ОИК, потвърдено с решение на ЦИК, подлежи на обжалване по реда на чл. 98, ал. 2 от Административнопроцесуалния кодекс пред тричленен състав на административния съд по местонахождение на съответната ОИК. При обжалване на решенията на ОИК пред съответния административен съд се прилага чл. 58 ИК. 58. В останалите случаи решението на ЦИК се обжалва в тридневен срок пред Върховния административен съд. Решението подлежи на обжалване пред Върховния административен съд чрез Централната избирателна комисия в тридневен срок от обявяването му.", "date": "2019.08.28", "title": "ЦИК прие правила за провеждане на предизборната агитация за местния вот"}
{"url": "https://faktor.bg/bg/articles/politolog-probivat-za-kmet-po-primera-radev-v-sofiya-e-kategorichno-vazmozhen", "text": "Кризите в София около ремонтите оставиха усещането, че успехите в управлението на този град не са толкова видими, колкото ГЕРБ искат да ги представят. Това получи отражение и в новината за сключването на споразумение на ГЕРБ и СДС - търси се партньорство. Това каза за БНР политологът Христо Панчугов. Според него преди няколко месеца е изглеждало по-сигурно, отколкото сега, че Мая Манолова ще се включи в надпреварата за столицата и че ГЕРБ, като че ли ще имат друг кандидат, а не Йорданка Фандъкова.  „Опозицията, в лицето на БСП, проспа всички истински скандали в София, за да издигне кандидат, който да наложи себе си като смислена алтернатива и да привлече гласове”, посочи политологът и допълни, че инерцията работи най-много за ГЕРБ. Христо Панчугов открои като най-големи скандали в столицата: замърсяването, обществените поръчки и корупцията. По думите му пробив в София по модела „Радев” е категорично възможен, но дали този пробив ще бъде в лицето на Мая Манолова - не е ясно. Политологът каза още, че е сигурно, че БСП ще подкрепят Манолова, ако тя се кандидатира за кмет на столицата. „БСП трябва да са политически заблудени, за да издигнат друг”, изтъкна Панчугов. Според политолога за първи път изглежда, че балотаж в София е възможен, но кой ще отиде на него е трудно да се предрече. Той заяви, че десницата има голям потенциал в София, защото около 90% от електората ѝ живее в столицата. „Проблемът е, че кандидатът на „Демократична България” изглежда, като че ли си играе с проблемите на София, не стои достатъчно сериозно. Разговорът трябва да бъде сериозен и свързан с битката за промяна, от гледна точка на корупцията и на начина на управление на общинския бюджет, а не толкова дали познава градската среда и желанието за нейната промяна”, заяви Христо Панчугов. По думите му много важно е каква кампания ще проведат десните, за да не поставят избирателите си в сложната ситуация на балотажа в София да избират по-малкото зло, както беше на президентските избори.", "date": "2019.08.28", "title": "Политолог: БСП трябва да са политически заблудени, за да издигнат за кмет друг освен Манолова"}
{"url": "https://faktor.bg/bg/articles/namesiha-i-kralitsata-v-brekzit-dramata", "text": "Възмoжнo e oщe днec дa бъдe пoиcкaнo oт бритaнcкaтa крaлицa Eлизaбeт Втoрa дa ce cъглacи дa прeкрaти cecиятa нa пaрлaмeнтa. Това зaяви журнaлиcтът oт Би Би Cи Ник Рoбинcън, цитирaн oт Рoйтeрc. Прeмиeрът Бoриc Джoнcън oткaзвa дa изключи възмoжнocттa зa cуcпeндирaнe нa пaрлaмeнтa, зa дa му пoпрeчи дa ocуeти нeгoвитe плaнoвe дa извeдe Вeликoбритaния oт EC нa 31 oктoмври, дoри бeз cпoрaзумeниe. \"Нaучaвaмe, чe крaлицaтa мoжe дa бъдe пoмoлeнa дa приeмe дa cуcпeндирa пaрлaмeнтa oщe днec. Тя e в Бaлмoрaл. Имa caмo eдин изтoчник нa тaзи нoвинa. Тя нe e пoтвърдeнa\", кaзa Рoбинcън. Крайно време е Великобритания да има ново правителство и нов премиер, които да изработят план за действие за нашата страна след нейното излизане от Европейския съюз. Това е казал източник от канцеларията на премиера Борис Джонсън на Би Би Си.", "date": "2019.08.28", "title": "Намесиха и кралицата в Брекзит драмата, Джонсън може и да подаде оставка?"}
{"url": "https://faktor.bg/bg/articles/sastavyat-akt-na-filmova-kompaniya-potroshila-zhaltite-paveta-s-letyasht-dzhip", "text": "Любителски кадри показаха как през уикенда, по време на снимки на екшън на филмова компания, 2,5 т джип полетя и се стовари от два метра височина на жълтите павета по таван. Каскадата е изпълнена на столичния булевард „Цар Освободител“. Оказва се, че Столичната община не е давала подобно разрешение. На филмовата продукция ще бъде съставен акт. „Необходимо е да се създаде конкретна технология, с конкретни суровини и режими на изпичане, за да бъдат произведени нови павета”, обясни още пред БТВ проф. д-р Александър Караманов от Института по физикохимия към БАН, който е участвал в проекта за възстановяването на жълтите павета. Те са произведени с унгарска глина, която вече се е изчерпала. Това означава, че новите павета няма да са същите, но може да бъде възстановена технологията, за да бъдат почти идентични.", "date": "2019.08.28", "title": "Столична община съставя акт на филмова компания, потрошила жълтите павета с летящ джип"}
{"url": "https://faktor.bg/bg/articles/novini-balgariya-shefat-na-sofiyskiya-zatvor-shte-poiskame-da-bade-varnat-kuyovich-v-zatvora", "text": "Будимир Куйович няма как да получи португалска книжка през 2009, след като е в затвора с осъдителна присъда от 2007 година. Абсурдно е да е била вкарана в затвора или общежитието от вътрешен човек. Още повече, че той има забрана да напуска България. Това коментира пред Нова ТВ шефът на затворите началникът на Централния софийски затвор гл. инспектор Десислав Трайков. В понеделник веречта наркобосът Будимир Куйович е бил задържан на магистрала \"Тракия\". Той карал с фалшива книжка, издадена уж в Португалия. Черногорецът излежава присъда от 16 години за наркотрафик. Той е настанен в открито общежитие в Казичене. Той припомни, че наркобосът има осъдителна присъда - 16 година затвор, като при лишаването от свобода е достигнал до общежитие от открит вид, което се е случило през 2017 г. В следствие на промяната на режима към лек и в резултат на изработването на определен брой дни и работни часове, той придобива право да получи годишна почивка, като е подписал декларация и инструктаж за спазване на определени правила и регламенти, която е в обхвата на Трето районно управление, посочи той и добави, че към настоящият момент няма действащи санкции и дори е награждаван за трудовата си дейност, която развива в затвора и общежитието. Сега е назначен като хигиенист в общежитието от отворен тип.  Трайков изтъкна, че по време на годишен отпуск лицето  носи дисциплинарна и наказателна отговорност. След последните действия на Куйович годишната му отпуска вече е прекратена, като предстои да му бъде наложена дисциплинарна санкция. Освен това ще бъде изпратено предложение до Софийския градски съд да бъде отменен лекият режим на Куйович, подчерта Десислав Трайков.", "date": "2019.08.28", "title": "Шефът на Софийския затвор: Присъдата на Куйович е намалена за добро поведение в затвора"}
{"url": "https://faktor.bg/bg/articles/gen-valentin-petrov-hora-koito-prikrivaha-kuyovich-poluchiha-postove-i-vlast", "text": "Не съм учуден, и никой не трябва да бъде, защото няколко са случаите, в които Куйович е залавян с фалшиви документи. Не мога да твърдя обаче, че служител от МВР е съдействал. Това коментира пред нова ген. Валентин Петров, шеф на НСБОП по времето на вътрешния министър Румен Петков. 2005 г. наложих заповед за извеждането на Куйовеч от страната, защото беше заплаха за националната сигурност заради производството на наркотици и разпространяването му.  На въпрос плащал ли е Куйович такса спокойствие и след като престанал да си плаща, бил погнат от МВР, Петров бе категоричен, че подобно твърдение е несъстоятелно, защото институциите доказаха, че такова нещо не е имало. Чадър над него и наркомрежите му - това беше доказано с документи и за да бъдат преодолени всякакви спекулация кой го е правил - бих препоръчал да се разсекретят документите и тогава ще стане ясно кой каква роля е играл в ситуацията с Куйович. Хората, които го подкрепяха, след това имаха професионално развитие - Ваню Танов, Илия Илиев...Когато се разсекретят тези документи ще бъдат преодолени всички манипулации и неверни твърдения. Скандалът с Куйович, беше използван за политическа саморазправа с тогавашния министър Румен Петков. А всички служители, които си вършеха работата - пострадаха от този скандал, върна лентата генералът. Петров и допълни, че също толкова невярно е, че Румен Петков, Илия Илиев и Валентин Петров са си подали едновременно оставките. Единствено Илиев, който беше главен секретар, тогава си подаде оставката.", "date": "2019.08.28", "title": "Ген. Валентин Петров: Хора, които прикриваха Куйович, получиха постове и власт"}
{"url": "https://faktor.bg/bg/articles/darzhavniyat-departament-v-sasht-obyavi-pri-kakvi-usloviya-rusiya-mozhe-da-se-varne-v-g-7", "text": "Държавният департамент на САЩ оповести условието за връщане на Русия в Г-7, пише в заглавие \"Известия\", предава БТА. Специалният представител на САЩ в преговорите за Украйна Кърт Волкър припомни пред украинска телевизия, че Русия бе изключена от тогавашната Г-8 през 2015 г. заради анексията на Крим. По думите му той би се радвал да види как всичко се връща обратно - Русия връща полуострова на Украйна. \"И това би създало чудесни възможности за подновяване на сътрудничеството\", каза Волкър пред телевизия \"Прямой\".   Вестникът припомня изявления на президента на САЩ Доналд Тръмп, че е целесъобразно Русия да бъде отново включена в Седморката, тъй като много въпроси от дневния ред засягат Москва. Редица страни-членки обаче посочиха евентуалното уреждане на ситуацията в Украйна като условие за връщане на Русия във формата Г-8, напомня \"Известия\". \"Защо упорства толкова Доналд Тръмп?\" - се пита в \"Росийская газета\" анализаторът Фьодор Лукянов. \"Първо, той изобщо си е човек упорит и напорист, обича да прокарва силово гледната си точка, дори ако е непопулярна.  В случая това е начин да покаже на европейските си партньори, че все едно ще стане така, както поиска президентът на САЩ. И колкото са по-задружни възраженията, с толкова повече охота ще ги пренебрегне той, повтаряйки своето. С други думи, въпрос на вътрешна йерархия в клуба. А и във вътрешноамериканската политика: щом всички са толкова против Путин, аз заради принципа ще съм \"за\" и нищо не може да ми сторите. Второ, Тръмп се разминава с повечето си партньори от Седморката по много въпроси, и то концептуално, щом стане дума как да се решават едни или други международни проблеми. Тръмп клони към силовата логика на \"реалната политика\" повече от всички останали членки на тази група и по редица теми по-лесно би намерил общ език с Путин, отколкото с (германската канцлерка Ангела) Меркел или премиера на Канада (Джъстин) Трюдо\", отбелязва политологът. \"От друга страна, темата за възстановяване на Г-8 е удобна и за европейците - допълва той. - Континенталните държави са вече уморени от конфронтацията с Русия. ЕС има нужда от нормализация на отношенията, притъпяване на политическите разногласия в името на по-продуктивно икономическо взаимодействие (. . .) И нещо парадоксално, за европейците Путин би бил полезен по същия начин, както и за Тръмп - за да разширят пространството си за маневри и да заздравят позициите си в трудното теглене на въже, най-вече с американския президент. По някои теми Русия е по-близо до ЕС, отколкото до САЩ.\" Накрая, и от едната, и от другата страна на Атлантика личи тревога от разрастващото се сътрудничество между Русия и Китай. Френският президент Еманюел Макрон открито заявява, че фокусът на Русия трябва отново да бъде изместен към Запада, останалите накланят към същото. Значи не е зле и да подмамят Русия с връщане в сдружението, доскоро смятано за най-елитното и влиятелно на планетата, обяснява московският експерт. Възстановяването на Осморката обаче не е верният път за Русия, смята той. Русия има нужда не от поредното люшване на махалото в обратна посока, а от устойчиво развитие в сътрудничество и с Пекин, и с други столици, на първо място азиатски, после и европейски. Москва има остра нужда да преодолее дихотомията \"Западът или Изтокът\" в полза на подхода \"и Западът, и Изтокът\", заявява публицистът в \"Росийская газета\".", "date": "2019.08.28", "title": "Руско издание: Вашингтон обяви условието, при което Русия може да се върне в Г-7"}
{"url": "https://faktor.bg/bg/articles/gardian-kremal-slaga-raka-na-afrika", "text": "Русия се опитва да придобие влияние в Африка и да спечели милиарди долари, продавайки на развиващи се страни ядрени технологии, неподходящи за местната специфика, пише британският \"Гардиън\". \"Предложенията на Москва няма да донесат никаква полза на бедното население на Черния континент\", смятат специалисти. От две години представители на руската държавна компания Росатом преговарят с десетки африкански лидери. Сключени са договори с Уганда, Руанда, Гана, Южна Африка и ред други държави. В Египет Росатом строи реактор на стойност 29 милиарда долара, напомня изданието. Следващият реактор ще бъде построен в Нигерия. Русия действа активно и в Замбия. Пакетът, предлаган на страните, желаещи да получат реактор, включва щедри заеми, дългосрочни договори за доставка и изпращане на експерти. Египет например получи от Русия кредит в размер на 85 процента от стойността на съоръжението. Според международни експерти технологиите, предлагани от Русия, са прекалено мащабни за повечето местни страни - те се нуждаят от не толкова скъпоструващи проекти с по-голяма възвращаемост. За Русия обаче е изгодно да има дълготрайно присъствие в региона. Дългосрочните договори дават на Москва възможност не само да печели, но и да укрепва влиянието си. Това бе демонстрирано неотдавна на изборите в Южна Африка, когато Русия се опита да повлияе на резултата, пише британският вестник.", "date": "2019.08.28", "title": "\"Гардиън\": Кремъл иска да сложи ръка на Африка"}
{"url": "https://faktor.bg/bg/articles/casht-udryat-tsenite-na-petrola-doctavyat-oshte-poveche-na-pazapa-na-qoyto-veche-ima-cvpaxppedlagane", "text": "Cвeтoвният пaзap нa пeтpoл e изпpaвeн пpeд пpeĸaлeнo гoлям oбeм oт дocтaвĸи, a ceгa Щaтитe ce гoтвят дa гo \"нaвoднят\" c oщe пoвeчe бapeли. Πpeз пocлeднoтo дeceтилeтиe дoбивът нa cypoвинaтa в CAЩ ce yдвoи дo 12,3 милиoнa бapeлa днeвнo, ĸoeтo пpeвъpнa cтpaнaтa в нaй-гoлeмият пpoизвoдитeл. Πpeд aмбициoзния плaн нa иĸoнoмиĸa нoмep 1 oбaчe cтoи eдин пpoблeм - oгpaничeнaтa инфpacтpyĸтypa, нeoбxoдимa зa тpaнcпopтиpaнeтo нa пeтpoлa oт зaлeжитe в Teĸcac дo мeждyнapoднитe ĸлиeнти. Toвa oбaчe e нaпът дa ce пpoмeни, cлeд oтвapянeтo нa нeфтoпpoвoдa Сасtuѕ ІІ. A cлeд нeгo пpeдcтoи дa зapaбoти oщe eдин тaĸъв, нoceщ имeтo Еріс. Цeлтa пpeз тяx дoбивaният пeтpoл дa ce тpaнcпopтиpa дo Meĸcиĸaнcĸия зaлив и oт тaм дa ce тoвapи нa тaнĸepи зa paзлични мecтa пo cвeтa, пише CNBC, цитирана от money.bg. Ho тpябвa дa ce oтбeлeжи, чe ĸъм нacтoящия мoмeнт cвeтoвния пaзap e дoбpe cнaбдeн и yвeличaвaнe нa изнoca нa CAЩ щe пoтиcнe цeнитe. Heгaтивният eфeĸт щe ce зaдълбoчи, aĸo тъpгoвcĸитe ĸoнфлиĸти зaceгнaт тъpceнeтo. Cпopeд изчиcлeниятa нa Сіtіgrоuр нoвитe нeфтoпpoвoди щe yвeличaт нивoтo нa изнoca oт 3 милиoнa бapeлa нa дeн ceгa c oщe 1 милиoн бapeлa дo ĸpaя нa гoдинaтa и c oщe 1 милиoн пpeз cлeдвaщaтa. Дoceгa oт нaчaлoтo нa гoдинaтa дocтaвĸитe вeчe ca нapacнaли c 970 xиляди бapeлa днeвнo. \"Toвa oзнaчaвa, чe cлeд шecт дo oceм мeceцa тoвa щe ca пo 4 милиoнa днeвнo. Te щe бъдaт дocтaвяни нaвcяĸъдe - дo Aзия, Eвpoпa, Индия\", ĸaзвa Eдyapд Mopc oт Сіtіgrоuр. Πo нeгoвитe дyми, aĸo Щaтитe дocтигнaт 6 милиoнa бapeлa в cлeдвaщитe тpи гoдини, тoвa щe зaceгнe знaчитeлнo цeнитe нa пeтpoлa.", "date": "2019.08.28", "title": "CAЩ удрят цените на петрола, дocтaвят oщe пoвeчe нa пaзapa, нa ĸoйтo вeчe имa cвpъxпpeдлaгaнe"}
{"url": "https://faktor.bg/bg/articles/der-tagesspiegel-kak-sarbiya-razpava-cherveniya-kilim-za-kitay-kam-evropa", "text": "Сърбия, която се стреми към членство в Европейския съюз, е силно подкрепена от Китай в изграждането на инфраструктурни проекти. Защото от Пекин идват лесни заеми, коментира Томас Розер в статия за берлинския ежедневник Der Tagesspiegel, цитиран от \"Фокус\". Склонността на държавния глава на Сърбия Александър Вучич към патос за пореден път въздейства – при това безплатно. „Повече от 70 години имахме тази мечта“, обяви Вучич при откриването на 62-километровата отсечка на новата магистрала „Милош Велики“ през уикенда: Е-763 скъсява пътя от столицата Белград до град Чачак с около час и е част от Паневропейския коридор 11, след като свързва столицата на Сърбия с разположения на 445 километра пристанищен град Бар в Черна гора. На церемонията по откриването на отсечката Вучич изказа специални благодарности на китайския си колега Си Дзинпин за проекта новия „Път на коприната“, който – съгласно думите му, „допринесе много за развитието на Сърбия“. На събитието присъства посланикът на Пекин в Белград, както и представителите на китайската строителна група Shandong Hi-Speed Group  Независимо дали става въпрос за разширяването на железопътната и пътната мрежа, изграждането на мостове, ремонта на остарели електроцентрали или поглъщането на проблемни държавни компании: освен Гърция, почти никоя друга държава в Югоизточна Европа не се възползва толкова много от глобалната логистична офанзива на Китай и щедро отпусканите от Пекин кредити. Западните критици виждат новия „Път на коприната“ като еднопосочна улица. Разширявайки търговските си пътища, Пекин не само иска да насърчава продажбите на собствените си продукти, но също така иска да създаде политически партньори, които отслабват, ако не и разделят ЕС. Почти нищо, освен похвала за престижния проект, с който Пекин иска да ускори разширяването на транспортните маршрути до Европа, Африка и Азия, не може да бъде чуто в чакалня за членство в Общността – страните от Западните Балкани. През последните години Сърбия се превърна в любимия и ключов партньор на Китай в Югоизточна Европа. От 2012 г. страната-кандидат за ЕС е участник във формата „16+1“, чрез който Китай ежегодно обгръща държавите от Югоизточна и Източна Европа с нови предложения за задълбочаване на икономическото сътрудничество. Към форума по-рано тази година се присъедини и Гърция, така че в бъдеще той ще се нарича „17+1“.  Сърбия е получила около една трета от 30 милиарда евро, отпуснати под формата на кредити от Пекин за страните от Източна и Югоизточна Европа в по проекта „Един пояс, един път“. От една страна, с около седем милиона души население, Сърбия е най-населената държава от бившата югославска многонационална империя. От друга страна, Сърбяи е идеална за ролята си на плацдарм на Китай, тъй като през територията й преминават няколко паневропейски транспортни коридора. Със своя проект „Пътя на коприната“, Пекин се насочи главно към пазарите в Западна Европа. Но съседите в Югоизточна Европа са портата към Европа. Новото пристанище в Пирея, построено благодарение на китайските инвестиции, има за цел да увеличи търговските потоци от Китай по железопътния и шосеен път през Северна Македония, Сърбия и Унгария към Централна Европа. Изграждането на високоскоростна железопътна връзка между Белград и Будапеща, договорена през 2014 г., но малко забавена, се счита за един от най-важните мащабни проекти, финансирани с евтини китайски заеми. Независимо дали за разширяване на железопътната линия от Белград до южния грaд Ниш, изграждане на мостове над река Дунав, магистрали или модернизация на електроцентрали: Китай, за разлика от ЕС, отпуска заеми сравнително лесно, бързо и без преки политически условия. В същото време финансираните проекти почти винаги се изпълняват докрай от китайски компании с работници от азиатската държава. Новият „Път на коприната“ има за цел не само да увеличи обмена на стоки с Китай, но вече се оказа много ефективна експортна субсидия за строителната индустрия на Китай. В страните от Западните Балкани Пекин се проявява най-вече като заемодател. Като инвеститор и търговски партньор Китай играе сравнително скромна роля в региона в сравнение със страните-членки на ЕС. Но за разлика от повечето други държави в региона, Сърбия се е превърнала в цел за по-преки инвестиции от Китай. Сближаването на Сърбия с ЕС несъмнено е плюс за Китай. В същото време осакатената балканска държава е лесен за управление преговарящ партньор. Досадни въпроси или задължения не трябва да притесняват китайските инвеститори в Сърбия. Независимо дали при поглъщането на губещата стоманодобивна фабрика в Смедерево от индустриалния гигант HBIS или закупуването на металургичния завод в Бор от Zijin Mining Group: Пекин гледа на Сърбия в дългосрочен план като на плацдарм за разширяване на китайската промишленост в Югоизточна Европа.", "date": "2019.08.28", "title": "Der Tagesspiegel: Как Сърбия разпъва червения килим за Китай към Европа"}
{"url": "https://faktor.bg/bg/articles/rusiya-i-ukrayna-otnovo-shte-se-dogovaryat-za-razmyana-na-plennitsi", "text": "Руската и украинската страна ще възобновят подготовката за размяна на задържани лица, планират да го проведат това преди края на седмицата. Това заяви за \"Известие\" адвокатът на няколко руснаци, задържани в Украйна, Валентин Рибин. „Очаквам размяната тази седмица. Все още не мога да кажа точната дата. В Украйна от 24 август са почивни дни. Активната работа ще се възобнови от вторник и напредъкът ще започне. Така или иначе, скоро всичко трябва да се случи“, каза той. Според него, в момента страните също решават проблема със свалянето на всички обвинения от хората, които подлежат на размяна. Говорим не само за въпроса за „политическата воля“, но и за правните нюанси, добави адвокатът. На 22 август редица медии съобщиха, че Русия и Украйна са се съгласили да обменят задържани по формулата „33 от 33“.", "date": "2019.08.28", "title": "Очаква се Русия и Украйна да възобновят размяната на пленници"}
{"url": "https://faktor.bg/bg/articles/nashi-antifashisti-branyat-pametnika-na-okupatora-na-balgariya", "text": "На съвместното заседание на Градският съвет на Българския антифашистки съюз (БАС)и други антифашистки организации излязоха с декларация срещу оскверняването на паметника на Съветската армия в столицата, известен още като МОЧА. В нея те настояват  Столична община, както и областният управител на София град да предприемат всички необходими действия за незабавното почистване на паметника. Също така МВР, прокуратурата и всички компетентни органи  да издирят вандалите, които периодично оскверняват паметника и да вземат мерки за неговата охрана в бъдеще. Ето какво пише още в декларацията на антифашистите:  \"Тези дни отново беше осквернен и вандалски омърсен паметникът на Съветската армия в нашата столица. За пореден път показахме на света, че победата над нацизма и фашизма не е наша победа и че денят на Европа- 9 май не е ден на България. Идейните наследници на онези, които вкараха България във Втората световна война на страната на фашистка Германия, обявиха война на Англия и САЩ, отново шестват по софийските улици. И това става с подкрепата на местната и централната власт. Поредният вандалски акт срещу паметник в центъра на София е показателен и за качеството на българските правоохранителни и правораздавателни институции. Цели 30 години след началото на т. нар. преход в България има хора, които се опитват да реабилитират фашизма и да пренапишат историята. За разлика от Чехия, където и до днес колаборационистите на фашисткият режим са презирани и нищо от собствеността им не е реституирано, в България наследниците на тези, които „клаха българския народ, както и турчин не го е клал“, се подвизават като жертви на комунизма и борци за демокрация. В последните дни, с предизборна цел, преди местния вот отново се постави на дневен ред темата за съдбата и мястото на паметника. В Европа има над 4000 мемориала и паметници, посветени на историческата битка на Съветската армия срещу хитлерофашизма. В тях са погребани над 2,5 милиона съветски воини, участвали в окончателния разгром на хитлеристка Германия. Най-много паметници и гробове на войници от Червената армия има в Унгария - 940, в Полша - 560, в Чехия и Словакия - около 60. Паметници и мемориали на Съветската армия има още в Австрия, Белгия, Холандия, Норвегия, Сърбия, Хърватия, Франция, Румъния, засега и в България. Колкото и да е странно за някои- такива паметници има в Германия и САЩ. Доморасли политици отново демонстрираха своята неграмотност и с очевидно популистки тези се опитаха за пореден път да излъжат гражданите на София, че паметникът може да бъде премахнат с решения на местната власт. Паметникът на Съветската армия в София е изключителна публична държавна собственост. Регистриран като такъв непосредствено след построяването му. Той представлява европейско, архитектурно, историческо и военно наследство. Той е под гражданско-правната защита по Закона за авторското право и смесените права. Демонтирането, частичното или пълното му преместване е под охраната на държавата, регламентирано със следните документи: - Резолюциите на ООН от 2008 и 2009 година за защита на паметниците по повод Втората световна война - Европейска културна конвенция от 19.12.1954 г., приета в Париж - Европейска харта за архитектурното наследство, приета от Комитета на министрите на Съвета на Европа от 26.09.1975 г. - Препоръка № 880/1979г. на Парламентарната асамблея на Съвета на Европа за съхранение на европейското културно наследство - Конвенция за запазване на архитектурното наследство на Европа от 03.10.1985 г., приета в Гренада - Договор за приятелски отношения и сътрудничество между Република България и Руската Федерация от 04.08.1992 г., подписан от президентите на двете държави. - Закон за българското авторско право и сродните му права Настояваме Столична община, както и областният управител на София град да предприемат всички необходими действия за незабавното почистване на паметника. Настояваме МВР, прокуратурата и всички компетентни органи най-после да издирят вандалите, които периодично оскверняват паметника и да вземат мерки за неговата охрана в бъдеще\", се казва още в позицията на БАС. Българските антифашисти очевидно обаче неглижират два съществени исторически факта - че в България никога не е имало фашизъм и това, че именно съветската армия окупира България след 9 септември 1944 г., заради което не може да бъде наречена \"освободителна\".", "date": "2019.08.28", "title": "Наши антифашисти бранят паметника на окупатора на България"}
{"url": "https://faktor.bg/bg/articles/tatyana-doncheva-geshev-e-podkrepyan-ot-bibliotekarite-za-nego-kazvat-nagore-lazi-nadolu-gazi", "text": "„Боил Банов даде повод за собствената си оставка. Една оперна примадона може да иска всичко и да проявява капризи, но министърът не може да игнорира начина за назначаване на преподаватели. Маестро Светлин Русев, световноизвестен музикант, отива в Женевска филхармония и  се явява на конкурс. А оперната певица казала, че ѝ било под достойнството. Като ти е под достойнството – стой си у вас“. Това заяви пред БТВ Татяна Дончева по повод скандала с оперната певица Дарина Такова, която се обиди, че от Музикалното училище я карат да се яви на конкурс, за да започне работа.  „Изборът на главен прокурор вън от правилата вещае големи неприятности. Иван Гешев е възпитаник на полицейската школа. Досега подобни хора в съдебната система са довели само до провали. За тях се казва „нагоре лази, надолу гази“. Цялата прокурорска гилдия беше заставена да подпише от Сотир Цацаров. Как си представяте да си промени манталитетът един човек, който ходи с пищов на кръста? Гешев е подкрепян и от кръга на библиотекарите, от Митьо Гестапото, от Стати Статев. Каква работа има един ректор на УНСС да подкрепя или не кандидатури за главен прокурор? Реформата в прокуратурата е необходима, но трябва да се прави от позицията на изпълнителната и президентската власт“, каза още Дончева.  „Мая Манолова има шансове за пробив, ако се обединим срещу ГЕРБ. Хората в провинцията ще имат много по-голямо самочувствие. Аз бих подкрепила Мая. Десните също трябва да ударят рамо. Не трябва да допускаме фанатична омраза на десни срещу леви“, призова лидерката на Д21.", "date": "2019.08.28", "title": "Татяна Дончева: Библиотекарите стоят зад Иван Гешев, човек с пищов на кръста не може да прави съдебна реформа"}
{"url": "https://faktor.bg/bg/articles/braziliya-se-obarna-na-180-gradusa-priema-vsyakakvi-pomoshti-no-sama-reshava-za-kakvo-da-se-polzvat", "text": "Бразилия заяви вчера, че е готова да приеме чуждестранна помощ в борбата срещу пожарите в Амазония, но само ако тя определя как ще бъдат харчени средствата, предаде Ройтерс. \"Бразилското правителство, чрез своя президент, е отворено към получаването на финансова подкрепа от организации или отделни страни. С тези пари, когато влязат в страната, ще се разпорежда само бразилският народ\", заяви президентският говорител Рего Барос. Той добави, че бразилският суверенитет не подлежи на преговори, и по думите му Бразилия не е против диалога с Франция. Изявлението на говорителя бе направено, след като губернаторите на щатите от бразилска Амазония заявиха пред президента Жаир Болсонаро, че парите им трябват, за да се борят с горските пожари в най-голямата тропическа дъждовна гора в света. Това е и очевиден опит за успокояване на публичния скандал между президентите на Бразилия и Франция, отбелязва Ройтерс. Отделно, дипломатически източник в столицата Бразилия заяви пред Ройтерс, че бразилското правителство е приело 10 милиона лири от Великобритания за борба с пожарите. Засега пресслужбата на Болсонаро не е открита за коментар на информацията. По-рано вчера Болсонаро заяви, че иска френският президент Еманюел Макрон да оттегли отправените \"обиди\" към него, преди да обмисли дали да приеме предложението за помощ от страните от Г-7 на стойност 20 милиона долара.", "date": "2019.08.28", "title": "Бразилия промени решението си - приема всякакви помощи за Амазония, но постави условие"}
{"url": "https://faktor.bg/bg/articles/novini-balgariya-slanchevo-i-goreshto-sas-slab-severoiztochen-vyatar", "text": "И днес времето остава слънчево, на места горещо, съобщиха  за \"Фокус\"от Националния институт по метеорология и хидрология (НИМХ) . През деня ще духа слаб, в Източна България - до умерен, предимно източен вятър. След обяд ще е горещо с максимални температури между 30° и 35°, в крайните югозападни райони и малко по-високи. Над Черноморието ще е предимно слънчево. Ще духа умерен североизточен вятър. Максимални температури на въздуха: 27-30°. Температурата на морската вода е 26-27°. Вълнението на морето ще е 2-3 бала. Над планините ще е предимно слънчево, след обяд с незначителна купеста облачност. Ще духа слаб до умерен изток-североизточен вятър. Максимална температура на височина 1200 метра около 25°, на 2000 метра – около 17°.  През следващите три дни времето ще се задържи без съществена промяна - предимно слънчево, в следобедните часове в петък и събота с временни увеличения на облачността, но с много малка вероятност за превалявания. Ще остане горещо, с максимални температури над 30°, на места ще достигат 35°-36°.  Вятърът от изток-североизток ще се запази, ще е слаб до умерен, в Източна България - по-често умерен и с него в събота температурите временно и слабо ще се понижат.", "date": "2019.08.28", "title": "Слънчево и горещо, със слаб североизточен вятър"}
{"url": "https://faktor.bg/bg/articles/evakuiraha-lager-s-nelegalni-iztochnoevropeyski-migranti-ot-strasburg", "text": "Полицията във френския град Страсбург евакуира нелегален лагер на мигранти от Източна Европа, разположен в южните покрайнини на града, предаде Нова ТВ. Според властите в лагера имало 134 възрастни и 74 деца, основно граждани от страните от бившия Съветски съюз и Балканския полуостров. Всички те кандидатствали за пръв път за жителство във Франция. След развалянето на лагера обитателите му са настанени в заведения за прием на мигранти. Там те ще изчакат решението по подадените от тях заявления. Заради нарасналия поток от мигранти, в приемните центрове са останали много малко свободни места, съобщават от префектурата на Страсбург.", "date": "2019.08.28", "title": "Евакуираха от Страсбург лагер с нелегални мигранти от страни на бившия СССР и Балканите"}
{"url": "https://faktor.bg/bg/articles/rumen-hristov-1-6", "text": "„Решихме да подпишем споразумението между ГЕРБ и СДС по-делово, без фанфари. Затова нямаше журналисти. Освен това, имах ангажименти и нямаше да има достатъчно време за въпроси“. Това заяви пред БТВ лидерът на СДС Румен Христов.  „Не бягаме от неудобни въпроси. Ако беше така, нямаше да съм в студиото ви. Има едно очакване сред избирателите десният вот да се консолидира. На нас ни е ясно, че СДС не е в онази форма и не може да спечели София на първия тур на местния вот. Предполагам, че на много места ще имаме коалиции, където ще имаме и общ кмет, и общи листи, както и обратното – всеки ще има самостоятелна кандидатура. По места нашите структури имат право да изберат, дали да се явяват заедно с ГЕРБ. Но идеята е големите градове като София, Пловдив и Стара Загора, например, да запазят дясното си управление. На подобни места няма да имаме кандидатури. Там, където наш кандидат или техен стигне до балотаж срещу друга партия, сме се разбрали да се подкрепяме“, обясни Христов.  „Левицата се опитва да се яви с представител на инициативен комитет. Вероятно ще има и компроматна война. Мая Манолова е сериозен кандидат, но смятам, че дясната общност в София ще надделее. СДС има своето достойнство и отстоява своята политика. Ще продължим да работим, както и досега. Не сме поемали ангажимент СДС да не се регистрира на местния вот. Нямам притеснения и от проверки на Сметната палата“, отговори на атаките от страна на СДС-Пловдив Румен Христов.", "date": "2019.08.28", "title": "Румен Христов: Очаква ни компроматна война преди местния вот, в големите области СДС няма да има свои кандидати"}
{"url": "https://faktor.bg/bg/articles/tatyana-burudzhieva-1-3", "text": "„Този тип сондажи и изследвания още преди кандидатурите са много важни за партиите и политиците. Това, което казват цифрите на „Галъп“ е, че ако сблъсъкът е между Йорданка Фандъкова и Мая Манолова, кампанията става много по-различна“. Това заяви пред БТВ политологът Татяна Буруджиева, която коментира преднината, която дават от „Галъп“ на Мая Манолова пред Йорданка Фандъкова, ако се явят на местните избори в София.  „Трябва много внимателно да се влиза в кампания. Мая Манолова е в центъра на вниманието на софиянци от месец и половина. Тя е атакувана преднамерено от социалистите, не само от опонентите им. Тази кампания не е негативна в момента за Манолова. Този, който почва рано негативна кампания, губи\", коментира политологът.  \"Ветата на президента са показателни за това, какво е отношението на президента към политиките на партиите, които водят. От сблъсъка между Румен Радев и Бойко Борисов не печелим нищо. Не трябва да се фокусираме върху сблъсъка. За мен ще е важно каква ще е реакцията на Румен Радев на тези избори и дали ще застане на страната на гражданите. През новия политически сезон ни очакват подли битки. Има тенденция, която подкокоросва политиците да вършат глупости. Има негативизъм към местната власт, но това не означава нов парламентарен вот“, каза още Буруджиева.", "date": "2019.08.28", "title": "Татяна Буруджиева: Объркването на местния вот с предсрочни избори за НС кара политици да вършат глупости"}
