{"url": "https://www.faktor.bg/bg/articles/novini/balgariya/toma-bikov-radev-narushi-radiomalchanieto-izpusna-si-nervite", "text": "\"На само не съм съгласен, но и съм безкрайно учуден от това изпускане на президента и вече започвам да се съмнявам в неговата мотивация да говори по тази тема\", коментира Тома Биков, депутат от ГЕРБ думите на президента Румен Радев, който заяви, че изборът на изтребители F16 е \"триумф на лобизма\".   \"Какви са фактите: Президентът и като началник на ВСС и след това като кандидат за президент , а накрая и като президент, непрестанно казваше, че трябва да има нов изтребител – нов, произведен за нас изтребител и това е една принципна позиция, защото имаше и оферта за стари самолети, които бяха и по-евтини. Правителството и целия парламент се съобразиха с това нещо и почти единодушно гласувахме 1,8 млрд. за нов изтребител за българските ВВС. Беше назначена експертна комисия, която да разгледа офертите. Имаше и един момент, в който президентът , по думите на служебния министър-председател Огнян Герджиков, му е наредил 5 дни преди да стъпи в длъжност легитимното, редовно правителство на Бойко Борисов, да отстрани всички освен една от офертите – тази, която в момента не е предпочетена от експертната комисия\", припомни Биков пред Канал 3. \"Днес Румен Радев наруши радиомълчанието, той ни призова за радиомълчание по отношение на тази комисия, която излезе с този доклад. За мен това беше абсолютно изпускане на нервите, при положение, че е удовлетворено искането на президента и бивш началник на ВСС, да имаме нов самолет, преговаряме и беше взето решение да се преговаря, дори не да се купува, да се преговаря\", заяви той.", "date": "2018.12.22", "title": "Тома Биков: Радев наруши \"радиомълчанието\", изпусна си нервите"}
{"url": "https://www.faktor.bg/bg/articles/novini/balgariya/i-veselinov-nay-golyamata-ni-greshka-e-che-ne-rabotihme-kato-koalitsiya-prez-poslednata-godina", "text": "\"Не мога да избегна въпроса за проблемите в коалицията, те бяха особено видими през последните месеци, но пък не са толкова видими през последните седмици, което дава лъч надежда, че идеологията, която ни е събрала, че целите, които заедно осъществяваме, ще надделеят и ще имаме устойчива коалиция. Съществуват опции да продължим да заедно и занапред – това е желанието на ВМРО и ние работим в тази посока\", заяви пред Канал 3 зам-.председателят на ВМРО Искрен Веселинов. Веселинов коментира и предстоящите избори за европарламент и водачът на листата на Обединени патриоти.  \"За нас във ВМРО персоналният въпрос винаги е бил на втори план. Трябва да е ясно каква е задачата на тези избори. Намираме се пред фундаментален избор, защото Европа избира модел. Ние като самотни играчи сме пропагандирали и в годините дори бяхме гледани като извънземни, за това, че говорехме, че Европа е на цивилизацията, за това че християнските ценности, традиционният морал са в основата на това да бъдеш европеец, днес стана вълна и го говори половин Европа. На тези избори е важно как ще се представи идеологията на България и Европа и личността на Ангел Джамбазки няма да спре този модел. Това, но което ние ще държим и личността, която ще води тази листа, да бъде най-добрият водач. Най-добрият представител на това идеологическо течение, които ще събере най-висок резултат и ще легитимира и нашето участие във властта, но и ще легитимира и нашата визия за Европа\", каза той. \"Въпросът за различни проекти, които се появяват винаги е актуален, но за момента е силно теоретичен. Има заявено желание от трите формации, да седнат и да обсъдят бъдещото явяване на европейски избори. Тази среща за съжаление не се състоя, но вероятно ще бъде в първите дни след Нова година и този разговор ще започне.  Ще има опит за подобно единение и ако има алгоритъм, които да е подходящ за всички, смятам, че този разговор може да има положителен край\", заяви Веселинов. \"Досега Обединени патриоти никога не са се явявали на европейски избори, всяка от партиите се е явявала, някои са имали, други са нямали евродепутати, но ако се обединим за първи път ще можем да кажем – ето ОП имат един представител в Европейския парламент, но потенциала за мен е много по-голям. Потенциалът за европейски избори, за мен, е като тази на президентски избори, където хората гласуват за идея, а не на принципа на лобизма и на колективния вот. Голямото предизвикателство на тези избори е ниската избирателна активност\", каза още той. \"Най-голямата ни грешка е, че не работихме като коалиция през последната година\", призна Веселинов.", "date": "2018.12.22", "title": "И. Веселинов: Най-голямата ни грешка е, че не работихме като коалиция през последната година"}
{"url": "https://www.faktor.bg/bg/articles/novini/svyat/shvetsiya-razocharovani-sme-gripen-e-nay-sposobnata-platforma-po-otnoshenie-na-operativnata-efektivnost", "text": "\"С голямо разочарование и тревога научихме за намерението на българското Министерство на отбраната едностранно да прекрати преговорния процес с Швеция за закупуване на изтребители\", се казва в позиция на Швеция, след като Министерството на отбраната обяви, че ще иска мандат от правителството и Народното събрание за преговори със САЩ за закупуване на изтребители F-16.  Позицията на Швеция е подписана от Йоаким Валин, директор \"Експорт и международни отношения\" на шведската агенция за отбранително имущество, който водеше преговорите с България за продажба на самолети Gripen. \"В рамките на ясно дефинирана тръжна процедура, съдържаща набор от прецизни критерии, българското Министерство на отбраната е стигнало до заключение, че Gripen е най-способната платформа по отношение на оперативната ефективност. В допълнение, шведската оферта е значително под зададения бюджет, одобрен от българския парламент, като по този начин оставя съществен резерв за покупката на оръжия и оборудване, включително и такива, за които се искат лицензи от САЩ. Придобиването на такива лицензи никога не е представлявало пречка за другите страни членки на НАТО, които летят на Gripen. Швеция предложи на България 10 нови изтребителя Gripen, напълно съвместими с НАТО и напълно в съответствие с техническите и оперативните изисквания, както и със зададените от страната бюджет и срокове за доставка. С Gripen България може да има най-добрата в света ПВО защита с ракетата Meteor и българските ВВС ще могат да гарантират сигурността на българското въздушно пространство след само 24 месеца.Партньорството с Швеция и Сааб може също да донесе много други ползи за България какъвто би бил регионалния Център за поддръжка на Gripen, който ще подпомогне българската военна индустрия, но също така и ще създаде високотехнологични работни места\", се казва още в позицията на Швеция, цитирана от \"24 часа\".", "date": "2018.12.22", "title": "Швеция: Разочаровани сме, Gripen е най-способната платформа по отношение на оперативната ефективност"}
{"url": "https://www.faktor.bg/bg/articles/novini/balgariya/lokhiyd-martin-balgariya-shte-ima-edin-ot-nay-dobrite-boyni-iztrebiteli", "text": "Производителят на бойните самолети F-16 публикуваха на страницата си  , свързано с решението на правителството да закупи от тях самолети за превъоръжаване на армията ни. От компанията Локхийд Мартин са категорични, че България ще има един от най-добрите бойни изтребители. Ето пълния текст на изявлението им:", "date": "2018.12.22", "title": "Локхийд Мартин: България ще има един от най-добрите бойни изтребители"}
{"url": "https://www.faktor.bg/bg/articles/novini/svyat/nad-60-zadarzhani-v-parizh-pri-poredniya-protest-na-zhaltite-zhiletki", "text": "Шестдесет и пет души бяха задържани в Париж днес при поредния протест на \"жълтите жилетки\", предаде ДПА, като се позова на радио Франс енфо. Сред арестуваните е Ерик Друе, един от лидерите на протестното движение. Демонстрацията на булевард \"Шанз Елизе\", в центъра на френската столица, премина до голяма степен мирно. В протеста се включиха едва около 1000 души, което е много по-малко в сравнение с предходните седмици. Приблизително 100 демонстранти се събраха на моста \"Европа\" в град Страсбург, близо до границата с Германия. Те предизвикаха временни смущения в трафика, преди силите за сигурност да се намесят. В южния град Перпинян 36-годишен шофьор на автомобил загина вчера, след като се удари в камион, участващ в протестите. Демонстранти с жълти жилетки излизат по улиците и блокират пътища във Франция от средата на миналия месец. Протестите доведоха до размирици и сблъсъци с полицията. Движението, което няма национални лидери, първоначално бе насочено срещу планираното повишаване на данъците върху горивата, от което правителството вече се отказа, но то постепенно издигна нови и нови искания, сред които увеличаване на заплатите, орязване на данъци и промени в конституцията, за да могат гражданите да инициират референдуми по политически въпроси, отбелязва ДПА. Протестите станаха причина за смъртта на десет души, повечето от които загинаха при автомобилни злополуки заради блокирани от демонстрантите пътища. Движението на \"жълтите жилетки\" обаче изглежда губи импулс през последните седмици. Вчера френският парламент одобри закон с мерки за успокояване на демонстрантите.", "date": "2018.12.22", "title": "Над 60 задържани в Париж при поредния протест на \"жълтите жилетки\""}
{"url": "https://www.faktor.bg/bg/articles/novini/balgariya/anketa-podkrepyate-li-reshenieto-na-pravitelstvoto-da-izbere-za-balgarskata-armiya-iztrebitel-f-16", "text": "Подкрепяте ли решението на правителството да избере за българската армия изтребител F-16? Да Не Нямам мнение", "date": "2018.12.22", "title": "Анкета: Подкрепяте ли решението на правителството да избере за българската армия изтребител F-16?"}
{"url": "https://www.faktor.bg/bg/articles/po-tova-shte-gi-poznaete-tselyat-se-v-ustoite-na-es", "text": "Тази седмица американският президент отново даде лош пример. Той обвини Туитър, че усложнявал достъпа на потребителите до неговия профил в платформата, превърната от него в най-важния му канал за разпространение на политически послания. В действителност броят на последователите му се е увеличил с три милиона от юли насам. В края на октомври Доналд Тръмп, смятан за един от \"производителите\" на фалшиви новини, за пореден път нападна реномираните медии в САЩ. \"Фейк нюз-медиите са истинският враг на народа. Те трябва да преустановят своята  враждебност и да започнат да информират правдоподобно\". Посланието бе достатъчно ясно: високо ценените в целия свят сериозни медии, като Ню Йорк Таймс, Вашингтон пост или телевизия СиЕнЕн, разпространяват фалшиви новини, докато президентът казва истината.  Досега беше така: никой не оспорваше самите факти, но те предлагаха широко поле за всякакви интерпретации и коментари. Днес обаче вече и фактите не са неоспорими. В социалните медии се разменят удари под кръста. Който има властта да продава фалшивите информации за истина, може да прокара своето фалшиво изявление като \"новата истина\". Точно от това се опасява междувременно и ЕС. ЕК смята Русия за основен източник на фалшиви новини, който се опитва да влияе на изборите в Европа. Москва е обвинявана, че е повлияла на резултатите от референдума за Брекзит и на американските президентски избори през 2016 година. \"Това е сериозно предизвикателство за нашите демократични системи\", предупредиха европейските лидери на последната среща на върха в Брюксел.  През ноември имаше кибератака срещу един информационен портал в Литва. Неизвестни автори публикуваха фалшива новина в информационния портал \"Kas Vyksta Kaune\" (Какво ново в Каунас) с цел да очернят НАТО. Според въпросния фейк нюз, пактът планирал военна интервенция в Беларус. След натрупания негативен опит с фалшиви информации, френското Национално събрание гласува няколко дни по-късно пакет от закони срещу целенасоченото разпространение на фалшиви новини по време на избори. Напразно журналисти и опозиционери от ляво и дясно протестираха срещу законите, защото се опасяваха от създаването на един вид \"полиция на мисълта\" и от \"цензура\". Германската министърка на правосъдието и защитата на потребителите Катарина Барлей обяви, че ще следи внимателно ефекта от новата мярка.  Феноменът \"фалшиви новини\" междувременно се разпространява и в централните институции на ЕС. Председателят на ЕК Жан-Клод Юнкер открито заяви след срещата на върха в средата на декември: \"Казах ясно в Европейския съвет, че някои от участниците в него министър-председатели сами са източници на фалшиви новини. Когато например господин Орбан твърди, че аз съм отговорен и виновен за Брекзита, това са фалшиви новини. Когато той казва, че мигрантите са виновни за Брекзита, това също са фалшиви новини\", подчерта Юнкер. ЕС междувременно осъзна колко взривоопасно може да е влиянието на фалшивите новини и започна борба срещу тях. В началото на декември ЕК публикува план за действие, който предвижда увеличаване на средствата за борба срещу фалшивите новини от 1,9 на 5 милиона евро. Това обаче е нищожна сума в сравнение със стотиците милиони евро, които една Русия дава за своята информационна война срещу Запада. Последиците от разпространяването на лъжеистини могат да бъдат драматични. И точно заради това имаме нужда от силно и ефикасно средство срещу тях.   Представително проучване на фондация \"Водафон\" показва, че младите хора се сблъскват най-малко веднъж в седмицата с фалшиви новини и с речи на омразата. А всеки пети - дори ежедневно. Три четвърти от анкетираните се обявяват за изучаване на явлението в училище. Също и експертите са единодушни по този въпрос. В Германия правителството предложи да бъдат заделени 5 милиарда евро за дигитализиране на училищата. Но идеята срещна силен отпор от редица провинции и засега е замразена.", "date": "2018.12.22", "title": "По това ще ги познаете - целят се в устоите на ЕС"}
{"url": "https://www.faktor.bg/bg/articles/novini/svyat/poskapvane-na-hlyaba-v-sudan-dovede-do-protesti-s-22-zhertvi", "text": "Лидерът на опозицията в Судан Садик ал Махди заяви днес, че 22 души са загинали по време на демонстрациите, разтърсили през последните дни редица судански градове след съобщение на властите, че хлябът поскъпва, предаде Франс прес. Решението на кабинета тази седмица да повиши цената на хляба от 1 на 3 судански лири (от 2 на 6 евроцента) предизвика демонстрации, които започнаха в сряда. Най-малко 8 протестиращи загинаха време на сблъсъци със силите за борба с безредици, съобщиха властите. Демонстрациите \"станаха причина за смъртта на 22 мъченици, а мнозина бяха ранени\", заяви днес Махди на пресконференция в град Омдурман недалеч от столицата Хартум, без обаче да даде уточнения. Протестното \"движение е законно и започна поради влошаване на (икономическото и социалното) положение в Судан\", добави той и подчерта, че демонстрациите ще продължат. Ал Махди е бивш министър-председател на последното цивилно правителство, дошло на власт чрез избори, но бе свален през 1989 г. от сегашния судански президент Омар Башир. Принуждаван неведнъж да замине в изгнание, той се завърна тази седмица в страната, припомня АФП. В началото на 2018 г. в Судан бяха въведени строги мерки на икономии по препоръка на Международния валутен фонд. Като част от ограничителните мерки бяха намалени и субсидиите за производителите на пшеница, което доведе до поскъпване на хляба, отбеляза по-рано във връзка с протестите Ройтерс. Властите освободиха курса на националната валута, което пък доведе до рязкото й обезценяване спрямо щатския долар. Икономическите трудности в страната нарастват, а инфлацията достига 70 на сто, посочва днес АФП.", "date": "2018.12.22", "title": "Поскъпване на хляба в Судан доведе до протести с 22 жертви"}
{"url": "https://www.faktor.bg/bg/articles/novini/balgariya/zaradi-pette-zhertvi-institutat-za-patna-bezopasnost-poiska-ostavkata-na-rakovodstvoto-na-api", "text": "След днешната катастрофа край Пазарджик, при която загинаха петима души, Институтът за пътна безопасност поиска оставката на ръководството на Агенция „Пътна инфраструктура”. В отворено писмо до министъра на регионалното развитие и благоустройството Петя Аврамова от Института посочват, че 4 месеца след трагедията край Своге АПИ управлява безотговорно и некомпетентно. „Минаха четири месеца след ужасната трагедия край град Своге, но агенция „Пътна инфраструктура продължава да управлява безопасността по пътищата ни безотговорно и некомпетентно. В навечерието на Коледните празници за пореден път сме свидетели на неспособността на ръководството на АПИ да осигури безопасна пътнотранспортна система. Отново се прави опит отговорността да се прехвърли на шофьорите, поддържащите фирми и кой ли още не\", се посочва в писмото. „Институтът за пътна безопасност категорично Ви призовава да освободите целия Управителен съвет на Агенция „Пътна инфраструктура“, като първа стъпка за промяна на управлението на безопасността по нашите пътища”, призовават от Института.", "date": "2018.12.22", "title": "Заради петте жертви - Институтът за пътна безопасност поиска оставката на ръководството на АПИ"}
{"url": "https://www.faktor.bg/bg/articles/novini/svyat/osse-dokazahme-proizvolni-aresti-iztezaniya-i-dori-ubiystva-bez-sad-v-chechnya", "text": "Организацията за сигурност и сътрудничество в Европа заяви (ОССЕ), че е потвърдила сериозни нарушения на човешките права в южната руска република Чечня, предаде Асошиейтед прес, цитирана от БТА. В доклад на организацията се твърди, че в Чечня са допускани тормоз, преследвания, произволни арести, изтезания и дори убийства без съдебно решение на тийнейджъри, ЛГБТИ (лесбийки, гейове, бисексуални, транссексуални и интерсексуални), както и на лица, за които се е предполагало, че употребяват наркотици.  ОССЕ заявява, че сплашването е толкова силно, че едва ли някой в Чечения вече се чувства свободен да говори за проблема с човешките права. В доклада се допълва, че \"се толерира специален режим на безнаказаност в името на стабилността\". Русия отказа да допусне в Чечня мисия на ОССЕ за установяване на фактите. Заключенията на организацията се основават на сведения от източници извън Русия и на разговори с жертви, отбелязва Асошиейтед прес.", "date": "2018.12.22", "title": "ОССЕ:  Доказахме произволни арести, изтезания и дори убийства без съд в Чечня"}
{"url": "https://www.faktor.bg/bg/articles/s-tsatsarov-2018-ta-e-godinata-na-spetsializiranata-prokuratura", "text": "\"Това е годината на Специализираната прокуратура. Според проучванията 83% от хората симпатизират и одобряват работата на прокуратурата. Но е важно как ще приключат те, за нас е важно да има осъдителни присъди, това е мерило за работата ни\", коментира пред БНТ главният прокурор Сотир Цацаров. \"Критиците на прокуратурата не се менят като лица, ако щете като убеждения. Менят се само тезите им. Съвсем до скоро тезата беше-бездействаща прокуратура, в сравнение с Румъния. Сега, когато започнахме да преследваме фигури, за които не можеше и да се помисли преди години, и опорните точки са: в действие е пусната репресивна машина. Хората са едни и същи, интересите им са едни и същи, но това, което се случва сега не е удобно за тях. Техният проблем в момента е, че действията на прокуратурата може да засегне самите тях. Огромната част от българските граждани не са придобили вестник на 28 години, после не са придобили привотизирано предприятие, и да се первърнал в \"морален стожер\". Сега е дошло време да им се зададат въпроси, чиито отговори те дори са забравили, защото никога не са допускали, че ще им бъдат зададени\", обясни той критиките срещу прокуратурата. \"Арестите и маските ще допринесат за екшътна, но не и за ефективността. затова призовавам за мярка и за използване на възможностите на закона. Няма да вляза в диалог с 12 по ред вето на президента и неговото отражение върху законодателния процес. но не става дума за таен арест. От момента на задържането му, той ще има пълен контакт с адвокат. Предвижда се уведомяването на конкертни лица да бъде отложено за определен срок, тази мярка е разумна, но трябва да се прецизира. Тази мярка е приложима само за най-тежките престъпления. Тук не става дума за политическа критика, че се налага репресия. Става дума за прецизиране. Ако ветото послежи за тази цел, то ще работи. Не браня нито президента, нито парламента, говоря от правна гледна точка\", коментира той ветото на държавния глава по така наречения \"таен арест\". \"Точните думи на Лозан Панов бяха, че поставям чадър над приятелите си. Ако симсъла на същестуването му  е да критикува главния прокурор нека го направи. Ние с него имаме съвсем различни ценностни системи, затова комуникацията ни е само по задължение. За времето от прословутата реч \"Не на страха\" до момента съм чул от него само критики, не само към мен, към НС, към кого ли не\", каза Цацаров по повод противоречията си с председателя на ВКС. \"Предложих мехавизми за отвоторност на главния прокурор и на така наречените \"тримата големи\". За това не е нужна промяна на Кноституцията, предстои тази промяна в Закона за съдебната власт още през следващата година. И така ще падне още една опорна точка за недосегаемостта на главния прокурор\", съобщи той. По думите му, за пръв път тази година за написването на мониторинговия доклад на ЕС не са \"използвани доноси\", затова е толкова позитивен. \"Когато коментираш дело, по което ти плащат, защото си защитник, нека не се лъжем, ти изразяваш позицията си именно заради това\", заяви той по повод твърденията на защитата, че Десислава Иванчева е невинна. \"Що се отнася до умийството в Русе, това беше най-запомнящото се в личен план за 2081 година. Няма никакво съмнение, че убийството е заради професионалната дейност на Маринова. Но нека не забравяме, че българи, чрез медиите си внушиха, че в България убиват разследващи журналисти\", поясни той.", "date": "2018.12.22", "title": "С. Цацаров:  2018-та е годината на Специализираната прокуратура"}
{"url": "https://www.faktor.bg/bg/articles/ikonomika/biznes/forbs-balgariya-se-narezhda-v-top-50-na-nay-dobrite-strani-za-biznes-v-sveta-1", "text": "България заема 46-а позиция сред общо 161 страни, изредени в класацията на сп. \"Форбс\" за най-добър бизнес-климат по данни от 2018 година. Рейтингът отчита 15 основни показателя - защита на правото на собственост, равнище на корупцията в съответната страна, данъчна политика, иновации, свобода - лична, търговска и финансова, качество на живота, развитие на инфраструктурата, размер и развитие на вътрешния пазар, политически рискове и др. Като страни, предлагащи най-благоприятни условия за бизнес, са посочени Великобритания, Швеция, Нова Зеландия, Холандия, Хонконг, Канада, Дания, Сингапур, Австралия и Швейцария. В долната част на класацията виждаме Централноафриканската република, Конго, Гвинея-Бисау, Екваториална Гвинея и Чад, се посочва на сайта на американското списание. За оценка са използвани публикувани доклади на неправителствената организация \"Фрийдъм хаус\", фондацията \"Херитидж\", ООН, \"Трансперънси интернешънъл\", Световната банка и др. \"Въпреки благоприятния инвестиционен режим, включително ниските, плоски данъци върху печалбата, остават значителни предизвикателства. Корупцията в държавната администрация, слабата съдебна система, ниската производителност, липсата на прозрачност в обществените поръчки и съществуващата организирана престъпност все още обременяват инвестиционния климат и икономическите перспективи\" на България, отбелязва \"Форбс\".", "date": "2018.12.22", "title": "Форбс: България се нарежда в топ-50 на най-добрите страни за бизнес в света"}
{"url": "https://www.faktor.bg/bg/articles/obshtestvo/zakon-i-red/pet-zhertvi-sled-tezhka-verizhna-katastrofa-kray-pazardzhik", "text": "Петима души загинаха на пътя между пазарджишките села Звъничево и Братаница при тежка верижна катастрофа.  Инцидентът е станал около 7 ч. на надлез. От МВР съобщиха, че пътят не е бил опесъчен, а в района има изключително гъста мъгла и заледяване. Това е и най-вероятната причина за тежкия инцидент. По предварителна информация, 11 автомобила са участвали в катастрофата.  Двама са с по-леки наранявания. Приети са за лечение в пазарджишката болница. Една от жертвите е починала в лечебното заведение.  В момента пътят е затворен и се извършва оглед, автомобилите се пренасочват през обходен маршрут през село Лозен. Там също има ПТП заради заледяване на пътя - автомобил е изхвърчал от надлез. При този инцидент няма жертви.", "date": "2018.12.22", "title": "Пет жертви след тежка верижна катастрофа край Пазарджик"}
{"url": "https://www.faktor.bg/bg/articles/sport/balgariya-sarbiya-gartsiya-i-rumaniya-s-obshta-kandidatura-za-evro-2028-i-mondial-2030", "text": "Важна новина за футбола от форума на лидерите на България, Гърция, Румъния и Сърбия, който се провежда в Белград. Във формата на събитието се проведе и среща на спортните министри на четирите балкански страни, както и на президентите на техните футболните съюзи. Взето бе решение да се създаде комисия от 16 души, която да започне подготовка за съвместната кандидатура за европейското първенство по футбол през 2028 година и световното първенство през 2030 година. Освен това ще има обща кандидатура и за европейското първенство по волейбол за жени през 2021 г. Ето какво се разбраха спортните министри и президентите на футболните федерации на България, Гърция, Румъния и Сърбия: - Гърция се включва в домакинството на Сърбия, България и Румъния за европейското първенство по волейбол през 2021 г. - Четирите страни ще участват заедно в кандидатурата за домакинство на европейското първенство по футбол през 2028 г., световното първенство по футбол през 2030 година и отново, ако предишните са неуспешни, за европейското първенство по футбол през 2032 година; - Ще се създаде Комисия за подготовка на кандидатурите за домакинство, в която ще има общо 16 души (по четири представители от всяка страна); - Следващата среща на спортните министри ще е в София през февруари 2019 година, а след това - през април 2019 година в Гърция.", "date": "2018.12.22", "title": "България, Сърбия, Гърция и Румъния с обща кандидатура за Евро 2028 и Мондиал 2030"}
{"url": "https://www.faktor.bg/bg/articles/obshtestvo/zakon-i-red/desislava-ivancheva-bilyana-petrova-i-petko-dyulgerov-sa-osvobodeni-ot-aresta", "text": "Десислава Иванчева, Биляна Петрова и Петко Дюлгеров са освободени от ареста. Преди минути те са били откарани по домовете им от служители на полицията. Припомняме, че наказателният съд пусна Десислава Иванчева и Биляна Петрова под домашен арест   Тримата бяха задържани през април по обвинение за подкуп, а днес за първи път излизат от ареста след няколко опита на адвокатите им пред съда.   Адвокат Ирен Савова и близки на обвиняемите бяха пред ареста, но повече от час не получаваха информация къде са Иванчева и Петрова и кога ще бъдат пуснати.", "date": "2018.12.22", "title": "Десислава Иванчева, Биляна Петрова и Петко Дюлгеров са освободени от ареста"}
{"url": "https://www.faktor.bg/bg/articles/politika/hlyab-i-pasti/rusiya-iska-belarus-za-sebe-si-gotvi-se-da-ya-zavladee-prez-2019", "text": "Поглъщането на Беларус винаги е било цел на Москва – още по времето на Елцин. Москва все се надяваше, че аха-аха и Лукашенко ще се съгласи шестте беларуски области да влязат в Руската федерация. Но Лукашенко разочарова Москва – не поиска да се откаже от властта си и да се превърне в мински секретар на областния комитет. Тази борба преди вървеше прикрито, а сега – съвсем открито.  Подобни разговори се водеха между московските експерти, но новото е откровеното изявление на Лукашенко за това, че Москва го шантажира, предлагайки икономическа помощ срещу влизането на Беларус в Руската федерация.   Струва ми се, че още през 2019 година ще възникне доста кризисна ситуация - изборът на Лукашенко. Москва 20 години се надяваше, че Лукашенко ще доведе Белрус в Русия, а сега най-накрая той твърдо отговори, че няма да стане и дори проведе съвещания с всички служби за сигурност по повод заплахата за независимостта.  Затова предполагам, че Москва непременно ще използва предизборната кампания  и да осъществи целите си.  Най-интересният въпрос е ще има ли отпор вътре в Беларус?  Като заслуга на Лукашенко – както го наричат - последният диктатор в Европа – бих записал това, че през последните 20 години все пак запазваше независимостта на държавата и през това време беше създадено определено национално съзнание.  През 1991 година националното съзнание на белорусите и украинците беше невъзможно да се сравнят – мнозинството белоруси ментално си оставаха \"съветски хора\". Мисля, че централният въпрос е в това – ще успее ли Лукашенко да запази контрола над силовите структури и да ги оглави в защита на белоруската независимост. Със сигурност агентурата на Москва там работи активно. Мнозинството от населението безусловно иска съхранение на независимостта на Баларус и Лукашенко може да се превърне в лидер на национално-освободителното движение там.  Това, че неговата ясно яртикулирана позиция за независимост на Беларус ще бъде подкрепена от мнозинството на народа е безспорно. Въпросът е другаде – ще бъде ли подкрепена и от силовите структури, които сега се подчиняват на Лукашенко.  Не, вече нищо не може да предизвика патриотичен \"взрив\" в Русия. Темата \"Крим-е-наш\" вече е изчерпана и един от основните фактори, които удържат Путин от директно нахлуване в Украйна – защото вероятността за това е голяма – е, че в Кремъл разбират: това няма да предизвика никакъв ентусиазъм у руския народ и Путин няма да получи от това никакви рейтингови плюсове.   Но те не живет само от рейтингите – това е имперската философия.  Аз не съм съгласен с мението, че СССР имаше идеология, а сегашната руска власт няма.  И тази идеология не е по-малка от хитлеристката – цялата външна политика е ориентирана към възсъединението на разделения народ, обединението на руските земи.  Нали всичко това беше мантрата на германската външна политика от 30-те години.  Имперските комплекси са присъщи не само на Путин, но и на голяма част от руския елит. Ако Беларус бъде завладяна, това, разбира се, ще влоши положението на Украйна. При цялата двойнственост на позицията на  Лукашенко – все пак той никога не е одобрявал нито анексирането на Крим, нито присъствието на руските войски. И докато съществува заплаха само за Беларус, Лукашенко ще играе с Украйна, и той вече направи първата крачка – противопостави се на Москва като лидер на независима държава. С последното си изявление той почти изгори мостовете с Москва.", "date": "2018.12.22", "title": "Русия иска Беларус за себе си – готви се да я завладее през 2019"}
{"url": "https://www.faktor.bg/bg/articles/novini/balgariya/petya-avramova-koeto-i-pravitelstvo-da-upravlyava-stranata-severna-balgariya-shte-ima-osigurena-magistrala", "text": "1,35 млрд. лева правят магистрала Хемус необратим проект! Което и правителство да управлява страната, северна България ще има осигурена магистрална отсечка. Тези средства осигуряват строителството на 134 км от Боаза до разклона за Велико Търново, коментира министърът на регионалното развитие Петя Аврамова пред Канал 3. „В момента се строят участъците от Ябланица до Боаза и от Бухово до Белокопитово. Цялата магистрала има 170 км построени преди години. Това, което ще остане за дофинансиране, освен тези 134 км осигурено финансиране, остават още 90 км, за които в следващите години трябва да се намери финансиране”, разясни тя и добави, че има вече има технически проект за трасето до разклона Плевен-Ловеч и иден проект за останалата част. Предстои да бъдат обявени тръжни процедури. Вече има чужди компании, които се станали членове на Камарата на строителите, така че интересът към строителството в България ще бъде голям, предвид и тези 1,35 млрд за магистрала „Хемус” и останалите участъци, които предстоят като строителство по републиканската пътна мрежа и магистралите, каза още министър Аврамова. Петя Аврамова говори и ремонтите на виадуктите и тунелите в страната: Виадуктите и тунелите по северното направление са обследвани, имат направена техническа експертиза – това са съоръжения, които изискват много средства, а ремонтите не могат да бъдат направени за кратко време. Вече има извършен ремонт на едната тръба на тунел „Витиня” и едната тръба на „Ечемишка”, продължаваме през 2019 с ремонта на другата тръба на тунел „Витиня” в посока София. Преди тунела е ремонтиран виадукта, той вече е готов, но не можем да пуснем движението заради безопасността на всички пътуващи. Няма да рискуваме да пуснем движението, там където техническата експертиза е показала проблем, дори това да води до затруднения за пътуващите. Заради тяхната безопасност в момента се изпълняват проекти за ремонти на виадукти, мостови съоръжения и тунели за 143 млн.лева. Всички мостове по пътната мрежа същи имат техническа експертиза, за техния ремонт са ни необходими около 60 млн.лева Продължаваме с ремонтите и през 2019 година, каза тя. За критиките на БСП, които искат независима експертиза за магистралите в страната и обвиненията в некачествено строителство, Аврамова заяви, че те са популистки и абсолютно деструктивни. На опозиция вероятно и отива да се държи по този начин, но за мен рушенето на авторитета на български институции и на цял един строителен бранш е неприемливо. Не мога да се съглася с това деструктивно поведение., категорична е Аврамова. „Забелязвам там и едно противоречие в говоренето, чух г-жа Йончева да повтаря няколко пъти, че иска европейска  лаборатория да обследва българските магистрали и пътища. България е в Европа, българските лаборатории са европейски лаборатории, подчертавам, че те имат лицензи. Ще дам пример с института за пътища и мостове, той има лаборатория, която е акредитирана в Брюксел и която е независима европейска лаборатория, подчерта министърът. Не случайно, АПИ поиска пъти експерти, с които да разговарят и да уточнят от къде ще се вземат пробите. Искането е абсолютно нормално, в него не виждам  реакция от страна на поискалите тази проба. И не е вярно, че тези участъци са строени в последните 5 години, има участъци, които са строени много по-назад във времето и въпросният участък от магистрала „Тракия” е строен 2007 година, така че има известни противоречия и в искането, и в настояването задължително да кажем, че българският строителен бранш е корумпиран, че не трябва да строи българските пътища и магистрали и че на българските лаборатории не трябва да се има доверие. Категорично съм против такова говорене, заяви регионалният министър. Строителният бранш и строителната камара имат право да защитят името си, защото във всички строежи в България, не само в пътния бранш, предстои много строителство, затова и аз подкрепям това, че те излязоха с позиция, защити тя строителите. При стартирането на продажбата на електронни винетки и на конвертирането на хартиените винетки, имаше огромен интерес. Първоначално имаше блокиране на системата, за което се извиняваме на хората, надявам се да ни разберат, че при първоначалното пускане на цялата система, могат да се получат такива смущения, вече няма такъв проблем, каза още министър Аврамова и добави, че винетки ще могат да се купуват и на гише, и от Български пощи, и от бензиностанции. „За удобство сме поставили и машини самотаксуване, с които се работи лесно. В момента има около 100 монтирани, а до средата на януари ще бъдат 500, разположение в търговските обекти”, уточни тя. Министър Аврамова разясни и функциите на т.н ТОЛ полиция: Това не полиция, хората трябва да го знаят, това са представители на Националното ТОЛ управление, които ще следят единствено и само за редовността на пътуващите, относно плащането на т.н пътни такси. Към момента трафик камерите могат да мерят за скорост, но шофьорите няма да получават т.н честитки за превишена скорост, каза още тя. АПИ  и МВР са в пълна готовност, 24 часа, 7 дни в седмицата работи ситуационият център, които управлява целият процес по снегопочистване и организация на движението, заключи министър Петя Аврамова.", "date": "2018.12.22", "title": "Петя Аврамова: Което и правителство да управлява страната, северна България ще има осигурена магистрала"}
{"url": "https://www.faktor.bg/bg/articles/novini/svyat/leksis-tsipras-balgarskoto-predsedatelstvo-varna-temata-za-zapadnite-balkani-v-es", "text": "Гръцкият премиер Алексис Ципрас заяви на пресконференцията след четиристранната среща на високо равнище в Белград, че българското председателство е дало възможност за връщане на темата за Западните Балкани в Европейския съюз и изрази надежда, че Румъния ще продължи да се занимава с нея, предава агенция Фокус“.  Министър-председателят на Гърция подчерта също, че срещите на четиристранния формат доказват, че Балканите не са второстепенен регион и могат да допринесат за дневния ред на ЕС.  Ципрас е в Белград заради Четиристранна среща между него, Борисов, Вучич и Дънчила.", "date": "2018.12.22", "title": "Алексис Ципрас: Българското председателство върна темата за Западните Балкани в ЕС"}
{"url": "https://www.faktor.bg/bg/articles/novini/balgariya/tomislav-donchev-prezidentat-otdavna-se-e-pozitsioniral-kato-protivnik-na-pravitelstvoto", "text": "\"Правителството изпълнява конституционния си ангажимент да разпределя общите пари със санкцията на парламента\", аргументира вицепремиерът Томислав Дончев гласуваните в края на годината допълнителни разходи за отбрана, за инфраструктура, за решаване на проблеми в малките общини у нас. Пред \"Дарик\" радио вицепремиерът отговори на изказването на президента Румен Радев, че думата на 2018-та година е автокрация и примери за нея са харченето на бюджетния излишък по преценка на премиера и лобисткият избор на изтребителите F-16. \"Президентът отдавна се е позиционирал като противник на правителството, което няма да коментирам дали е редно или не, нито ще му давам в ефир съвети как да прави политически послания. Няма как в България да има автокрация, най-малкото по причина, че има действащ парламент, в който текат люти политически спорове, понякога решения се вземат трудно. Управлението в България и състоянието на демокрация по никакъв начин не отговаря на укора за автокрация. Що за \"автократичен режим\" е това правителство, с този министър-председател, което няколко пъти подава оставка\", попита той?! \"Българското правителство не работи под натиск\", подчерта Дончев, в отговор на тезата, че изборът на F-16 е взет под натиск, както посочи президентът Радев. \"Ние не можем да укорим никоя от страните в тази процедура, че всеки си хвали стоката. Това е напълно нормално. Всяка от страните използваше различни технологии да убеди не само тези, които вземат решение, включително и българската общественост, кой изтребител е по-добър от другия. Но в крайна сметка решението се взема от въпросната комисия в Министерството на отбраната, в която присъстват професионални представители на армията – хора, които ще ползват тази нова придобивка\", коментира той. Според Дончев думата на 2018 година е трансформация:  \"Един нов век никога не започва на календарната дата – истинският профил на 21 век се очертава едва сега и се боя, че масово световните лидери тепърва ще се сблъскат с новите реалности\".", "date": "2018.12.22", "title": "Томислав Дончев: Президентът отдавна се е позиционирал като противник на правителството"}
{"url": "https://www.faktor.bg/bg/articles/novini/svyat/chlen-na-mafiotski-klan-ot-cherna-gora-e-zaginal-pri-strelbata-vav-viena", "text": "Член на мафиотски клан от Черна гора е загинал при вчерашната стрелба във Виена, съобщава австрийският вестник \"Курир. При стрелбата вчера по обяд край ресторант \"Фигълмюлер\" бяха ранени двама души, единият от които - мафиотът Владимир Роганович, почина по-късно от раните си, посочва изданието. При разследването на инцидента е станало ясно, че в стрелбата са замесени двата най-големи мафиотски клана от черногорския град Котор, пише \"Курир\". По данни на изданието през 2009 г. Роганович, който е член на клана Ковачиан, е бил осъден за убийството на лидера на другия клан. При стрелбата вчера бе ранен 22-годишният Стефан В. от черногорския град Никшич. Засега не е ясен мотивът за нападението. Предполага се, че става въпрос за разчистване на сметки между двата клана. Кланът Ковачиан се бори срещу другия клан през последните години. През 2016 г. при тази война бяха ликвидирани осем души и четирима бяха тежко ранени, пише \"Курир\".", "date": "2018.12.22", "title": "Член на мафиотски клан от Черна гора е загинал при стрелбата във Виена"}
{"url": "https://www.faktor.bg/bg/articles/novini/svyat/10-ta-zhertva-na-protesta-na-zhaltite-zhiletki", "text": "36-годишен шофьор загина късно снощи в Южна Франция, блъскайки се в камион, участващ в блокадата на кръгово кръстовище на \"жълтите жилетки\" в град Перпинян. Това е десетата жертва на инциденти, свързани с протестите във Франция, съобщи Ройтерс, цитирайки местните власти. Най-малко 800 души участват днес в протести на \"жълтите жилетки\" в Париж. Това съобщи радио \"Франс енфо\", като се позова на префектурата на полицията. Мнозинството от участниците в протестното движение се събраха в района на катедралата \"Сакре Кьор\" на Монмартър. Акцията във Версай, която, както се предполагаше, трябваше да стане най-многобройната, събра едва няколко десетки демонстранти. Както отбелязват местните медии, призивите да се излезе днес във Версай може да са били маневра за отвличане на вниманието. Френското министерство на вътрешните работи съобщи, че за опазването на обществения ред са мобилизирани около 4000 полицаи и жандармеристи, включително над 1200 в Париж. ДПА отбелязва, че вчера и днес е имало отделни демонстрации на \"жълтите жилетки\". Около 100 души се събраха в Страсбург на моста \"Европа\" близо до границата с Германия. Те предизвикаха временно нарушение на транспорта, преди да пристигнат силите за сигурност, съобщи \"Франс енфо\". В южния град Перпинян 36-годишен водач на автомобил почина от раните си снощи, след като се удари в камион, участващ в протестите. Забавяния в автомобилното движение имаше и на югозапад в района на границата с Испания. През последните седмици общонационалните демонстрации изглежда губят инерция, отбелязва ДПА. Вчера френският парламент одобри нови разходи, чиято цел е да успокоят протестиращите от движение на \"жълтите жилетки\". Приетият законопроект предвижда от догодина извънредният труд да бъде освободен от данъчно облагане. От средата на ноември протестите се организират всяка седмица и бяха съпътствани от прояви на насилие в центъра на Париж.", "date": "2018.12.22", "title": "10-та жертва на протеста на жълтите жилетки"}
{"url": "https://www.faktor.bg/bg/articles/novini/balgariya/tsvetanov-za-dumite-na-radev-pravim-vsichko-maksimalno-prozrachno", "text": "\"Всичко, което правим, го правим максимално прозрачно\", заяви председателят на парламентарната група на ГЕРБ и зам.-председател на партията Цветан Цветанов в предаването \"Годината\" по радио Дарик, коментирайки твърдението на президента Румен Радев, че избора на изтребителите F-16 е плод на лобизъм.  \"Аз съм най-големият лобист за прозрачността и справедливостта. Отстрани можеш да бъдеш ментор и да даваш квалификации на когото и да било. Искам да припомня как служебното правителство на Радев бързаше да вземе решение и то след парламентарните избори, за да реши въпроса с изтребителите. Искам да попитам имало ли е някакви зависимости по онова време при взимането на едноличното решение за избора на самолета?\", каза още Цветанов. За промените в Наказателния кодекс председателят на парламентарната група на ГЕРБ, посочи, че няма да подкрепи ветото на президента, тъй като в случая промяната е в съзвучие на европейските норми и само в изключителни случаи. По темата за Истанбулската конвенция Цветанов посочи, че са внесени законопроекти, които ще гарантират защитата на българските жени от домашно насилие. \"Стабилност\" е думата на Цветанов за 2018 година.", "date": "2018.12.22", "title": "Цветанов за думите на Радев: Правим всичко максимално прозрачно"}
{"url": "https://www.faktor.bg/bg/articles/novini/balgariya/k-karakachanov-poslednata-duma-za-iztrebitelya-shte-ima-ns", "text": "\"Министерството на отбраната ще поиска от парламента да отпаднат ограниченията в цената и срока за доставка на новите изтребители за Българската армия\", стана ясно от думите на военния министър Красимир Каракачанов пред Дарик радио. Според министъра депутатите са направили грешка, когато при промяната на условията на проекта за нов тип боен самолет отново са заложили ограничения. Това, по думите му, не позволява да се направи добре информиран избор. Каракачанов отхвърли упреците за лобизъм и натиск от страната на САЩ при решението да се препоръча започване на преговори за закупуване на американските изтребители F-16. \"Нашите съседи, а и много страни в Европа използват F-16 и не може да се говори за лобизъм. Какво одобрявам аз няма значение, важното е какво ще одобри НС\", каза Каракачанов в отговор на въпрос, дали одобрява сделката за F-16.  \"Нашите съседи, а и много страни в Европа използват този тип самолет и не може да се говори за лобизъм. Българската авиация заслужава добри самолети\", каза той и посочи, че все още няма окончателно решение за F-16.  \"Последната дума е на Министерски съвет и ратификация от страна на Народното събрание. Но първо парламентът трябва да гласува мандат на правителството за водене на преговори\", уточни вицепремиерът.", "date": "2018.12.22", "title": "К. Каракачанов: Последната дума за изтребителя ще има НС"}
{"url": "https://www.faktor.bg/bg/articles/novini/balgariya/atlantitsi-demokratsiyata-nyama-pochiven-den", "text": "Атлантическия съвет на България разпространи своя позиция, с която се обявяват срещу възраждането на практики, познати от времето на тоталитаризма, които поставят на изпитание правовата държава.  Ето пълния текст на позицията им:", "date": "2018.12.22", "title": "Атлантици: Демокрацията няма почивен ден!"}
{"url": "https://www.faktor.bg/bg/articles/novini/balgariya/karadaya-priemaneto-na-zakona-za-veroizpovedaniyata-e-krachka-v-zashtita-na-natsionalnite-interesi", "text": "\"Приемането на Закона за вероизповеданията е голяма крачка в защита на националните интереси на страната\", коментира пред \"Дарик радио\" председателят на ДПС Мустафа Карадайъ. \"Някои от политиците и политическите партии се опитаха да използват и този закон за противопоставяне и разделение в обществото. Предложиха се ред текстове за противопоставяне и разделение, които не бяха приемливи от различните вероизповедания. Но още от самото начало, още от Консултативния съвет при президента, когато се взе решението да се направят необходимите промени, от тогава до днес, до тези текстове, които вчера успяхме да приемем в Народното събрание, ние сме били последователни в тази си посока и в тази си дейност\", каза още Карадайъ. \"Всички вероизповедания, без изключение, подкрепиха това, което се прие. Има едни неприети текстове, против които реагираха всички вероизповедния. От тази гледна точка, поне по време на приемането на Закона за вероизповеданията се видя, че когато има ясна идея за решаване на проблеми и въпроси на хората, системните партии могат да си свършат работата и да не обръщат до такава степен внимание на вредните, противопоставящи елементи в обществото\", добави още председателят на ДПС. Попитан дали има персони, които от ДПС изключват като възможни в евентуален програмен кабинет, като например Волен Сидеров, Валери Симеонов, Красимир Каракачанов, Карадайъ отговори: \"Самото отрицание заради отрицанието на персоната не върши никаква работа. Но отрицанието на политиката, която вършат тези хора и онова, което насаждат в обществото - омраза, ксенофобия, противопоставяне, не води до нищо добро. Днес каквото сеем, нашите деца ще жънат\". Дали това изключва Бойко Борисов като възможен министър-председател на програмно правителство, Карадайъ коментира: \"И вие сте възможен, и г-н Борисов е възможен. Нашите очаквания са, че ще направим програма за ускорено икономическо развитие на страната, а няма да правим програма за противопоставяне, няма да правим програма на основата на ксенофобия, няма да целим разделение и омраза в обществото, а ще търсим обединението на енергията в обществото в името на ускореното развитие\".", "date": "2018.12.22", "title": "Карадайъ: Приемането на Закона за вероизповеданията е крачка в защита на националните интереси"}
{"url": "https://www.faktor.bg/bg/articles/novini/balgariya/m-manolova-opasno-e-ako-horata-mislyat-che-institutsiite-rabotyat-samo-pod-natisk", "text": "\"Протестът на майките доказа, че институциите вършат работа само под натиск. Хората са прави в своето недоверие, че ако не излязат на улицата, работа няма да се свърши. Това обаче е и опасно, защото липсата на доверие, пропастта между гражданите, политиците и институциите наистина е огромна и това разбиране, че те могат да свършат работа само под натиск не е добре за демокрацията. Това е голям урок от 2018 г. за властимащите и за институциите. Трябва да чуват гласа на хората и да се опитват да вникват и разбират техните искания“, коментира пред \"Дарик радио\" омбусманът Мая Манолова. Тя заяви още, че 2018 година е и на насилието над жени. Над 20 жени загубиха живота си от домашното насилие. Мая Манолова попита, кога властите ще приемат адекватно законодателство, което да наказва насилниците над жени.   Що се отнася до Истанбулската конвенция тя подчерта, че има решение на Конституционния съд по въпроса.   \"Условията в две трети от арестите в страната са далеч от изискванията на минималните правозащитни стандарти\", каза Манолова, коментирайки условията при която е държана Иванчев.", "date": "2018.12.22", "title": "М. Манолова: Опасно е, ако хората мислят, че институциите работят само под натиск"}
{"url": "https://www.faktor.bg/bg/articles/novini/balgariya/karakachanov-pak-se-zakani-na-skopie-ako-makedoniya-prodalzhava-s-tezi-si-deystviya-shte-ostane-v-chakalnyata-na-nato-i-es", "text": "\"Договорът за добросъседство между България и Македония е добре направен, но не се спазва от страна на Скопие\", заяви за пореден път министър на отбраната и лидер на ВМРО Красимир Каракачанов за отношенията между България и Македония пред \"Фокус\".  \"Право на избор е на всеки гражданин в Македония да се чувства македонец или българин. Тези, които се чувстват българи, съм против властите в Македония да ги натискат да си променят българското съзнание и да се пишат македонци. Когато македонската държава, въпреки договора за добросъседство, продължава да фалшифицира българската история, да създава омраза у собственото си общество спрямо България, не мога да мълча\", коментира той.  \"Какво означава фактът, че една година след като сме подписали договора, празнуват 11 октомври – Ден на въстанието против \"булгарския окупатор\". Никакво въстание не е имало. В града Прилеп четирима хашлаци убиват полицая, който е на пост пред полицейското управление, а самият полицай е техен съгражданин от град Прилеп, с четири деца. Това ли е въстанието против българския окупатор?\", попита Каракачанов.  Той уточни, че България не е била окупатор на Македония, както се говори в южната ни съседка, а освободител.  \"Страната ни трябва да продължава да се притеснява от кражба на история. Ако Македония продължава с тези си действия, ще остане в чакалнята на НАТО и ЕС\", добави Красимир Каракачанов", "date": "2018.12.22", "title": "Каракачанов пак се закани на Скопие: Ако Македония продължава с тези си действия, ще остане в чакалнята на НАТО и ЕС"}
{"url": "https://www.faktor.bg/bg/articles/novini/svyat/sledvashtata-godina-za-putin-shte-e-mnogo-trudna", "text": "На годишната си конференция в четвъртък руският президент Владимир Путин обяви, че победата му на президентските избори и световното първенство по футбол в Русия са били най-важните събития през 2018 г. Това e прекомерно оптимистична оценка за тази година, която без съмнения беше най-добрата за руския президент, пише в свой анализ Леонид Бершидски, цитиран от Bloomberg TV Bulgaria. Путин спечели още един президентски мандат през март със 77% получени гласове, но като на всички избори от неговата ера, бяха открити доказателства за манипулиране на вота. Въпреки че измамата проработи за Путин, партията му отбеляза слаби резултати на изборите за губернатори в няколко области в страната. Общественото недоволство срещу Кремъл нарасна, след като правителството реши да увеличи пенсионната възраст от 55 г. на 63 г. за жените и от 60 г. на 65 г. за мъжете – мерки, които не са предприемани от нито едно от предходните правителства след разпадането на Съветския съюз. Президентът направи промените, използвайки придобития си опит от последните 18 години, като изчака реформата да бъде обявена малко след световното футболно първенство и направи символични отстъпки впоследствие. Но това не помогна. Рейтингът му се срина сериозно от нивата през 2014 г., когато Русия анексира полуостров Крим. Разбира се, всеки политик би се радвал на положително обществено доверие от над 60%, но има и други притеснителни сигнали за Путин. През ноември проучване на \"Левада\", която е единствената независима социологическа агенция в Русия, показва, че 61% от руснаците обвиняват Путин за проблемите в страната. Руският президент вече не е имунизиран от критики, особено от младите руснаци, които не познават друг държавник начело на Русия. Бунтът срещу властта на редица руски рапъри и присъствието на хиляди млади хора на антиправителствените протести, ръководени от опозиционера Алексей Навални, са сигнална лампа за Кремъл. На вчерашната конференция Путин беше попитан дали се страхува, че може да изгуби подкрепата на младите руснаци. Той отговори, че е необходимо с голямо търпение да се убеждават младите в стойността на неговите консервативни ценности. Засега изглежда, че тази стратегия не работи. Световното първенство не беше връхната точка единствено на Путин. Повечето руснаци разбраха, че страната може да се отвори към света, а мъглата от жестоки репресии може да се разсее. Любезни полицаи, тълпи от различни националности с приповдигнато настроение и националния отбор на Русия, който игра по-добре от очакваното, дадоха причина на руснаците да се чувстват щастливи до известно време. Но тази картина беше напълно разрушена по време на финалния мач на първенството. Ръководителят на политизираната пънк банда Pussy Riot Пьотър Верзилов и няколко млади жени излязоха на терена, преоблечени в полицейски униформи, за да привлекат вниманието към една друга руска действителност. През септември Верзилов беше отровен след изслушване в съда. Лекарите в Берлин, където той беше откаран за лечение, успяха да го спасят. Извършителите така и не бяха открити, но отравянията в Русия на Путин са тема на сериозни дискусии през 2018 г. след нападението във Великобритания срещу бившия двоен агент Сергей Скрипал. Всичко това, включително и разкритията, че Русия използва военни наемници в редица държави, сред които са Украйна и Централноафриканска република, оказват влияние върху имиджа на Путин на международната сцена. Срещата му с президента на САЩ Доналд Тръмп в Хелзинки през юли премина много по-лошо от очакваното. Отзвукът в САЩ беше толкова силен, че Тръмп трябваше да откаже абсолютно всички сделки с Путин. Надеждите на Москва да влияе в Европа чрез проруски и популистки партии се провалиха – дори вицепремиерът на Италия Матео Салвини, който настояваше за премахване на санкциите срещу Русия, не направи нито една услуга на руския президент. Единственият успех на Путин в Европа през 2018 г. е свързан с износа на природен газ. Германия категорично не приема да се откаже от „Северен поток“ 2 въпреки натиска от САЩ и възраженията на Полша, Украйна, Литва, Латвия и Естония. Санкциите на САЩ срещу Русия се увеличиха. Междувременно администрацията на Тръмп планира да вдигне санкциите срещу най-големия производител на алуминий в Русия, но се очаква да бъдат въведени нови наказателни мерки, след като Демократическата партия спечели мнозинство в Камарата на представителите в САЩ. Също така Украйна е друг фронт, на който Путин не изглежда да печели. Кремъл се провали в опитите си да възпрепятства разкола в Православната църква, причинен от намеренията на Киев за църковна независимост от Москва. Украинците не си подобряват отношението към Русия въпреки трудностите в тяхната страна. Поради това на следващия президент на Украйна, който ще бъде избран през 2019 г., ще му е много трудно да спазва дори и дипломатичен тон с Путин. Вероятно е руският президент да се опита да подстрекава конфликти, за да отнеме вниманието на обществото от реалните проблеми в страната. Неговата пропагандна машина не може да прикрие негодуванието на руските граждани заради икономическото състояние на Русия. Следващата година за Путин безспорно ще е много трудна. Без голямо спортно събитие в страната президентът ще трябва да се изправи срещу обединения Запад, докато се опитва да задържи руското присъствие в Африка и Близкия изток. Предизвикателства за него ще са ефектът от санкциите и намаляващите цени на петрола. Спадащият рейтинг на автократа много трудно би се възстановил и вътрешните противоречия на режима ще стават все по-явни.", "date": "2018.12.22", "title": "Следващата година за Путин ще е много трудна"}
{"url": "https://www.faktor.bg/bg/articles/novini/svyat/tramp-prenebrezhenie-kam-desetiletni-sayuznitsi-i-odobrenie-kam-protivnitsi-kato-putin-i-kim", "text": "\"Чудесно е, че цените на петрола падат (благодарности, президент Т.)\", туитна на 25 ноември президентът на САЩ Доналд Тръмп. По този повод в. \"Вашингтон пост\" цитира Бил Гейтс, който си спомня реплика на Тръмп: \"Тръмп чува, че не Ви харесва какво прави Тръмп\". Според писателката Джоан Роулинг начинът, по който Тръмп говори за Тръмп, \"е ярък пример за трето Тръмплице\". А може би това е знак, че след две години в Белия дом Тръмп се чувства по-комфортно в президентската си идентичност, допуска вестникът. След като се поздрави в трето лице за поевтиняването на петрола, Тръмп смъмри централната банка за лихвената й политика. После и страните от Централна Америка, които се опитвали да \"се отърват от някои хора и да ги изхвърлят\" в САЩ, но вината всъщност била на демократите. В Деня на благодарността, когато източните щати бяха обхванати от силен студ, Тръмп възкликна: \"Бруталният и продължителен взрив на студ може да счупи ВСИЧКИ РЕКОРДИ - а какво стана с глобалното затопляне?\" Асошиейтед прес обясни: Тръмп не прави разлика между времето и климата. Времето е като настроението, което се мени всеки ден. Климатът е като личността, която е дългосрочна. В кулминацията на протестите на \"жълтите жилетки\" във Франция президентът на САЩ написа в Тwitter: \"Парижкото споразумение (за климата) не работи добре за Париж. Хората не искат да плащат големи суми пари, главно на страни от Третия свят (със съмнително управление), може би за опазване на околната среда. Протести и бунтове в цяла Франция. Те скандират: \"Искаме Тръмп!\" Обичам Франция\". Френският външен министър Жан-Ив Льо Дриан прикани американския президент да не се бърка в делата на Франция и добави: \"Жълтите жилетки не протестират на английски, доколкото знам\". Видеозаписите, публикувани в САЩ, на които хора скандират \"We want Trump\", са били направени месеци по-рано в Лондон, а не в Париж, установи отделът на Франс прес за проверка на фактите. За първите две години от мандата си президентът на САЩ успя да разбие установените след Студената война международни отношения - нарече НАТО отживелица и разклати трансатлантическата връзка, поведе търговски войни по всички фронтове, изтегли САЩ от Парижкото споразумение за климата и от ядрената сделка с Иран и готви същото за Договора за ликвидиране на ракетите със среден и малък обсег. Демонстрира пренебрежение към десетилетни съюзници и одобрение към противници като севернокорейския лидер Ким Чен Ун (след като го нарече \"Човекът ракета\"), както и към руския президент Владимир Путин въпреки единодушната оценка на американските разузнавателни служби, че Русия се е намесила в предизборната кампания в САЩ за президентските избори през 2016 г. На вътрешнополитическата сцена Тръмп си позволи атаки срещу съдебната власт, като нарече \"Обама съдия\" член на районен съд в Сан Франциско, блокирал президентска заповед за забрана на имиграцията, а самия съд нарече \"позор\". В необичайна публична реакция на неспирните нападки на президента срещу федералните съдилища председателят на Върховния съд Джон Робъртс заяви: \"Ние нямаме Обама съдии или Тръмп съдии, Буш съдии или Клинтън съдии. Имаме великолепна група съдии, които дават най-доброто от себе си, за да въздават еднаква справедливост на всички, явили се пред тях. Тази независима съдебна система е нещо, за което трябва всички да сме благодарни\". Ще се задейства ли защитният механизъм на конституцията на САЩ за проверки и баланси? Един от стълбовете на американската конституция е разделението на властите, при което управлението на държавата е поделено между различните видове власт - изпълнителна, законодателна и съдебна - и наред с това всяка от тези власти може да упражнява контрол над другите. Това е т. нар. система на проверки и баланси (checks and balances). Например президентите номинират съдиите в 9-членния Върховен съд, а Сенатът ги утвърждава. Системата се задейства, когато има съмнения дали някоя от видовете власт злоупотребява с правомощията си. Досега законодателната власт - Конгресът, гласно или мълчаливо, подкрепяше президента Тръмп и не прибягваше до проверки и баланси, тъй като неговата Републиканска партия имаше мнозинство и в двете камари - Сената и Камарата на представителите. От началото на 2019 г. това ще се промени, след като на междинните парламентарни избори през ноември 2018 г. Демократическата партия спечели мнозинство в Камарата, а републиканците увеличиха мнозинството си в Сената. Съдебната власт обаче затяга обръча около президента с разследването на специалния прокурор Робърт Мълър за руска намеса в изборния процес през 2018 г. в полза на Тръмп и за евентуален сговор с предизборния му екип. \"Лов на вещици\" и \"Няма сговор\", повтаря Тръмп неуморно в Тwitter за разследването на Мълър. Досега Мълър е предявил обвинения на около 30 души. Най-сериозният случай е с бившия адвокат на Тръмп - Майкъл Коен, който призна, че в предизборната кампания е платил, по нареждане на Тръмп, на две жени в замяна на мълчанието им за интимни връзки, които твърдят, че са имали с тогавашния кандидат за президент. Коен е осъден на три години затвор за нарушаване на закона за финансиране на предизборните кампании. След като бе произнесена присъдата, Тръмп заяви, че никога не е нареждал на Коен подобно нещо. Но по-застрашителна за президента и обкръжението му е другата линия в разследването на Мълър - дали Тръмп, наричан в съдебните документи \"Individual-1\", е възпрепятствал правосъдието. Ако специалният прокурор направи такова заключение, има възможност Конгресът да започне процес за импийчмънт или отстраняване от власт. Процедурата се задейства от Камарата на представителите, а самият съдебен процес протича в Сената. Друга възможност е да се изчака краят на мандата и след като загуби съдебния си имунитет, президентът да бъде изправен пред съда. В книгата си \"Фашизъм: предупреждение\" бившият държавен секретар на САЩ Мадлин Олбрайт нарича Тръмп \"първият антидемократичен президент\" на модерна Америка. В страна с по-малко защитена демокрация той би се класирал за диктатор, защото натам го тласкат инстинктите му, смята Олбрайт. В други времена тя би била уверена, че такива импулси биват възпирани от американските институции: \"Никога не бих помислила, че на 80-годишни възраст ще започна да се съмнявам в това\", пише тя. БТА", "date": "2018.12.22", "title": "Тръмп - пренебрежение към десетилетни съюзници и одобрение към противници като Путин и Ким"}
{"url": "https://www.faktor.bg/bg/articles/novini/balgariya/fandakova-ot-5-g-gotvim-remonta-na-graf-ignatiev-no-propusnahme-komunikatsiyata-s-horata", "text": "\"Основната грешка при ремонта на ул. \"Граф Игнатиев\" беше, че пропуснахме момента за сериозна комуникация с гражданите\", призна пред радио \"Дарик\" кметът на София Йорданка Фандъкова. Тя посочи, че урокът, който Общината е научила от ремонта на ул. \"Граф Игнатиев\", е, че само работа не е достатъчна.  \"Ние положихме сериозни усилия, за да реализираме проекта и пропуснахме момента със сериозна комуникация с гражданите. Този ремонт беше абсолютно необходим. Но реконструкцията на улицата не е само плочи и павета – това е проект с огромни инвестиции в подземната инфраструктура, където имаше пълен хаос. Подменена е канализацията, както и част от топлопреносната мрежа\", обясни Фандъкова. \"Този проект беше подготвян пет години. Така че ако говорим за пропуск, пропускът е, че не направихме всичко възможно да проведем добра комуникация с гражданите“, заяви тя. Фандъкова обясни, че през септември 2019 г. част от третия лъч на метрото ще бъде пуснат.  \"Това са 8 километра – от кв. \"Красно село\" до бул. \"Владимир Вазов\". Още 4 км изграждаме до кв. \"Горна баня\", които ще бъдат готови в първата половина на 2020 г. Това са нови 20 км от третата линия на метрото, което означава, че около половин милион души дневно ще могат да се возят на най-удобния и най-екологичен градски транспорт\", каза още тя и припомни, че за този проект са заложени 306 млн. лв. в бюджета на Столична община. Кметът на София коментира и темата за спрения микробус с подаръци за деца в Босилеград. \"С намесата на премиера тези подаръци са вече там“, заяви тя. За \"Политик на 2018 г.“ Фандъкова посочи еврокомисаря Мария Габриел, а за \"Събитие на 2018 г.“ – българското европредседателство.", "date": "2018.12.22", "title": "Фандъкова: От 5 г. готвим ремонта на \"Граф Игнатиев\", но пропуснахме комуникацията с хората"}
{"url": "https://www.faktor.bg/bg/articles/novini/svyat/shefat-na-natsionalnoto-razuznavane-na-sasht-rusiya-kitay-i-iran-sa-opitali-da-povliyayat-na-izborite-za-kongresa", "text": "Директорът на Националното разузнаване на САЩ Даниел Коутс заяви, че Русия, Китай и Иран са опитали да повлияят на междинните избори за Конгрес през ноември 2018 година, съобщава The Hill. По думите на Коутс, намесата е имала за цел да прокара собствени стратугически интереси. По информация на изданието, докладът подготвен от Националното разузнаване е предоставен на Министерството на правосъдието. Припомняме, че още преди изборите на 6 ноември Коутс предупреди, че Русия ще се опита да повлияе върху резултатите.", "date": "2018.12.22", "title": "Шефът на Националното разузнаване на САЩ: Русия, Китай и Иран са опитали да повлияят на изборите за Конгреса"}
{"url": "https://www.faktor.bg/bg/articles/novini/svyat/15-zaginali-pri-dvoen-bomben-atentat-v-mogadishu", "text": "Най-малко 15 души са загинали в сомалийската столица Могадишу, където проехтяха два взрива, съобщи агенция ДПА, цитирайки полицията. Според други източници, също полицейски, жертвите са по-малко - седем души. Отговорност за нападенията пое ислямистката терористична организация \"Аш Шабаб\", която заяви по своето радио, че е атакувала контролни пунктове близо до строго охранявания президентски дворец. Съобщава се за две взривени коли бомби. Първата избухнала край Националния театър, който е близо до двореца. Втората проехтяла недалеч от мястото на първата няколко минути по-късно и била по-силна. Според полицейски източник, цитиран от Франс прес, при двата атентата са загинали 7 души, а около десет са ранени.", "date": "2018.12.22", "title": "15 загинали при двоен бомбен атентат в Могадишу"}
{"url": "https://www.faktor.bg/bg/articles/novini/balgariya/b-magdalinchev", "text": "\"Висшият съдебен съвет не готви импийчмънт на председателя на Върховния касационен съд Лозан Панов\", заяви пред \"Дарик\" радио представляващият съвета Боян Магдалинчев. Поводът за напрежението между ВСС и Панов беше назначена от председателя на ВКС проверка върху Апелативния специализиран съд във връзка с делото \"Иванчева\". Въпреки че проверката откри множество нарушения и констатира, че в средата на ноември апелативните съдии са оставили Десислава Иванчева и Биляна Петрова незаконно в ареста, в крайна сметка Лозан Панов бе даден на съдебния инспекторат за проверка дали не е оказал натиск над апелативните съдии. В средата на ноември отстраненият кмет на \"Младост\" Десислава Иванчева и заместничката й Биляна Петрова бяха пуснати под домашен арест на първа инстанция. Тогава безпрецедентно, още същия следобед, Апелативният специализиран съд се събра и отмени незабавното им пускане от ареста поне до произнасянето на втората инстанция. Случаят накара председателя на Върховния касационен съд Лозан Панов да назначи проверка на апелативния съд. Тя констатира фрапиращи нарушения, най-сериозното от които беше, че от бързане апелативните съдии дори не са изчакали редовните протоколи от заседанието на първата инстанция. Стана ясно и че председателят на апелативния съд – Георги Ушев, посетил лично кабинета на съдията по делото Иво Хинов, за да го подкани да придвижи по-бързо документите. В крайна сметка обаче единственото последствие от проверката беше, че Лозан Панов бе даден на съдебния инспекторат заради съмнения, че назначавайки проверката, е накърнил независимостта на апелативните съдии. Според представляващия ВСС Боян Магдалинчев, проблемът бил в момента на проверката:  \"Защо точно в този момент, когато предстоеше произнасянето на апелативната инстанция по отношение на акта на Специализирания наказателен съд? Защо в конкретния случай не се изчака да излезе актът на Апелативния специализиран наказателен съд, който беше само след ден-два?! Не е ли това опит за въздействие. Това беше проблемът – дали назначавайки проверка точно в този момент, не се опитва да се въздейства върху волята на съдебния състав, т.е. да се накърни неговата независимост\". Магдалинчев обаче отрече проверката на инспектората да е подготовка за импийчмънт на Панов:  \"Към този момент изобщо не сме се занимавали с въпроса за импийчмънт на Лозан Панов\".", "date": "2018.12.22", "title": "Б. Магдалинчев: ВСС не готви импийчмънт на председателя на Върховния касационен съд Лозан Панов"}
{"url": "https://www.faktor.bg/bg/articles/novini/balgariya/ninova-eliminira-stanishev-za-evroizborite-shte-se-glasuva-za-predstaviteli-na-bsp-koito-sa-protiv-istanbulskata-konventsiya", "text": "\"Не е възможно създаване на правителство, подкрепено от всички партии. Безпринципно е. Няма как да стане това. Ако се прави такова правителство, то би трябвало да е на базата на приоритети, на програма. Ако ще се прави програмно правителство на базата на приоритети и програми, то е видно, че ние не можем да изработим общо програмно правителство. Това е размиване на отговорност\", заяви пред \"Дарик\" радио лидерът на БСП Корнелия Нинова. \"Отиваш на избори с ясни обещания, печелиш или си на второ, трето място, управляваш или си в опозиция и изпълняваш това, с което си отишъл на изборите\", допълни тя. По думите на лидера на БСП българското европредседателство е било успешно технически и организационно, въпреки скандалите и разправиите, но като резултат в политиките - не. По думите ѝ България трябва да бъде приета в Шенген напълно, защото е изпълнила изискванията за това. \"Трябва да бъде приета по суша, вода и въздух. Със Сергей Станишев в това отношение сме на една позиция. Все пак това е националният интерес на България\", уточни тя. \"Най-трудната ми битка през 2018 г. беше за Истанбулската конвенция, защото срещу нас бяха и партии от нашето ляво европейско семейство\", каза председателят на БСП. Нинова посочи, че не е отишла на конгреса нас ПЕС в Лисабон, защото там заедно с подкрепата за Истанбулската конвенция и пакта за миграция на ООН, в общ пакет е трябвало да се гласува за всички политики в Европа. \"И ти нямаш избор – или гласуваш всичко в пакет и го одобряваш, или ставаш и напускаш, както направи нашата делегация. Моето неприсъствие там е знак за несъгласие. Пратиха ни специална мисия от ПЕС да ни притиска в България, но удържахме и на този натиск\", каза още лидерът на БСП. Нинова посочи, че предизборната кампания за евроизборите ще бъде да се гласува за представители на БСП в европейския парламент, които са против Истанбулската конвенция и против пакта за миграцията на ООН.  \"Към момента няма яснота за листите, те ще се редят от март нататък\", обясни тя и посочи, че мнението на БСП споделят и други леви партии в ПЕС като тези на Полша, Чехия и Словакия.", "date": "2018.12.22", "title": "Нинова елиминира Станишев за евроизборите: Ще се гласува за представители на БСП, които са против Истанбулската конвенция"}
{"url": "https://www.faktor.bg/bg/articles/novini/balgariya/i-radev-v-promoskovskiya-hor-predlozhenieto-za-iztrebitel-f-16-beshe-triumf-na-lobizma", "text": "\"Думата на 2018 г. е автокрация. Това бе годината на демократичния упадък. Виждаме, че за пореден път кабинетът харчи огромни суми от държавната хазна без правила и често по личното усмотрение на министър-председателя. Виждам също, че изборното законодателство не бе реформирано, машинното гласуване се отлага отново, съдбата на т.нар. втори протокол от СИК, който е обект на изборна манипулация, остава неясна\", заяви пред \"Дарик радио\" президентът Румен Радев и посочи, че оттам са намалели и гаранциите да се проведат честни и демократични избори догодина. \"Предложението за изтребител F-16 беше триумф на лобизма. Не искам да защитавам един или друг тип самолет – за мен и трите типа са прекрасни, летял съм на тях и срещу тях. Има два вида избор – първият е, когато правителството казва, че ще заложи на стратегическото партньорство и избира самолет от страната X, без да го интересуват подробности. Неслучайно в навечерието на празника на ВВС аз призовах министър-председателя, министрите и депутатите да запазят радиомълчание, докато приключи процедурата, защото така се прави в цял свят\", посочи президентът.", "date": "2018.12.22", "title": "И Радев в промосковския хор: Предложението за изтребител F-16 беше триумф на лобизма"}
{"url": "https://www.faktor.bg/bg/articles/novini/balgariya/boyko-borisov-migratsiyata-mozhe-da-potopi-balkanite", "text": "\"Винаги започвам с това, че няма по-добро място от ЕС и срещите ни винаги са в унисон с основната европейска политика за присъединяване, развитие, просперитет, увеличаване на БВП и доходи на населението\", заяви в обръщението си към медиите премиерът Бойко Борисов след Четристранната среща в Белград с президента на Сърбия Александър Вучич и премиерите на Румъния и Гърция Виорика Дънчила и Алексис Ципрас.  \"Четирите ни държави като население и Брутен вътрешен продукт имаме огромен потенциал. Трябва да сме много единни - за мигрантския въпрос, ако щете и за временното убежище. Защото ако нещо може да потопи Балканите, това е този процес\", каза още Борисов. \"Трябва да се помага много на Гърция. Трябва да се държим единни здраво заедно. За съжаление напредъкът на австрийското председателство не бе такъв, какъвто ни се искаше по темата за Западните Балкани\", добави премиерът. \"Не забравям да благодаря на колегите от Гърция, когато на България и Румъния бе дадена перспективата за влизане в ЕС. Истински се надявам след няколко години и президентът Вучич да благодари на България за присъединяването на Сърбия. Европа и светът имат нужда от положителни примери за мир, разбирателство, дипломация, с толерантен тон да се решават въпросите. Перспективите ни са големи\", каза още Борисов.", "date": "2018.12.22", "title": "Бойко Борисов: Миграцията може да потопи Балканите"}
{"url": "https://www.faktor.bg/bg/articles/novini/balgariya/prokremalskoto-abv-se-aktivira-izborat-na-samoletite-f-16-e-natsionalno-predatelstvo", "text": "\"Изборът на самолетите F-16 е национално предателство, съсипващо военновъздушните сили на България\", побърза да заяви в своя позиция председателят на АБВ Румен Петков. Публикуваме позицията на Р. Петков, която, обачене е ясно дали е позиция на цялата партия: „Първо: От възможните три варианта за избор, само F-16 е с един двигател. Няма пилот (въпреки твърденията на Б.Б.), който да предпочете един, вместо два двигателя зад гърба си.  Второ: F-16 е изключително капризен към пистите, а при излитане, това може да бъде фатално. И на Красимир Каракачанов трябва да е ясно, че от сега нататък, лично той носи отговорност за всичко, в това число и за инфраструктурата на нашите летища.  Трето: За всяка резервна част ще плащаме мито и ще чакаме разрешение за внос и от щатската комисия, която заседава два пъти годишно.  Четвърто: „Еврофайтер“ има заводи в почти цяла Европа. Логично е да изгради и в България. Още повече, има данни, че те са харесали някой от заводите ни.  Пето: „Грипен“ са утвърдена марка в Европа и не случайно имат такова убедително присъствие (на фона на това, че Холандия сваля F-16).  Шесто: Властите в България трябва да се научат първо да браният националния ни интерес, да осъзнаят, че сме част от Европа и да не слугуват на чужди, в това число корпоративни интереси (Вярно ли е, че не купуваме самолетите от САЩ, а от “Локхйид Мартин“).  Седмо: Слугинажът при управлението на държавата е лош етикет. АБВ настоява за решение, което да гарантира сигурността на пилотите ни и перспективата пред нашите ВВС. Решение, което отговаря на интересите на България.  Осмо: От АБВ искаме да е ясно, че този, който ни унижава, карайки ни да купуваме самолети, които са изучавани през 70-те години на миналия век във военните ни училища, трудно може да бъде квалифициран като партньор, още по-малко, като приятел. Друг е въпросът, че той ни принуждава, защото имаме безгръбначна власт. Уважаващите себе си държави си купуват самолети за 30-40 години напред, а не самолети на 30-40 годишна възраст. От АБВ настояваме за позиция на президента по този въпрос. Настояваме за позиция и на председателя на Комисията по отбрана към Народното събрание ген. Константин Попов. Самият начин, по-който се взема това решение за F-16, след появата на една група втора и трета ръка американски чиновници и телефонен разговор, е самоунизяващ за страната ни. Това е решение със стратегически характер, което преди седмици бе обявено като възможно за края на 2019 година. Сега то беше претупано по грозен за България начин. При така създадената практика, ако Борисов се срещне с Тръмп, очаквам да си купим и подводници. И нещо лично: Красимире, не съучаствай с целия си екип в национално предателство. Етикетът „предател“ ще те съпътства през целия ти живот”. Припомняме, че Румен Петков и Георги Първанов подписаха споразумение за сътрудничество с путиновата партия \"Единна Русия\", а от години по необявени официално причини Румен Петком има проблеми с получаването на американска виза.", "date": "2018.12.22", "title": "Прокремълското АБВ се активира: Изборът на самолетите F-16 е национално предателство"}
{"url": "https://www.faktor.bg/bg/articles/novini/svyat/chetiristrannata-sreshta-na-visoko-ravnishte-mezhdu-balgariya-gartsiya-rumaniya-i-sarbiya", "text": "Варненската четворка се среща отново днес, този път в Белград. Балканските лидери ще обсъждат напредъка на пътните проекти и инфраструктурата в региона. Четиристранната среща на високо равнище е между България, Гърция, Румъния и Сърбия. Те разговаряха и във Варна в началото на октомври миналата година. Тогава в морската столица се събраха премиерите на България, Гърция и Румъния, както и сръбският президент Александър Вучич.  Този път се очаква в разговорите да участва и канцлерът на Австрия Себастиян Курц, който ръководи австрийското председателство. Бойко Борисов, Алексис Ципрас, Виорика Дънчила и Александър Вучич ще обсъдят общите проекти в сферите на транспорта, инфраструктурата и енергетиката, развитието на икономическото сътрудничество, укрепването на регионалната стабилност и подкрепата за интеграцията на държавите в региона.", "date": "2018.12.22", "title": "Четиристранната среща на високо равнище между България, Гърция, Румъния и Сърбия"}
{"url": "https://www.faktor.bg/bg/articles/novini/balgariya/golyamoto-patuvane-prodalzhava-ochakva-se-zasilen-trafik", "text": "Голямото пътуване продължава. Хиляди автомобили напуснаха столицата още в петък. Очаква се за Коледа около 260 000 автомобила на тръгнат на път. Трафикът ще бъде интензивен. Най-натоварено ще бъде движението по магистралите „Тракия”, „Хемус” и „Струма”. От Пътната агенция обещаха, че през следващите дни ремонти няма да има, за да не се затруднява допълнително придвижването.  Пътна полиция създава специална организация на движението, която да подпомага извеждането на трафика от големите градове. Върви и специализирана полицейска операция на територията на цялата страна, която ще следи за неправоспособни водачи. Предвидени са повече техника за контрол над скоростта и повече патрули по пътищата. От 9.00 до 14.00 часа днес ще бъде ограничено движението на камиони над 12 тона по републиканската пътна мрежа.  БДЖ е осигурило над 15 000 допълнителни места във влаковете в най-натоварените посоки - от София към Варна, Бургас, Русе, Стара Загора, Благоевград. Хиляди пътуващи са готови да посрещнат и автогарите и аерогарите в страната.", "date": "2018.12.22", "title": "Голямото пътуване продължава, очаква се засилен трафик"}
{"url": "https://www.faktor.bg/bg/articles/novini/balgariya/ts-tsvetanov-neka-se-zapitame-zashto-prezidentat-radev-tolkova-nastoyavashe-za-gripen", "text": "\"Промяната в НПК за така наречения \"тен арест\" става задължителна за всички държави-членки на ЕС след терористичния акт в Париж. Всяка една държава трябва да изпълни ангажимента си. Това, което направи работната група и парламентът е да изберем максимално най-либералния подход, за да бъде съотносим към националното законодателство. В европейската директива дори се предвижда ограничаване на адвокатската защщита, при нас няма такова нещо. От самото начало задържаното лице има възможност да се възползва от правна защита. А що се отнася до информирането на най-близкия кръг: ако имаме дете, съпричастно към терористичен акт, ако някой от родителите го е включил в схема за наркотици-какъв е проблема да се възпрепятства информация в случая\", коментира пред бТВ заместник-председателят на ГЕРБ и председател на парламентарната група на партията Цветан Цветанов. Той уточни, че става дума само за тежки престъпления. \"Всичко, което правим е, за да защитим българските граждани и сигурността на държавата. Човешките права не се нарушават\", категоричен беше Цветанов и обясни, че мнозинството няма да се съобрази с ветото на президента. \"От 2016 година има работна група, имаше дебати, имаше коментари, това вето не кореспондира с материята\", добави той. \"Все още не сме приели законодателна промяна за така наречената \"гражданска конфискация\", има работна група, правна комисия ще прецени и ще внесе предложението в пленарна зала. Убеден съм, че това, което ще приемем ще бъде в интерес на обществото\", каза Цветанов. По думите му, общинските съветници са изключени от обсега на антикорупционния закон, защото те декларира конфликт на интереси и текстовете ще бъдат тепърва коментирани. \"Решението за изтребителите за българската армия е експертно, предстои съгласувателна процедура и в началото на януари дебатът ще бъде приключен в НС. Изборът за Ф-16 е най-доброто от стратегическа гледна точка и от гледна точка на националната сигурност\", заяви Цветанов и припомни, че президентът Радев на практика е взел еднолично решение по време на служебното правителство в полза на \"Грипен\". \"Ф-16 е на въоръжение в почти всички държави-членки на НАТО и е съвместим за съвместни операции със съюзниците ни\", каза още Цветанов и добави: \"Нека се запитаме защо президентът Радев толкова настояваше за Грипен. Припомням, че в Чехия, в Словакия имаше съмнения за корупция при сделки с Грипен и там имаше протести дори, а сега се довършва сделка за Ф-16\". \"Приемам изводите, направени от Ахмед Доган, но за мен по-важно е това, че страната не се нуждае от предсрочни изори. Убеден съм, че само стабилно мнозинство и правителство и разумни депутати, които подкрепят добрите политики ще помогнат да се справим с предизвикателствата\".", "date": "2018.12.22", "title": "Ц. Цветанов: Нека се запитаме защо президентът Радев толкова настояваше за \"Грипен\"?"}
{"url": "https://www.faktor.bg/bg/articles/novini/svyat/ogromni-valni-zalyaha-kraybrezhnite-zoni-na-havana", "text": "Огромни вълни заляха крайбрежните зони на кубинската столица.  Улиците в историческата част на града се превърнаха в реки.  Жителите на Хавана приеха спокойно изпитанието, като преместиха вещите си в домовете си нависоко, докато изчакваха водата да се оттече.", "date": "2018.12.22", "title": "Огромни вълни заляха крайбрежните зони на Хавана"}
{"url": "https://www.faktor.bg/bg/articles/novini/svyat/poredna-nosht-na-protesti-v-ungariya", "text": "В Унгария - нови протести срещу промените в законодателството, приети от управляващите в последните дни. Шествието премина мирно и завърши пред президентството в Будапеща. недоволството към държавния глава Янош Адер предизвика факта, че през изминалата седмица той обнародва спорните закони свързани с работното време и със създаването на нови съдилища. За поредна вечер хиляди унгарци преминаха през центъра на Будапеща със знамена и призиви за отмяна на закона, станал известен като \"робски\". Той увеличава часовете извънреден труд от 250 на 400 и удължава на три години срока, за който работодателят е длъжен да ги плати на работниците си. Протестът снощи беше организиран от сатиричната политическа партия, наречена \"Куче с две опашки\" - известна с тактиката си да критикува политики на управляващите с хумористични кампании. В четвъртък президентът подписа законите с аргумента, че не са заплаха за правата на работници, отговаря на конституцията и на европейските стандарти. Същия ден говорителят на унгарското правителство Золтан Ковач увери, че управляващите нямат планове да променят разпоредбите, които предизвикаха недоволството. определи портестите като политически и организирани от групи, подкрепяни от финансиста Джордж Сорос. Премиерът Виктор Орбан също защити реформата на трудовото законодателство като \"добър\" закон \"за желаещите да печелят повече\", а по думите му \"лъжите на опозоционерите са \"безгранични\". Протестите от последните седмици са рядък пример за обединяване на разпокъсаните опозиционни партии в Унгария и различни групи недоволни срещу премиера Виктор Орбан, който е на власт от 2010 година.", "date": "2018.12.22", "title": "Поредна нощ на протести в Унгария"}
{"url": "https://www.faktor.bg/bg/articles/novini/balgariya/tsveta-karayancheva-za-prezidenta-radev-kogato-govorish-bez-dialog-e-po-lesno", "text": "\"Президентът Радев винаги е поканен в парламента, но той не се възползва от това\", заяви пред БНТ председателят на парламента Цвета Караянчева. \"Динамика\" е думата на годината, заради бурните парламентарни дебати и успешното Българско европредседателство\", заяви Караянчева. Като едно от най-големите предизвикателства на изминалата година тя определи протеста на майките на деца с увреждания. Като грешка на управляващите тя определи недостатъчно добрата комуникация с гражданите, като за пример тя посочи казуса със застраховките и обезщетенията при пострадали при катастрофи, данъците върху старите автомобили. \"Няма практика парламентът да разпределя бюджетния излишък\", заяви Цвета Караянчева. \"Всеки месец има вето на президента и това е негово право, но липсва диалогът с народните представители\", каза парламентарният шеф.  По думите ѝ липсата на диалог създава усещане за конфликт между институциите, като тя е поканила президента Радев в парламента, макар че според нея няма нужда да го прави, защото вратите за него са винаги отворени. \"Премиерът Борисов винаги се е явявал в Народното събрание, когато е бил призоваван\", заяви Караянчева. \"В случай, че ГЕРБ получи по-малко евродепутати от БСП на евроизборите догодина, това няма да означава предсрочни избори, но е малко вероятен сценарий\", прогнозира тя.", "date": "2018.12.22", "title": "Цвета Караянчева за президента Радев: Когато говориш без диалог, е по-лесно"}
{"url": "https://www.faktor.bg/bg/articles/novini/svyat/shte-ima-li-zhalta-koleda-i-nova-godina-vav-frantsiya", "text": "Предстои шеста поредна събота на протест на жълтите жилетки във Франция. Отстъпките, които бяха обявени от президента Еманюел Макрон, вече са гласувани, но въпреки това протестите продължават. В движението на жълтите жилетки има вътрешни течения, те протестират и са на улицата поради различни причини. Сред тях има крайно леви и крайно десни, социологическите проучвания показват, че те печелят дивиденти от това движение, предаде кореспондентът на bTV в Париж. Свидетели сме на един нов социален феномен във Франция, който не напомня нищо познато до този момент. Сред тези мирно протестиращи жълти жилетки са най-ниските социални слоеве, хора, на които ежедневието е много трудно. Те много често не излизат от домовете си и градовете си, на през последните шест седмици прекарват времето си заедно и се превръщат в общност. Те блокират пътни артерии, идват в Париж и протестират – това е техният социален живот и те не желаят той да спира, дори са готови да прекарат „жълта” Коледа и Нова година на улицата.", "date": "2018.12.22", "title": "Ще има ли \"жълта\" Коледа и Нова година във Франция"}
{"url": "https://www.faktor.bg/bg/articles/novini/svyat/amerikanskoto-pravitelstvo-chastichno-sprya-rabota", "text": "Частичното затваряне на федералните служби в САЩ започна в полунощ местно време, след като демократите и републиканците не успяха да се споразумеят за финансиране на правителството заради искането на президента Тръмп в законопроекта да бъдат предвидени и 5 млрд. долара за изграждане на стената по границата с Мексико, предаде ДПА. Затварят врати около четвърт от правителствените служби, включващи девет агенции и стотици хиляди федерални служители. Много от тях ще трябва да ходят на работа без заплащане, а други ще бъдат пратени в неплатен отпуск точно преди Коледа. Сенатът и Камарата на представителите се разпуснаха късно снощи след часове на безплодни преговори за постигане на някакъв компромис. Очаква се и двете камари да се съберат отново тази вечер с надеждата да се намери бърз изход и да се предотврати прерастването на затварянето в многодневна криза. Президентът Тръмп обаче предсказа вчера, че затварянето може да продължи \"много, много дълго\" за разлика от друг път.", "date": "2018.12.22", "title": "Американското правителство частично спря работа"}
{"url": "https://www.faktor.bg/bg/articles/novini/balgariya/otkrivat-ski-sezona-v-chepelare-s-bezplaten-lift", "text": "На 22 декември за всички любители на зимните спортове и снежната планина ще отвори врати ски зона Мечи чал. През целия ден гостите на Чепеларе, ще могат да използват лифта безплатно и да се насладят максимално, на чудесните условия за ски и сноуборд по пистите. От Община Чепеларе и Сдружението на хотелиерите, ресторантьорите и търговците в града ще посрещат всички гости на ски център Мечи чал с много добро настроение, топъл чай, забавни игри и томбола с чудесни награди, а в следобедните часове канят всички на чаша вино по случай откриването на сезона на площад Олимпийски. По-малко от 2 седмици след като в Пампорово беше даден официален старт на сезона, в курорта вече работят 7 писти, включително и към ски център Стойките, а до 21.12 всички лифт карти и билети ще бъдат на промоционална цена. За трета поредна година ски зони Пампорово и Мечи чал ще работят заедно с една обща лифт карта, а връзката помежду центровете се осъществява посредством безплатни ски бусове по график. Това е едно от предимствата на Пампорово-Мечи чал, което дава много голям избор и възможности за туристите. През сезона предстоят много интересни и разнообразни събития в курорта, а основният акцент в календара е домакинството на конгреса на „Интерски“ в средата на месец март, когато в Пампорово ще гостуват и ще обменят опит над 1000 от най-добрите ски и сноуборд инструктори в цял свят.", "date": "2018.12.22", "title": "Откриват ски сезона в Чепеларе с безплатен лифт"}
{"url": "https://www.faktor.bg/bg/articles/novini/svyat/komandosi-shturmuvaha-korab-pohiten-ot-migranti", "text": "Командоси от британските военноморски сили щурмуваха тази нощ италианския товарен кораб \"Гранде тема\", похитен от неголяма група мигранти, успели да проникнал незабелязано на борда му на път за Великобритания. Контролът над кораба е възстановен, няма ранени при операцията, проведена край югоизточните брегове на страната, близо до устието на река Темза. В нея са участвали 25 командоси от отряда \"Хикс\", които били докарани с хеликоптер до брега в графство Кент, в близост до който плавал корабът. Четиримата похитители са задържани според британските имиграционни закони, а корабът е отведен на безопасно място в пристанище Тилбъри, съобщи британската полиция. Според телевизия \"Скайнюз\", която се позовава на представител на транспортната компания \"Грималди груп\" - собственик на кораба, смята се, че четиримата са се качили на кораба в Нигерия и са наредили на капитана и екипажа да ги откарат до британския бряг, като ги заплашили с метални тояги. Вероятно те искали да скочат от борда и да доплуват до брега. Eкипажът успял да се скрие и да се заключи, изолирайки се от нападателите за по-сигурно. Полицията съобщи, че не смята инцидента за свързан с пиратство или с тероризъм. У мигрантите нямало друго оръжие, освен сопите. Бреговата охрана разбрала, че на кораба се случва нещо нередно, когато той започнал да се движи в кръг край брега близо до град Маргейт, пише БТА. Според вестник \"Сън\" лично премиерът Тереза Мей дала разрешение за операцията, след като в продължение на 12 часа обстановката на кораба не се променила към по-добро и след като спецслужбите успели да изяснят положението на борда.", "date": "2018.12.22", "title": "Командоси щурмуваха кораб, похитен от мигранти"}
{"url": "https://www.faktor.bg/bg/articles/novini/balgariya/temperaturite-nad-nulata-dnes", "text": "Максималните температури ще са предимно между 3 и 8 градуса, малко по-ниски на места по поречието на Дунав. В планините ще е подходящо за туризъм. Ще бъде предимно слънчево, но ще е ветровито. Ще духа умерен, по високите и открити части - до силен вятър от запад-северозапад.  Максималната температура на височина 1200 метра ще е около 6 градуса, на 2000 метра - 0 градуса, съобщават от НИМХ.", "date": "2018.12.22", "title": "Температурите над нулата днес"}
{"url": "https://www.faktor.bg/bg/articles/novini/balgariya/zaradi-mrasniya-vazduh-bufernite-parkingi-na-metroto-shte-badat-bezplatni", "text": "Буферните паркинги на метрото ще бъдат безплатни за всички, които оставят колите си и използват градския транспорт. Това съобщиха от пресцентъра на Столична община. Мярката се налага заради регистрираните превишения два пъти над среднодневната норма на фините прахови частици, както и прогноза за продължаващо безветрие и ниски температури, които са предпоставка за температурна инверсия. Призовават се гражданите, които имат възможност да не използват личните си автомобили, а тези, които се отопляват на твърдо гориво, при възможност да преминат на алтернативно отопление.", "date": "2018.12.22", "title": "Заради мръсния въздух: Буферните паркинги на метрото ще бъдат безплатни"}
{"url": "https://www.faktor.bg/bg/articles/novini/svyat/dvama-sa-zadarzhani-za-poletite-na-dronove-nad-letishte-getuik", "text": "Двама души са задържани за \"криминално използване на дронове\", довело до парализиране на лондонското летище \"Гетуик\" през последните два дни. Летището – второто най-натоварено във Великобритания, бе частично отворено вчера сутрин след принудително затваряне за 36 часа, което провали коледните планове на над 100 000 пътници. Очакваше се през деня да бъдат обслужени 700 авиорейса, но снощи администрацията отново закри пистата и цялото летателно пространство след съобщения за нова поява на дрон над тях. 20 полицейски отряда участваха в търсенето на извършителите, управляващи дистанционно безпилотните самолетчета, съобщи Ройтерс. Хиляди пътници са блокирани в Лондон и на други летища в Европа В момента летището е отворено, но по преценка на ръководство ще са необходими няколко дни за възстановяване на пълноценната му работа. В съобщението на полицията се казва още, че разследването на случая продължава, а двамата са задържани в графство Съсекс. Добавя се, че се използват \"серия от тактически средства\", за да се предотвратят нови набези на дронове.", "date": "2018.12.22", "title": "Двама са задържани за полетите на дронове над летище \"Гетуик\""}
