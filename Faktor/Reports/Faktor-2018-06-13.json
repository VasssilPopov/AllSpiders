{"url": "https://www.faktor.bg/bg/articles/novini/svyat/premierat-na-gruziya-podade-ostavka", "text": "Грузинският министър-председател Гиорги Квирикашвили подаде днес оставка заради разногласия с лидера на управляващата партия Бидзина Иванишвили, който е бивш премиер и най-богатият човек в Грузия, съобщават местни медии, цитирани от световните осведомителни агенции. \"Реших да се оттегля като министър-председател на Грузия\", каза Квирикашвили, който заемаше поста от 30 декември 2015 г. \"Имахме някои разногласия с лидера на управляващата партия\", заяви той. \"Мисля, че сега идва момент, когато лидерът на партията би трябвало да получи възможност да попълни нов кабинет\", каза Квирикашвили в изявление по телевизията.", "date": "2018.06.13", "title": "Премиерът на Грузия подаде оставка"}
{"url": "https://www.faktor.bg/bg/articles/novini/svyat/gi-rapay-tryabva-da-se-opasyavame-ot-namesa-na-rusiya-v-belgiyskite-izbori", "text": "Ги Рапай, председател на белгийския Комитет за контрол върху разузнаването очаква намеса на Русия в местните избори през тази есен и в парламентарните избори през 2019 година Рапай, изрази надежда, че белгийските спецслужби ще успеят да се справят с възможна чуждестранна намеса, особено руска, цитира Le Vif. Ги Рапай не е потвърдил, разполага ли с информация за това дали Русия финансира крайно десните партии.", "date": "2018.06.13", "title": "Белгия очаква Русия да се намеси в изборите и"}
{"url": "https://www.faktor.bg/bg/articles/novini/svyat/tereza-mey-shte-nastoyava-za-zasilvane-na-sanktsiite-sreshtu-rusiya", "text": "Британската министър-председателка Тереза Мей каза днес, че ще настоява за засилване на санкциите срещу Русия на среща на върха на Европейския съюз по-късно този месец, предаде Ройтерс. \"Ще настоявам да запазим санкциите срещу Русия\", заяви Мей пред парламента. \"Всъщност мисля, че има някои области, в които би трябвало да засилим режима на санкциите\", каза тя. Отношенията между Великобритания и Русия сериозно се влошиха по-рано тази година след отравянето на бившия руски шпионин Сергей Скрипал в английския град Солсбъри, за което Лондон обвини Москва, пише БТА.", "date": "2018.06.13", "title": "Тереза Мей ще настоява за засилване на санкциите срещу Русия"}
{"url": "https://www.faktor.bg/bg/articles/novini/svyat/zoran-zaev-iska-referendum-za-imeto-na-makedoniya", "text": "\"Имаме задължение да дадем възможност на гражданите на Македония да използват демократичните си права и да получат шанс да изкажат своето мнение по отношение на договора за разрешаване на спора за името\", заяви премиерът на Македония Зоран Заев, цитиран от пресслужбата на македонското правителство. В съобщението се посочва, че на срещата с лидера на опозиционната ВМРО-ДПМНЕ Заев е направил предложение политическите субекти да се обединят около идеята за референдум и заради националните приоритети на Република Македония за членство в ЕС и НАТО. Президентът Георге Иванов е категорично против споразумението с Гърция за името. Припомняме, че във вторник премиерът на Македония Зоран Заев на пресконференция заяви, че Скопие и Атина са стигнали до решение на проблема. По негови думи, името на страната - Република Северна Македония – ще има превод на всички езици. Спорът между Македония и Гърция относно името на бившата югославска република, което съвпада с името на северния гръцки район, продължи около четвърт век.", "date": "2018.06.13", "title": "Зоран Заев иска референдум за името на Македония"}
{"url": "https://www.faktor.bg/bg/articles/novini/svyat/holandskiyat-premier-balgariya-i-rumaniya-ne-sa-izpalnili-vsichki-kriterii-za-shengen", "text": "\"Приветстваме свършеното досега от България и Румъния във връзка с присъединяването им към Шенгенското пространство, но те все още не са изпълнили всички критерии, за да станат пълноправни членове\", заяви в Страсбург премиерът на Холандия Марк Рюте по време на дебат в Европейския парламент за бъдещето на ЕС.  Холандия е от една от страните в ЕС, които все още са против приемането на България и Румъния в Шенген. \"България и Румъния трябва да изпълнят няколко условия, произтичащи от присъединяването им към ЕС и които са дефинирани в Механизма за сътрудничество и проверка. Корупцията е един от критериите. И в това отношение договорките са си договорки и трябва да ги спазваме. Не може да имаме страни в Шенген, които не са изпълнили всички критерии\", каза още той.", "date": "2018.06.13", "title": "Холандският премиер: България и Румъния не са изпълнили всички критерии за Шенген"}
{"url": "https://www.faktor.bg/bg/articles/novini/balgariya/v-chetvartak-okolo-2000-avtobusa-v-tsyalata-strana-nyama-da-tragnat-na-pat", "text": "Превозвачите отново на протест. Утре, за час и половина по обяд, около 2000 автобуса в цялата страна няма да тръгнат на път. Поводът за недоволството този път е готвения закон за Автомобилната камара. Те не разбират защо се налага да се прехвърлят правомощия от държавната Автомобилна инспекция на браншовата камара, която тепърва предстои да се създава. БСП обявиха, че законът е лобистки. В отговор от ГЕРБ обясниха, че както и до сега лицензирането на превозвачите, ще минава през транспортното министерство. А Автомобилната камара се създавала, за да може по-лесно да се отстояват  правата на превозвачите.", "date": "2018.06.13", "title": "В четвъртък около 2000 автобуса в цялата страна няма да тръгнат на път"}
{"url": "https://www.faktor.bg/bg/articles/novini/svyat/dramata-v-skopie-stana-palna-prezidentat-georgi-ivanov-okonchatelno-otkaza-da-podpishe-dogovora-za-novoto-ime-na-makedoniya", "text": "Президентът на Македония Георги Иванов излезе с обръщение към обществеността, в което беше категоричен, че няма никакво намерение да подписва постигнатия между Скопие и Атина договор за разрешаване на спора за името, предава скопският телевизионен канал „Нова ТВ“. „Текстът на споразумението е поразителен за Македония, не се сменя само конституционното име, но и преамбюла на Конституция и всички членове, в които се споменава името“, заяви Иванов. Според неговите думи, Гърция е успяла да постигне максимума от исканията си. „Това, което направи с македонците в Гърция, сега иска да го направи и с македонците в Македония. Всичко свято за Македония е погазено. Правото на неродените да бъдат македонци е отнето“, продължи държавният глава. Иванов изтъкна още, че „ЕС и НАТО не могат да бъдат алиби за този вреден договор“. „Този договор не обединява обществото, а го поляризира допълнително. ЩЕ се съглася на решение, което няма да нарушава достойнството на македонския народ и гражданите на Република Македония“, категоричен е македонският президент. Иванов призова македонците да не се плашат. „Позицията ми е окончателна и няма да ме разколебаят с никакви притискания, заплахи и закани. Няма да подпиша такъв вреден текст на договора“ – с тези думи държавният глава завърши изявлението си.  Премиерът Зоран Заев и министърът на външните работи Николай Димитров, днес проведоха среща с президента Георге Иванов, на която представиха договора за решение на спора между Република Гърция и Република Македония. Както се посочва в съобщение от правителствената пресслужба, премиерът Заев и външният министър Димитров са имали конструктивен опит за представяне и обсъждане на съдържанието на договора, но президентът Иванов е прекъснал и напуснал заседанието и е отказал да говори за ползите от този исторически договор за македонското бъдеще. Президентът Иванов напуска въпросната срещата след две минути.", "date": "2018.06.13", "title": "Драмата в Скопие стана пълна: Президентът Георги Иванов окончателно отказа да подпише договора за новото име на Македония!"}
{"url": "https://www.faktor.bg/bg/articles/novini/svyat/krim-ostana-bez-tok", "text": "В някои райони на Крим има срив в електрическата мрежа, съобщават световните медии. Без ток е целият полуостров. Проблеми има и в Севастопол и Симферопол. В Севастопол не работят банки и банкомати, затруднени са мобилните връзки. Множество жилища и търговски центрове са без електричество. Министерството на енергетиката на Руската федерация разследва аварията и се опитва да възстанови захранването, отбелязва БНТ.", "date": "2018.06.13", "title": "Крим остана без ток"}
{"url": "https://www.faktor.bg/bg/articles/novini/balgariya/borisov-ima-narodi-koito-se-hvalyat-kak-sa-pokorili-drugi-narodi-a-nie-se-gordeem-kak-sme-spasili-hora", "text": "Има народи, които се хвалят как са покорили други народи, а ние се гордеем как сме спасили хора. Това каза премиерът Бойко Борисов на среща с представители на българската общност в концертната зала \"Ихалха-тарбут\" в Тел Авив. По думите му, когато българи дойдат в Израел, знаят, че няколко хиляди души са действително техни сънародници. Борисов добави, че спасяването на евреите в България е било отдавна, но трябва да се пази паметта на следващите поколения, за да не се допуска никога повече да се повтарят подобни събития, както и да се държат двата народа заедно и да си помагат. Борисов изтъкна, че днес е провел много ползотворни срещи в Израел. Той допълни, че освен спасените над 50 000 български евреи, архивите доказват, че българските консули в Европа са дали визи на още над 20 000 евреи, за да могат да се спасят от нацисткия режим. И затова народите на България и Израел са много близки, изтъкна той. Столичният кмет Йорданка Фандъкова благодари на всички, които са работели, за да има може в София и Тел Авив да има паметници близнаци по повод 75-ата годишнина от спасяването на българските евреи, предаде БТА.", "date": "2018.06.13", "title": "Борисов: Има народи, които се хвалят как са покорили други народи, а ние се гордеем как сме спасили хора"}
{"url": "https://www.faktor.bg/bg/articles/novini/balgariya/opasno-vreme-i-oranzhev-kod-za-devet-oblasti-v-stranata-za-utre", "text": "Оранжев код за обилни валежи с гръмотевици е в сила за 9 области от страната за 14 юни. Това сочи справка на сайта на Националния институт по метеорология и хидрология (НИМХ) при БАН.  Оранжевият код е в сила за областите - Видин, Монтана, Враца, София-област, София-град, Перник, Кюстендил, Благоевград, Пазарджик. В тези райони ще има краткотрайни, временно интензивни валежи, придружени с гръмотевична дейност и силни пориви на вятъра, на места ще има и градушки. Очакваните количества на валежите са около 30-50 л/ кв.м, в планинските райони и повече.  Жълт код за същите явления е обявен в 4 области – Плевен, Ловеч, Пловдив и Смолян. В тези области ще има краткотрайни, временно интензивни валежи, придружени с гръмотевична дейност, има условия за градушки. Очакваните количества на валежите са около 20-35 л/кв.м.", "date": "2018.06.13", "title": "Опасно време и оранжев код за девет области в страната за утре"}
{"url": "https://www.faktor.bg/bg/articles/valeri-simeono-namekna-za-ostavka-ako-angelkova-prodalzhava-da-me-sabotira-ne-vizhdam-smisal-da-pravya-kakvoto-i-da-bilo", "text": "Вицепремиерът Валери Симеонов намекна за оставка заради разногласията с министъра на туризма Николина Ангелкова.  Това стана след като законът за шума, който предлага, мина през икономическата комисия. Като контрареакция на закона му обаче туристическото ведомство предлага с други норми от санкциите на закона за шума да отпаднат националните курорти. Пред медиите Симеонов директно сподели, че Ангелкова го саботира и намекна, че до октомври, когато ще се обсъждат нейните идеи за защита на шума по курортите можел и да не е на този пост.  \"Ако саботажът продължава, не виждам смисъл да правя каквото и да било\", каза Симеонов. Изказването му идва в момент, в който премиерът Бойко Борисов е на официално посещение в Израел.  Все още не е ясно дали Симеонов е уведомил министър-председателя за реакцията си. Министерството на туризма иска да се извадят от обхвата на закона \"Симеонов\" за шума националните курорти. Ведомството щяло да регулира шума със специална наредба. Румен Гечев от БСП попита дали европейската практика регулира шума и дейността в националните курорти. Червените са за тишината. \"Ние сме да има ред и правила\", посочи социалистът Христо Проданов.  В крайна сметка законът за шума мина в икономическата комисия с 13 гласа \"за\" и един \"въздържал се\". За проекта на Ангелкова Симеонов обясни, че изцяло е срещу неговите действия. \"Това е все едно да кажеш, че законът за движение по пътищата и улиците не важи за магистралите\", подчерта Валери Симеонов по повод искането на туристическото ведомство за националните курорти.  Симеонов смята, че Ангелкова го саботирала в интерес на \"една шепа почти олигарси от туризма, които са пуснали пипала в политическите среди\".", "date": "2018.06.13", "title": "Валери Симеоно намекна за оставка: Ако Ангелкова продължава да ме съботира, не виждам смисъл да правя каквото и да било"}
{"url": "https://www.faktor.bg/bg/articles/zadarzhaha-za-dlazhnostni-prestapleniya-obshtinska-savetnichka-v-lovech", "text": "Общинската съветничка в Ловеч Йовка Тодорова е задържана за длъжностно престъпление в качеството й на служител в Бюрото по труда. В Окръжната прокуратура в Ловеч е образувано досъдебно производство за това, че „длъжностно лице от Дирекция „Бюро по труда” – Ловеч, за период от една година не е изпълнило служебните си задължения във връзка с дейност по предоставяне на безвъзмездна финансова помощ от Агенцията по заетостта с цел да набави за другиго имотна облага и от това са настъпили значителни вредни последици в размер на 117 300 лв. за Агенцията по заетостта”, се казва в прессъобщение на държавното обвинение, посочва \"Дарик\". В него пише още, че „неизпълнението на служебните задължения се изразява в извършване на рекламна дейност чрез насочване на кандидати за обучение към конкретна фирма, в неотразяване на констатации за извършени проверки, некоректно попълване с необходимите реквизити на констативни протоколи за присъствие на обучаеми лица при извършване проверки на място, неизвършване на контролни проверки, съгласно план-график. В резултат на тази дейност е получена облага за фирмата, която е извършвала обучението, под формата на ваучери на значителна стойност”. В местния парламент Йовка Тодорова, която е от квотата на ГЕРБ,  е член на две комисии – по общинска собственост, устройство на територията, комунални дейности, екология и транспорт и на комисията за децата, младежта, спорта и неправителствените организации. 40-годишната Йовка Тодорова е задържана за 72 часа.", "date": "2018.06.13", "title": "Задържаха за длъжностни престъпления общинска съветничка в Ловеч"}
{"url": "https://www.faktor.bg/bg/articles/zhelyo-bochev-se-oplaka-bnb-veche-mesets-malchi-koy-dava-parite-na-inerkom-za-chez", "text": "БНБ вече месец отказва да предостави информация кои български банки са заявили интерес към финансирането на сделката по придобиване на активите на ЧЕЗ в България от фирмата \"Инерком\". Това обяви от парламентарната трибуна депутатът от БСП Жельо Бойчев. Депутатът бе председател на специално създадената в Народното събрание комисия, която трябваше да проучи сделката с бизнесдамата от Пазарджик. Той не за първи път коментира, че така и не е станало ясно в комисията как ще бъде финансирана сделката на Гинка Върбакова с чешката компания. Докладът на временната комисия е готов още от 17 май, а в него парламентът настоява БНБ да предостави информация за поетите финансови ангажименти от български банки по сделката с \"Инерком България\" за придобиването на активите на ЧЕЗ в страната. „Мина почти месец и това решение на Народното събрание не се изпълнява. Ние република на българските граждани ли сме или република на българските банки“, възмути се Бойчев.", "date": "2018.06.13", "title": "Жельо Бочев се оплака: БНБ вече месец мълчи кой дава парите на \"Инерком\" за ЧЕЗ"}
{"url": "https://www.faktor.bg/bg/articles/donald-tramp-kam-robart-de-niro-piyanitso-sabudi-se", "text": "Пияницо, събуди се! Това написа президентът на САЩ Доналд Тръмп в Twitter. С тези думи американският държавен глава отговори на актьора Робърт де Ниро. Носителят на няколко Оскара за най-добър актьор по време връчването на наградите за постижения в театъра и музиката \"Тони\" в Ню Йорк преди два дни отправи нецензурни реплики към стопанина на Белия дом. Звездата от култовия филм \"Шофьор на такси\", след като отличи певеца Брус Спрингстийн, заяви: \"Тръмп да го д*ха\". Изказването бе посрещнато с одобрителни възгласи и аплодисменти от присъстващите на церемонията в Ню Йорк продуценти и хора на изкуството. Първото връчване на \"Тони\" е било през 1947 г. Тя се връчва за постижения в театъра и музиката. \"Гледах изявата на артиста. Той не бе в трезво състояние. Пияницо, събуди се!\", написа веднага Тръмп в системата за микроблогове. \"Де Ниро е актьор с много нисък коефициент на интелигентност\", допълни президентът. Звездата от \"Шофьор на такси\" и други знакови филми е отявлен противник на сегашния президент. Актьорът малко след избирането на 45-ия държавен глава на САЩ през 2016 г. нарече Тръмп национална катастрофа, припомня Би Би Си.", "date": "2018.06.13", "title": "Доналд Тръмп към Робърт де Ниро: Пияницо, събуди се!"}
{"url": "https://www.faktor.bg/bg/articles/hristo-stoichkov-vnuchkata-e-kupata-koyato-vdigam-sega", "text": "\"Няма как да бъдем на Световното, не сме заслужили, на каква основа да сме там, били сме Швеция и Холандия, но какво от това, да престижно е, но във важния мач срещу Беларус губим. Това ти е възловия мач. Не искам да ме командват, този ще играе, този няма да играе, нека се трудят, не искам да съм там. Ще се радвам, ако някой вземе Златната топка, когато играех, исках да стана Футболист на годината, за да изпреваря Христо Бонев, бил съм Спортист на годината, пет пъти Футболист на годината. След мен са двамата Петрови - Стилиян и Мартин, и Бербатов\",  заяви Христо Стоичков в интервю за Нова те, в което говори за успехите си във футбола, за това, което го радва в момента, за нещата в спорта, като не пропусна да каже и кой ще е новият световен шампион.  „Аржентина ще е световен шампион, а Франция ще е на финал. Това е последната голяма възможност на Меси, желая му го от сърце“, заяви Христо Стоичков. \"Внучката ми Мия, ме прави много щастлив, на този етап по-голямо от това щастие няма, това ми е купата, която вдигам сега всеки ден, ако кажа, че по 20 часа съм с нея, няма да повярвате. Със спорт 100 % ще се занимава, няма да е футбол\", призна той. \"Страхотно, голям и красив град е Париж, но два пъти падна в българските крака, 1993 година, когато с великолепна игра се класирахме за Световното първенство с двата гола на Емил Костадинов. В Париж спечелих Златната топка. Няма да има такова преживяване. Ония Мондиал също. Преживяването е нещо страхотно, погледвах жена ми, погледвах Йохан Кройф.На най-високото стъпало, да си тръгнал от една малка България, няма как да се опише и обясни\", обясни. \"Имахме този шанс през 1993 година, това поколение на нашите футболисти, играехме на запад, елиминирахме Франция, направиха промени, след това станаха световни шампиони, елиминирахме Германия, направиха промени и станаха европейски шампиони през 1996 година. Ние не може да си направим изводи, ние сме от днес за днес, нямаме стратегия за нашия спорт, днес излизаме трябва да победим с 3:0, утре какво ще стане не знаем, много са проблемите, няма основа, ще изкараме един спортист, двама, не можем да се класираме на голям форум, детско-юношеският футбол го няма, чакаме медали от борбата, от волейбола, но имаме една зала, в гимнастиката имаме успехи, но там са Илиана Раева, Мария Петрова, всички треньори в екипа на Раева се трудят страхотно\", коментира още Стоичков. \"Христо Стоичков е един, на техния стадион няма да се роди такъв, говоря за тези с другия екип. Преди 1990 година имаше много ред и дисциплина, имаше казарма, имаше училища, спортни училища, сега няма дисциплина в училище, държавата ни се закрива, затова няма спорт\". Той получи специално послание от Жоел Киню, който не  отсъди дузпа за игра с ръка на Костакурта по време на полуфинала между Италия и България по време на САЩ 1994. \"Това е част от човешката природа, всеки има своята философия, това е въпрос на лично възприятие на нещата, тази продължителна злопаметност не е добра. Стоичков е институция не само в България, но и в света, трябва да приемеш решенията на хората, грешките са част от играта\", заяви Киню.", "date": "2018.06.13", "title": "Христо Стоичков: Внучката е купата, която вдигам сега"}
{"url": "https://www.faktor.bg/bg/articles/la-roha-bez-trenyor-v-rusiya", "text": "Хулен Лопетеги вече не е треньор на националния отбор по футбол на Испания. 51-годишният специалист е уволнен от поста само два дни преди първия мач на Ла Роха на световното първенство срещу Португалия, съобщи bTV. Причината - вчера от \"Реал\" Мадрид обявиха Лопетеги за новия треньор на тима.   Лидерите на Испания опитали да го защитят, но дори тяхната намеса не променила решението на местната федерация.   Испанските медии твърдят, че президентът на испанската централа Луис Рубиалес се почувствал предаден от Лопетеги, който застана начело на Ла Фурия преди по-малко от две години. Именно президентът на испанския футбол бе най-големият застъпник на баския специалист.   \"Благодарим на Хулен за всичко, което свърши, защото той е сред големите виновници за това да бъдем в Русия, но се чувстваме задължени да го освободим. Трябва да отправим послание към всички, които работят за федерацията, че има норми, които трябва да се изпълняват\", заяви Рубиалес.   Първият мач на Испания на Мондиал 2018 е в петък вечер срещу европейския шампион Португалия. Все още не е ясно кой ще води тима.", "date": "2018.06.13", "title": "Ла Роха без треньор в Русия"}
{"url": "https://www.faktor.bg/bg/articles/sport/sasht-kanada-i-meksiko-zaedno-shte-domakinstvat-svetovnoto-po-futbol-prez-2026-g", "text": "САЩ, Канада и Мексико ще приемат мачовете от Световното първенство през 2026 година. Решението беше взето по време на 68-ия конгрес на ФИФА в Русия, съобщи Нова телевизия. Така за първи път в историята на шампионата три страни ще бъдат домакини на финалите. Тройната им кандидатура надделя в спора за домакинството над другия основен кандидат – Мароко. Аржентина изпрати 3 тона храна в базата си за Световното по футбол За последно Северна Америка прие финалите на Световното първенство през 1994, когато домакин бе САЩ.", "date": "2018.06.13", "title": "САЩ, Канада и Мексико заедно ще домакинстват Световното по футбол през 2026 г."}
{"url": "https://www.faktor.bg/bg/articles/sport/rusnatsite-neumorimi-sled-kotaraka-ahil-sega-i-koza-stana-orakul-na-svetovnoto", "text": "Козата Забияка е поредното животно, което ще гадае резултатите на Световното първенство по футбол. Животното от зоопарка в Самара наскоро роди за първи път, но ще трябва да бъде на разположение на посетителите за Мондиала. За ролята на оракул от зоопарка се състезаваха още маймуна, котка, скункс, лисица и камила. Очаква се Забияка да бъде търсена за прогноза най-вече около 25 юни, когато Русия играе с Уругвай именно в Самара. Междувременно днес основният оракул на Мондиала - котаракът Ахил, направи първата си прогноза: че Русия ще победи Саудитска Арабия в мача, с който ще бъде открит шампионата.  За да направи предсказанието си, котаракът се нуждаеше от помощ. Първоначално Ахил се притесни от големия брой журналисти и не упя да избере между двете му предложени купички с храна. След оказаната помощ той все пак хапна от тази с надпис „Русия“. Мачът между Русия и Саудитска Арабия започва утре от 18:00 часа на стадион „Лужники“. Съдия на срещата е аржентинският арбитър Нестор Питана.", "date": "2018.06.13", "title": "Руснаците неуморими: След котарака Ахил, сега и коза стана оракул на Световното"}
{"url": "https://www.faktor.bg/bg/articles/sport/zhenite-v-iran-shte-gledat-svetovnoto-po-futbol-na-stadion", "text": "Иранските жени ще бъдат допуснати до стадионите в страната, където ще могат да гледат мачовете на националния отбор на Мондиал 2018. Местните фенове ще наблюдават срещите на тима на екран от 1200 квадратни метра. Домакин ще бъде най-голямата футболна арена на страната - стадион \"Азади\". За зрителите ще бъде организирано семейно шоу, където ще бъдат допуснати жени и деца. Независимо от факта, че все още не става въпрос за приемането на окончателно решение за футболните мачове на мъжки отбори, това събитие може да се превърне в сериозен прецедент в историята на правата и свободите на жените в Иран. Все още съществува забрана за нежния пол да присъстват на футболни мачове на мъжки отбори, което все още е валидно днес. Повишеният интерес на иранците към световното първенство тази година се дължи на факта, че националният отбор на страната бе първият сред азиатските тимове, който си осигури място на финалите.", "date": "2018.06.13", "title": "Жените в Иран ще гледат Световното по футбол на стадион"}
{"url": "https://www.faktor.bg/bg/articles/sport/sled-sluchaya-skripal-angliyskite-natsionali-otkazaha-da-opitat-pitkata-s-koyato-gi-posreshtnaha-v-rusiya", "text": "Домакините от Русия посрещнаха подобаващо английските национали при първата им тренировка на базата си в Зеленогорск, където тимът на Гарет Саутгейт ще се готви за мачовете си от Мондиал 2018. Трите лъва“ получиха специални подаръци – самовар и питка. Играчите на Саутгейт обаче отказаха да хапнат от тестеното изделие, но обещаха, че ще си направят чай в самовара. Припомняме, че на политическа основа има огромна напрежение по оста Москва - Лондон след скандала с бившия руски агент Сергей Скрипал. \"Английските футболисти явно се страхуват да не бъдат и не отровени и поради тази причина не опитаха от поднесената им питка\", коментират световните агенции. На тренировката присъстваха около 500 фенове на Англия. „Трите лъва“ са в Група „G“ на Мондиал 2018. Първият им мач на Световното е срещу Тунис на 18 юни във Волгоград. Следват срещи с Панама (24 юни в Нижни Новгород) и с Белгия (28 юни в Калининград).", "date": "2018.06.13", "title": "След случая \"Скрипал\": Английските национали отказаха да опитат питката, с която ги посрещнаха в Русия"}
{"url": "https://www.faktor.bg/bg/articles/layf-stayl/izraelskiyat-prezident-izpya-za-borisov-happy-birthday", "text": "Happy Birthday и торта посрещна президентът на Израел Реувен Ривлин българския премиер Бойко Борисов. Двамата разговаряха при посещението на министър-председателя в Йерусалим в деня, в който Борисов стана на 59 г. След официалните приветствени думи президентът запя популярната песничка за рожден ден, а в залата бе внесена торта. „Понеже много одъртяваме и гледах да го мина в работа този ден“, обясни Борисов на Ривлин защо в този ден е в Израел.", "date": "2018.06.13", "title": "Израелският президент изпя за Борисов Happy Birthday"}
{"url": "https://www.faktor.bg/bg/articles/depresiyata-pobedi-antani-burdeyn", "text": "Роуз Макгоуън публикува отворено писмо, в което коментира смъртта на Антъни Бурдейн. Водещ на кулинарни предавания и пътешественик, Бурдейн отне живота си на 8 юни във Франция. В писмото Макгоуън, близка приятелка с Азия Ардженто, с която тв водещият имал двугодишна връзка, разкрива, че Бурдейн дълги години се борил с депресия и търсил професионална помощ, преди да се самоубие, пише „Индиуайър“. Актрисата и активист на движението #MeToo говори и за връзката между двамата. Тя често чувала от приятелката си, че двете години заедно с Бурдейн били най-щастливото време за двамата. И Ардженто, и Бурдейн страдали от депресия и докато Ардженто се преборила с болестта в името на децата си, Бурдейн не успял. „Тя [Ардженто] е преживяла повече, отколкото може да понесе – и все пак стои на крака. Тя се изправи срещу чудовището-изнасилвач [Харви Уайнстийн] и сега трябва да се изправи срещу още едно чудовище – самоубийството. Самоубийството на обичния си любим и приятел Антъни Бурдейн. Пиша тези истини, защото бях помолена… Самоубийството е ужасен избор, но е изборът на този човек“, пише Макгоуън. „През голяма част от миналата година Азия искаше болката да спре – продължава актрисата. – Но ето какво: докато бяха заедно, тя направи каквото трябваше, за да получи помощ, за да остане жива и да изживее още един ден с децата си. Депресията на Антъни не му позволи това, той свали бронята си и това беше негов избор. Негово решение, не нейно. Депресията го победи.“ Макгоуън опровергава твърденията, че Ардженто е повлияла по някакъв начин на Бурдейн да отнеме живота си. Двамата имали „свободна връзка“ и се обичали „без границите на традиционната връзка“, като установили „параметрите на тези взаимоотношения отрано“. Роуз Макгоуън визира обвиненията на мнозина, че Ардженто изневерявала на тв водещия, а това отключило депресията му. \"Знам, че преди да почине, Антъни потърси помощ и все пак не прие съвета на доктора. И това ни доведе дотук, до тази трагедия, до тази загуба, този свят на болка. Не правете сексисткото нещо да горите жена на клада за нейната натрапена вина. Вътрешната борба на Антъни си беше негова, но сега тя остана на бойното поле, за да поеме куршумите. Не е справедливо, нито приемливо да обвинявате нея или когото и да било, нито дори Антъни“, се казва в писмото. Никой не е виновен, освен стигмата на самотата, стигмата на търсенето на помощ, стигмата на умственото разстройство и стигмата на това да бъдеш известен и с проблеми“, завършва писмото си Макгоуън. (източник: Площад Славейков)", "date": "2018.06.13", "title": "„Индиуайър“: Депресията победи Антъни Бурдейн"}
{"url": "https://www.faktor.bg/bg/articles/germantsi-vdigat-u-nas-zavod-za-nad-60-mln-leva", "text": "Над 60 млн. лева инвестиция в нов завод край Плевен ще направи най-голямата компания за окабеляване на автомобили в Европа. Това съобщи заместник-министърът на икономиката Александър Манолев. Германското предприятие трябва да заработи до края на годината, а до 2020 г. да постигне пълен капацитет. В него ще бъдат наети 2000 души от региона, увери Манолев. Заводът край Плевен ще работи изцяло за германска автомобилна компания, чието име засега е търговска тайна.", "date": "2018.06.13", "title": "Германци вдигат у нас завод за над 60 млн. лева"}
{"url": "https://www.faktor.bg/bg/articles/novini/svyat/le-monde-ruski-voenni-zashtitavat-prezidenta-na-tsar", "text": "По информация на френския Le Monde, военен контингент от Русия е пристигнал в Центарлоафриканската република за защита на президента Фостен-Арканжа Туадеры. От администрацията на президента са потвърдили, че в страната е пристигнал \"отряд руски военни специалисти за усилване на сигурността на президента\". Le Monde отбелязва, че петима руснаци са кадрови военни разузнавачи, останалите са служители на частните военни компании Sewa Security Services и Lobaye Ltd.  \"Новая газета\" смята, че това са наемници от руската частна военна компания \"Вагнер\". Руското министерство на отбраната на Русия признава, че в ЦАР са изпратени 170 \"граждански инструктури\". Припомняме, че ЧВК  \"Вагнер\" участваше във военните действия в Донбас на страната на сепаратистите, а по-късно бяха изпратени в Сирия, където през февруари тази година близо 300 от тях загинаха при въздушна атака на САЩ. Руските медии твърдят, че ЧВК \"Вагнер\" е свързана с близкия до Путин бизнесмен Евгений Пригожин и изпълнява задачи на Кремъл.", "date": "2018.06.13", "title": "Le Monde: Руски военни \"защитават\" президента на ЦАР"}
{"url": "https://www.faktor.bg/bg/articles/novini/balgariya/patriarhat-na-erusalim-obyavi-borisov-za-vissh-komandir-na-ordena-na-bozhi-grob-video", "text": "Българският премиер Бойко Борисов бе провъзгласен за висш командир на ордена на Божи гроб. Това стана в деня на рождения Борисов, който получи титлата лично от патриарха на Ерусалим Теофилос Трети. Премиерът бе награден със златен кръст, златна корона и звезда. „И за да почетем неговата вяра в бога и за засилване на тази негова вяра към светите места, към светия Бог, църква и в свидетелство на това, издаваме писмо от патриахра на Ерусалим, днес в сряда на 13 юни 2018, поздравления”, обърна се към Борисов патриарх Теофилос.  \"Аз не искам да споря с учените, но като погледнеш камъните пред Божи гроб как са изтрити от милиарди посетители, това значи, че те усещат енергията и затова са тук\", каза българският премиер Борисов.  Теофилос Трети е патриарх на Светия град Ерусалим, на цяла Палестина, Сирия, Арабия и отвъд река Йордан, на Кана Галилейска и Светия Цион, а визитата в патриаршията е част от посещението на българския премиер в държавата Израел.", "date": "2018.06.13", "title": "Патриархът на Ерусалим обяви Борисов за висш командир на ордена на Божи гроб(видео)"}
{"url": "https://www.faktor.bg/bg/articles/novini/svyat/avstriya-planira-izgrazhdaneto-na-tsentrove-za-migranti-izvan-es", "text": "Наред с още няколко държави от ЕС Австрия планира изграждането на центрове за настаняване на мигранти извън границите на общността с цел да им се осигурява „подслон и защита, но не и по-добър живот“. Това заяви снощи канцлерът Себастиан Курц пред австрийската телевизия ORF, предаде Франс прес. Запитан от телевизия ORF дали има такъв проект, Курц потвърди, че „се полагат усилия извън Европа да бъдат създадени центрове за защита, където ще можем да настаняваме бежанци, да им предлагаме защита, но не и по-добър живот в Централна Европа“. Канцлерът консерватор, управляващ с крайната десница, не уточни за кого са предназначени тези центрове, но датският му колега Ларс Льоке Расмусен съобщи миналата седмица, че преговаря с някои страни, включително Австрия, за създаването на „общи центрове“ за мигранти, които не могат да претендират за убежище в ЕС или са получили отказ. Сред държавите, където би могло да се появят подобни центрове, австрийски медии споменават тези дни Албания.  Рестриктивната миграционна политика е сред приоритетите на управляващата коалиция в Австрия. Правителството се стреми едновременно да направи страната по-непривлекателна за желаещите убежище и да засили експулсирането на получилите отказ, затруднено от липсата на споразумения за реадмисия с много страни, допълва Франс прес.", "date": "2018.06.13", "title": "Австрия планира изграждането на центрове за мигранти извън ЕС"}
{"url": "https://www.faktor.bg/bg/articles/poroen-dazhd-i-gradushka-kolkoto-leshnik-se-izsipiha-v-smolyansko", "text": "Проливен дъжд, гръмотевици и градушка се изсипаха на много места този следобед в Смолянско. Освен в областния град, където вали проливен дъжд, смесен с градушка, която е с големина от грахово зърно до лешник, сигнали за подобни валежи има за селата Момчиловци, Широка лъка, Стойките и Пампорово. По-рано през деня огромни ледени късове се стовариха и в Северозападна България, като в няколко врачански и монтански села положението бе на ръба на бедствие.", "date": "2018.06.13", "title": "Пороен дъжд и градушка колкото лешник се изсипиха в Смолянско"}
{"url": "https://www.faktor.bg/bg/articles/novini/svyat/ek-istanbulskata-konventsiya-tseli-zashtitata-na-zhenite-ot-nasilie-nishto-drugo", "text": "Европейският парламент обсъди днес въпроса с Истанбулската конвенция по повод навършването на една година от подписването на документа от институциите и държавите в ЕС. Конвенцията защитава жените от насилие – нищо повече и нищо по-малко, отбеляза заместник-председателят на Европейската комисия Франс Тимерманс. Не става дума за налагането на нови обществени норми, а за забрана на насилието. Подвеждащите аргументи в обществените обсъждания на конвенцията трябва да бъдат оспорени, добави той. Конвенцията не застрашава обичайното семейство и вярата, не въвежда задължение за разрешаване на еднополовите бракове, поясни Тимерманс. По неговите думи, въпреки че 28-те страни в ЕС са подписали документа, едва 19 са го ратифицирали, а там, където конвенцията не е ратифицирана, се наблюдава разпространението на неверни твърдения и силна съпротива. Според него съпротивата е част от усилията жените да бъдат възприемани като неравни и това е неприемливо. Съпротивата срещу ратификацията означава, че се подкрепя подчинението на жените със сила и това е неприемливо в европейските общества, заяви Тимерманс. ЕК иска конвенцията да бъде ратифицирана възможно най-бързо. ЕС няма да замени държавите - наказателното право остава в изключителните им правомощия, посочи зам.-председателят по повод преследването на насилниците. Бих искал да знам в коя вселена вярата или някоя социална конвенция позволяват насилието срещу жените, добави той. От името на българското председателство на Съвета на ЕС зам.-министър Моника Панайотова посочи, че борбата с всяка форма на насилие срещу жените е в същината на уважението към основните права. Тези престъпления нямат място в ЕС. Конвенцията е рамка срещу домашното насилие и насилието срещу жените. Тя е средство срещу всякакво насилие над жени, за защита на жертвите и за преследване на насилниците, добави зам.-министърът. По нейните думи конвенцията допринася за равенство между мъжете и жените. Съветът на ЕС насърчава ратификацията на документа, заяви Панайотова. Тя цитира данни от проучване в ЕС за насилието над жените от 2014 г., според което 33 на сто от европейките, навършили 15 години, са били подлагани на физическо или сексуално насилие. Всяка втора жена в ЕС е била жертва на някакъв вид сексуално посегателство. Насилието срещу европейските жени струва 109 милиарда евро на година, всеки от нас трябва да участва в борбата с тази несправедливост, посочи Панайотова. В последвалите становища на политическите групи в ЕП Европейската народна партия (ЕНП) определи приемането на конвенцията като историческа стъпка. ЕНП отбеляза, че България е сред държавите, които не са ратифицирали документа досега. Няма традиционна култура, която да оправдава насилието над жени от мъже. Става дума за изграждане на култура на уважение към жените. България, Унгария, Словакия и Украйна трябва да водят разговор по този въпрос, основан на фактите. Конвенцията не е насочена срещу семейството, това са подвеждащи интерпретации, добавиха от ЕНП. Според социалистите и демократите след година преговори няма истински напредък по приемането и прилагането на конвенцията. Престанете да се съпротивлявате на нещо, което помага на жените и води до понасянето на отговорност, призоваха от тази парламентарна група. Европейските реформатори и консерватори посочиха, че вярата не може да бъде противопоставяна на защитата на жените. Те попитаха как може обичайните ценности да бъдат застрашени със защитата на жените от насилие. Групата на АЛДЕ отбеляза, че насилието над жени е най-яркият израз на неравенствата в европейското общество. Следващото председателство на Съвета на ЕС трябва да постигне политическо решение с \"проблемните държави\", които блокират ратификацията, посочиха либералите и призоваха да се прекрати разпространяването на дезинформация за конвенцията. Групата на Зелените коментира, че политици разпространяват лъжи за документа. Интересува ги само дали насилникът е чужденец, мюсюлманин, когото могат да използват с политически цели. Стига кампании, защитете европейските жени и приемете конвенцията, призоваха те. Европейската обединена левица посочи, че мъжете са източникът на насилие, затова трябват мъже феминисти. Борбата не е приключила, докато всеки не участва в защитата на правата на жените, добавиха от тази политическа сила. Групата \"Европа на свободата и пряката демокрация\" коментира, че \"с един подпис нещата няма да се променят\", затова е необходимо да продължи натискът над правителствата да приложат всички сили и средства в борбата с насилието срещу жените. Групата \"Европа на народите и свободата\" защити властите в България и Унгария, които използват суверенитета си, като не ратифицират конвенцията, съобщи БТА.", "date": "2018.06.13", "title": "ЕК: Истанбулската конвенция цели защитата на жените от насилие – нищо друго"}
{"url": "https://www.faktor.bg/bg/articles/borisov-se-pokloni-na-bozhi-grob", "text": "Министър-председателят на България Бойко Борисов, който е на работно посещение в Държавата Израел, посети Божи гроб и се поклони пред свещеното за всички християни място, което събира хиляди посетители, съобщиха от правителствената пресслужба. Премиерът бе придружен от вицепремиера Томислав Дончев, министъра на образованието и науката Красимир Вълчев, заместник-министъра на външните работи и национален координатор по антисемитизма Георг Георгиев, кмета на София Йорданка Фандъкова и други официални лица.", "date": "2018.06.13", "title": "Борисов се поклони на Божи гроб"}
{"url": "https://www.faktor.bg/bg/articles/novini/balgariya/a-kutev-vseki-pat-kogato-pitame-ministar-radev-za-organiziranata-prestapnost-toy-otgovarya-che-vsichko-e-nared-mvr-si-raboti", "text": "„Правителството в този вид не може да управлява сектор „Сигурност”. Очевидно е за всеки българин, че министърът на вътрешните работи е некомпетентен”, заяви пред бТВ зам.-председателят на ПГ на БСП Антон Кутев по темата за подготвяния вот на недоверие. „Като се започне от случките с падналия вертолет, които са проблем огромен, проблем е, че се случва, нещо, което никой не е искал и не бива да се допуска, и се мине през всичко останало, което се случва. Няма нужда да изброявам последните убийства. Напоследък няма споменаване на криминално проявен, който да не е въоръжен”. „Всеки път, когато питаме министъра на вътрешните работи за организираната престъпност, той отговаря, че всичко е наред, МВР си работи. Той нито веднъж не каза – има някакъв проблем. Тук въпросът е по-широк, защото става дума не само за министъра на вътрешните работи. Затова го формулираме към правителството и към сектор „Сигурност”, коментира Кутев. „Няма сделка за „Белене”, за добро или за лошо. Според мен той  много държеше на това посещение в Русия и много разчиташе на него, и сега реши покрай това да придвижи някакви енергийни проекти, пък белким стане”, каза той. Въпросът с превъоръжаването е наистина комплициран, сложен, коментира Антон Кутев. „От една страна на тази държава й трябват много пари и за здравеопазване, и за социална сигурност, и за пенсии, и тези пари са важни. Тук е въпросът дали е по-важно за държавата да се дадат парите за пенсии или да се дадат за въоръжаване на армията. Падналият хеликоптер доказа, че това беше важно. Не може тези хора да продължават да изпълняват задълженията си на допотопна техника.  За да имат съответния брой часове, те трябва да имат и техниката. Сега ние разчитаме на една изобщо не мощна армия и на НАТО, т.е. че има една голяма коалиция, която ни пази. Но в НАТО има някакви ангажименти”, заяви Кутев.", "date": "2018.06.13", "title": "А. Кутев: Всеки път, когато питаме министър Радев за организираната престъпност, той отговаря, че всичко е наред, МВР си работи"}
{"url": "https://www.faktor.bg/bg/articles/novini/balgariya/komisiyata-po-ikonomicheska-politika-i-turizam-odobri-zakonoproekta-na-valeri-simeonov-za-borbata-s-shuma", "text": "Комисията по икономическа политика и туризъм одобри законопроекта на Валери Симеонов за борбата с шума. Според закона, предложен от вицепремиера, санкциите за заведенията, нарушители на забраните за шума, трябва да се увеличат двойно, съобщи бТВ. Може да се стигне и до затваряне на заведение. От 23 ч. до 8 ч. сутринта, както и от 14 ч. до 16 ч. не може да има „шумозамърсяване”. Контролът ще е от МВР. Тъй като идва Световното първенство по футбол, шумните компании няма да бъдат санкционирани, успокоява Валери Симеонов, те не попадат в обсега на закона. Министерството на туризма обаче готви алтернативна наредба. „То не е алтернативно, то е саботиращо предложение, саботиращо не Валери Симеонов, а Министерски съвет и премиера Бойко Борисов”, заяви Симеонов. От ресорното ведомство искат националните курорти да бъдат с друг статут. „Считаме, че темата национални курорти трябва да бъде разгледана по-обстойно, така и по-детайлно”, каза Ирена Георгиева, зам.-министър на туризма. Членовете на комисията заявиха, че са объркани от двете законови инициативи. „Ние изпадаме в една изключително неудобна ситуация да правим един и същ дебат за едни и същи проблеми в два различни законопроекта”, обясни депутатът от „БСП за България” Жельо Бойчев. Вицепремиерът не можа да каже дали неговият закон ще действа само едно лято и намекна, че може и да подаде оставка, ако саботажът продължава. „Ако, ако, нищо не мога да ви отговоря, не съм баба Ванга, може и да не съм на тоя пост”, каза той.", "date": "2018.06.13", "title": "Комисията по икономическа политика и туризъм одобри законопроекта на Валери Симеонов за борбата с шума"}
{"url": "https://www.faktor.bg/bg/articles/novini/balgariya/ek-ni-dava-oshte-63-mln-evro-za-izvezhdaneto-ot-upotreba-na-starite-yadreni-moshtnosti-na-aets-kozloduy", "text": "Европейската комисия предложи бюджетът на ЕС да продължи да осигурява средства за извеждането от употреба на старо ядрено оборудване. За нашата страна се предвижда до 2027 г. да бъдат отпуснати 63 милиона евро, уточни комисията в отговор на въпрос на БТА.  Предложената сума подлежи да одобрение от Съвета на ЕС и от Европейския парламент като част от преговорите за бъдещия общностен бюджет. ЕК предложи днес със сходна цел Словакия да получи 55 милиона евро за АЕЦ-Бохунице, а Литва - 552 милиона евро за АЕЦ-Игналина. През 1999 г. България и ЕК подписаха споразумение за закриването и разглобяването на блокове 1-4 в Козлодуй. Отпусканите средства се управляват от Европейската банка за възстановяване и развитие и са насочени към необходимите дейности, включително изграждането на площадка за ядрените отпадъци. По данни на ЕК целият процес у нас трябва да приключи до 2030 г., а до 2020 г. да бъдат изразходвани 800 милиона евро. Общата цена на извеждането от употреба на четирите реактора в Козлодуй се очаква да достигне 1,107 млрд. евро, като по данни от 2016 г. се очертаваше недостиг от 150 милиона евро финансиране. Според същите данни ЕС осигурява на нашата страна до 2020 г. общо 784 милиона евро, а от българския бюджет са били насочени 147 милиона евро. В бюджета на ЕС за 2014-2020 г. за нашата страна бяха отделени 293 милиона евро по програмата \"Козлодуй\".", "date": "2018.06.13", "title": "ЕК ни дава още 63 млн. евро за извеждането от употреба на старите ядрени мощности на АЕЦ \"Козлодуй\""}
{"url": "https://www.faktor.bg/bg/articles/svetovni-turoperatori-udariha-ramo-na-valeri-simeonov-v-borbata-s-shuma-v-korurtite", "text": "Най-големите световни туроператори подкрепят предложението националните курорти да имат специфичен статут, що се отнася до нормите за шумовото натоварване, и изискванията за тях да се регулират с наредба към Закона за туризма.  Това обявяват в писмо до Парламентарната комисия по икономическа политика и туризъм агентите в България на световните туроператори. Писмото е подписано от представителите за България на Suntours, TUI, DER Touristik, Sri- Hоliday-Service, Astral Holidays/Thomas Cook и MTS/OTS, съобщава Канал3. Отчитането на националните курорти като обособени териториални единици с особено предназначение и висока посещаемост през определени периоди от годината е от изключително значение за икономиката на България, се казва в писмото.  Първите трима от най-големите туроператори - TUI, Thomas Cook и DER Touristik, обслужват общо над 47 млн. туристи в света, а съвкупният им оборот е около 31 млрд. евро.    Туризмът е сектор със значителен принос в БВП (13% за 2017 г.), който в страната създава заетост на около 360 хиляди работници годишно. Националните курорти са определящи за имиджа на българския туризъм, се казва още в писмото.  Представителите на световните туроператори отбелязват още, че предвид рекордните резултати, извоювани в туризма  през последните две години, това би бил начин България да запази интереса и на гостите, дошли за семейна почивка, и на тези, които търсят повече забавления. Ограничителни мерки относно шумовото натоварване биха довели до непоправими в дългосрочен план негативни последици за развитието на българския туризъм, не само в имиджов, но и в икономически план в условията на конкурентна среда, категорични са големите туроператори.  \"Затова, водени единствено от желанието тенденциите за устойчив ръст на сектора да бъде запазена и надграждана, считаме че подобна промяна в законопроекта за изменение и допълнение на Закона за защита от шума в околната среда е полезна още повече, че чрез ЗИД на Закона за туризма се предвижда да бъде регламентиран статута на националните курорти\", се казва в писмото до парламентарната комисия.  \"Считаме, че предложението, направено от Министерството на туризма, е изключително навременно, и ще даде сигнал в чужбина на инвеститорите, че в България спазването на правилата и законите е от първостепенна важност и за правителството, и за бизнеса\", категорични са фирмите, които водят у нас стотици хиляди туристи всяка година.   В заключение големите туроператорите заявяват, че като отговорни работодатели в страната ни смятат, че така би се постигнал баланс между интересите на бизнеса и гражданите, както и  предвидимост на туристическия продукт, който предстои да видят инвеститорите, а също и гостите на България.", "date": "2018.06.13", "title": "Световни туроператори удариха рамо на Валери Симеонов в борбата с шума по курортите"}
{"url": "https://www.faktor.bg/bg/articles/dalavera-firma-za-koli-sprya-obshtestvena-porachka-za-17-4-mln-leva", "text": "Фирма, регистрирана за продажба на коли, мотори и мотопеди, спря поръчката за изграждане на Граничния контролно-пропускателен пункт „Рудозем - Ксанти\". Прогнозната стойност на обекта е 17,4 милиона лева, но е блокиран от еднолично дружество от Дупница. Според справка в търговския регистър собственикът, блокирал строителството на граничния пункт, се е сдобил с фирмата през месец март миналата година, от мъж от Кюстендил. Тя е със сто лева капитал. Дружеството никога не е било вписвано в Камарата на строителите. Поръчката за строителството на ГКПП „Рудозем - Ксанти\" и подходен път до него бе обявена от областния управител на Смолян - Недялко Славов миналия месец. Тя е от особено голям интерес за жителите на Смолянска област, защото се очаква да съживи бизнеса в населените места по протежение на второкласния път от Пловдив, през Чепеларе, Смолян и Рудозем до гръцкия областен център Ксанти.", "date": "2018.06.13", "title": "Далавера: Фирма за коли блокира обществена поръчка за 17.4 млн. лева"}
{"url": "https://www.faktor.bg/bg/articles/bivsh-napadatel-na-hebar-se-samoubi-v-pazardzhik", "text": "Със скок от осмия етаж на блок на ул. „Дунав” 4 в Пазарджик се самоуби бившият нападател на Хебър Атанас Иванов – Гумения. Възпитаникът на треньора Иван Димитров е сложил край на живота си ненавършил 39 години, съобщава \"Марица\". Хората от квартала са покъртени от случката. Първи безжизненото тяло на мъжа видял негов съсед от блока, който се хванал за главата и загубил ума и дума. След минути пристигнал екип на спешната помощ, който обаче само констатирал смъртта на Атанас Иванов. Жизнената дейност на самоубилият се била прекъсната буквално за миг, след като тялото се срещнало със земята. Чу се пукот, сякаш някои е хвърлил телевизор, гледката беше страшна и разтърсваща, коментираха живущи във втория блок от „Манастирите”. Всички познаваха Наско като изключително добър човек, който правеше път и на мравката, споделиха негови съседи от входа. Иванов започва да тренира футбол в школата на ФК Хебър в края на 80-те години при треньора Иван Димитров. Влиза в спортното училище и играе за Хебър. После за кратко се мести в София, където заедно с набора си Иван Чушков се състезава за старшата на Септември (София), но се завръща отново в родния си тим, за да продължи с футбола. При мъжете на Хебър Иванов почти не е записвал официални мачове. Има такива в ранния период на \"Бенковски\", както и за тимове от регионалния футбол. От малък си беше с интровертен характер и не допускаше много хора близо до себе си. В последните години се затвори съвсем, имаше и проблеми с психиката. До последно е останал ерген. По-рано през тази година от заболяване починал най-големият брат в семейството, докато Атанас е най-малкият. Той имал още двама живи братя.", "date": "2018.06.13", "title": "Бивш нападател на \"Хебър\" се самоуби в Пазарджик"}
{"url": "https://www.faktor.bg/bg/articles/chovechnost-smolyanchanka-visya-tsyal-chas-kray-selski-pat-za-da-spasi-malka-sarnichka", "text": "Близо час смолянчанка пази малко сърне край пътя, за да може майка му да си го прибере, информира 24smolian.com.  Случайната среща на Диляна Аршинска с беззащитната местна Бамби е станала на километър от село Стража, където жената била на гости у своите родители.   Ненадейно на връщане към Смолян, на един от пътните участъци, изскочили пред автомобила й сърна с малкото сърненце. Тя натиснала спирачките и изчакала животните да пресекат. Майката притичала по пътното платно и се скрила в гората, но малкото се спряло и не помръднало.    Аршинска също спряла на място, за да види дали малкото ще последва майката. За да го пази да не му се случи нищо лошо, тя стояла там близо час. Притесненията й били да не го бутне някоя преминаваща кола или да го нападнат кучета.   Любопитната сърничка отишла и подушила колата, но Диляна направила всичко възможно, без да го докосва, да го насочи към майка му, която наблюдавала от една височина в горската местност.    След близо час, малката сърничка се шмугнала в храстите, а Диляна продължила пътя си.", "date": "2018.06.13", "title": "Човечност: Смолянчанка вися цял час край селски път, за да спаси малка сърничка"}
{"url": "https://www.faktor.bg/bg/articles/politika/gerb-kam-bsp-ne-mozhe-da-vsyako-prestaplenie-v-stranata-da-se-razmyata-ostavka", "text": "След случая в Ботевград, остава усещането, че престъпността се подиграва с хората. Станахме свидетели нa поредицата от инциденти. В малко населено място нашите служби не могат да открият рецидивист. Това каза депутатът от БСП Станислав Владимиров в предаването „Още от деня“ по БНТ. Той даде за пример случая с горския човек, който си е ползвал интернет и е имал неплатени сметки за телефон. „Трябва да се потърси отговорност за всички тези случаи“, категоричен бе представителят на опозицията. „Факт е, че на 13 януари беше внесен първия вот на недоверие на правителството, който съвпадна с началото на европредседателството, логично е така и да го приключим. Престъпления винаги е имало и по времето на тяхното управление. Бягства от затвора също е имало. Очевидно МВР има някакви пропуски, но те са отчетени. Това коментира Диана Саватева от ГЕРБ в рамките на дебат по повод заявения вот за недоверие към правителството по темата „Сигурност“. „Не може за всяко криминално престъпление да се размята оставка и да се търси отговорност на най-високо ниво“, подчерта тя. „В МВР има оперативно ръководство и когато става въпрос за оперативно престъпление, трябва да се търси отговорност от хората, които работят на място“, поясни представителката на ГЕРБ. „Професията „Полицай“ е изключително неатрактивна. Това го показва и огромният недокомплект в редиците на МВР“, каза Владимиров. По думите му институцията трябва да излъчва увереност и, че знае какво прави, но не е така. „Има направени неща в тази посока. Има нови назначения в МВР. Направиха се стъпки професията да стане атрактивна, включително и като по-високо заплащане. Важно е към полицията да се отнасяме не само с респект, а като към служители, които могат да ни помогнат“, подчерта Саватева. Според представителят на БСП в момента се назначават хора, които са неподготвени. По думите му масово в регионалните дирекции се назначават ръководители от други дирекции. „Не се дава шанс на служителите да извървят професионалния си път“, отбеляза депутатът от БСП. Според ГЕРБ работата на МВР се подобрява. „Няма неразкрити убийства в последните години. Твърденията, че няма доверие в полицията са само голи твърдения“, каза още Саватева.", "date": "2018.06.13", "title": "ГЕРБ към БСП: Не може за всяко престъпление в страната да се размята оставка"}
{"url": "https://www.faktor.bg/bg/articles/mareshki-ako-karakachanov-imashe-dostoynstvo-da-si-beshe-tragnal-za-da-izberem-po-gramoten-ministar", "text": "\"Ако Красимир Каракачанов имаше достойнство, трябваше да си тръгне и мястото му да бъде заето от достоен човек, а не от невежа.\" Това заяви пред Би Ти Ви лидерът на \"Воля\" Веселин Марешки по повод исканата оставка на военния министър.  Според него Каракачанов не е незаменим. „Ние го харесвахме преди 8 месеца. Не сме против корабите и самолетите, но има приоритети, след като се решат по-належащите проблеми, като здравеопазването“, поясни политикът и обощи: „Не искаме страната да се тласне в хаос. Ако има избори ние ще имаме по-висок процент от предишния“, смята Марешки. \"На път сме да изхарчим парите за ненужни самолети, а пилотите ни съвсем да нямат пари за летателни часове. Авиобазата ни и сега функционира при постоянен недостиг на финансиране. Това е убийствено за пилотите. Каракачанов или не е осигурил достатъчно средства или парите са отклонени някъде\", каза още Веселин Марешки.  „В България много лесно се обещава, но накрая някой трябва да свърши работата. Според нас, без да съм специалист, казвам, че сделката ще бъде спечелена от Ф-16“, разкри още той. Марешки  определи като \"цинизъм\" изказването на военния министър отпреди няколко месеца, че имаме достатъчно самолети МиГ-29 и ще вършат работа до 2030 г. въпреки това се купуват нови самолети. „За цяла ескадрила трябват 3 милиарда лева, казва той, а сега какво се случва?\", попита Марешки.  „Ние ще изхарчим 6 милиарда лева за купчина стари железа. Дори най-натовската коалиция у нас не си позволи да направи тази сделка. Самите военни са срещу сделката. Няма нужда от безсмислени упражнения“, категоричен бе Веселин Марешки.", "date": "2018.06.13", "title": "Марешки: Ако Каракачанов имаше достойнство, да си беше тръгнал, за да изберем по-грамотен министър"}
{"url": "https://www.faktor.bg/bg/articles/siderov-chestiti-rozhdeniya-den-na-borisov-dragi-boyko-s-teb-ostaryahme-malko-no-pomadryahme-mnogo", "text": "Лидерът на Атака Волен Сидеров изпрати честитка за рождения ден на премиера Бойко Борисов, като не пропусна да спомене и себе си. Днес министър-председателят навършва 59 години.  \"От опит знам, че с годините човек има все по-малко желание да отбелязва рождените си дни. Но щом си станал държавник и отговаряш за народа си, значи раждането ти е имало особен смисъл и имаш мисия. С теб, драги Бойко, сме в политически битки от доста години. Минахме през огън и вода. Остаряхме малко, но помъдряхме много - сигурен съм! Да управляваш е жестоко занимание, защото никога няма всеобщо доволство от властта. И най-добрият управник е обект на критики и недоволство. И затова е важно да търсиш баланса и равновесието, а не разкола и разделението на обществото. Ти доказа, че си овладял това трудно изкуство. Нека бъде така и занапред! Нека Бог те закриля във всички народополезни дела! Здраве и спасение на теб и всички твои близки!\", написа Сидеров.", "date": "2018.06.13", "title": "Сидеров честити рождения ден на Борисов: Драги, Бойко, с теб остаряхме малко, но помъдряхме много!"}
{"url": "https://www.faktor.bg/bg/articles/holandskiyat-premier-es-tryabva-da-edinen-sreshtu-rusiya", "text": "Европейският съюз трябва да се фокусира в по-малко сфери, но да бъде по-ефективен в тях. Това е рецептата на премиера на Холандия Марк Рюте за бъдещето на ЕС, който представи пред Европейския парламент в Страсбург визията за Евросъюза. „Важно е ЕС да гарантира сигурност, стабилност и върховенство на закона. Самият факт, че сме заедно в този съюз, ни прави по-силни, по-сигурни и по-ефективни. Все повече гледам на ЕС по този начин“, каза Рюте. Холандсият премиер припомни случая със сваления над Източна Украйна самолет през 2014 г., за който разследването установи, че отговорност носят проруските сили. Рюте каза, че тогава холандците са почувствали силата на единството на ЕС. „Това е нещо, което ние в Холандия почувствахме веднъж след свалянето на полет MH17 през 2014 г. и още веднъж след решението да потърсим отговорност от Русия за нейната роля. Марк Рюте постави акцент върху външните предизвикателства пред ЕС, като на първо място той посочи Русия, след това конфликта в Сирия, амбициите на Индия и Китай, както и появилото се напрежение със САЩ. „Трябва да се справим с факта, че Русия избра да се дистанцира от своите съседи от Запада, дори отношенията ни с нашия най-важен съюзник вече не са подразбиращи се“. Рюте разкритикува бюджета на ЕС за 2021-2027 г. - според него по-богатите трябва да дават повече, но пропорционално на населението си. Рюте припомни, че огромна част от парите отиват за земеделие и структурни фондове, а тези средства могат да отиват за важните приоритети. „Ще го кажа така: По-малко е повече“ - така премиерът на Холандия синтезира визията си за бъдещето на ЕС. Според него, все повече Европа не дава отговор на много от проблемите, с които се сблъскват хората във всекидневието си. „За някои „задълбочен съюз“ продължава да бъде цел. Не и за мен. \"Единство“ и „задълбочен съюз“ не са едно и също. Не постигаш единство като просто правиш повече в повече сфери. Постигаш го като правиш нещата наистина добре в няколко много важни сфери. Вярвам, че трябва да работим за все по-перфектен съюз, които защитава нашия начин на живот и дава практически резултати. ЕС трябва да обещава по-малко и да изпълнява повече от обещаното. Като се фокусираме върху основните задачи, ще повишим ефективността и силата на съюза. Това ще засили единството“, каза Рюте пред евродепутатите. Ключовите сфери, според него, са сигурността, общият пазар, единната валута и върховенството на закона.", "date": "2018.06.13", "title": "Холандският премиер: ЕС трябва да единен срещу заплахата Русия"}
{"url": "https://www.faktor.bg/bg/articles/lyudmila-putina-sled-razvoda-nova-familiya-i-nov-zhivot-za-milioni", "text": "Пет години след развода с руския президент Владимир Путин бившата му жена вече се къпе в милиони.  Макар да се крие от светлината на прожекторите, излизат данни за имотното състояние на 60-годишната Людмила. Центърът за изследване на корупцията и организираната престъпност публикува проучване относно активите на Людмила Очеретная - както е новата й фамилия след брака й с по-младия от нея предприемач Артур Очеретни.  40-годишният бизнесмен е председател на Управителния съвет на фондация “Център за развитие на междуличностни комуникации”, чийто патрон е Людмила. Три източника, запознати с работата на фондацията, казват, че Людмила финансира литературна награда и издателство, управлявани от организацията. За брака им се разбра преди две години. Като съпруга на Владимир Путин Людмила не работи и няма пари. През 2012 година Путин декларира, че съпругата му е получила само 146 000 рубли. През цялото време, когато той е подавал декларация и за нея, най-много тя е успяла да изкара през 2011 година - 443 000 рубли, което е 36 хиляди долара на месец. След развода цялото имущество остана за Владимир Путин. Бракът на Владимир и Людмила Путини продължи близо 30 години. Той е сключен на 28 юли 1983 г. Руският президент и вече бившата му съпруга имат две дъщери - Мария, родена през 1985 г., и Екатерина, родена през 1986 г. За тях обаче не се знае почти нищо. Последните им снимки са от времето, когато са били деца. Години по-късно Людмила започва да придобива активите си. Източници твърдят, че тя има апартамент от 139 квадратни метра на остров Василевски в Санкт Петербург - в устието на река Нева. Съпругът на Людмила има вила във Франция на стойност повече от шест милиона евро. Тя бе купена през декември 2013 г. - шест месеца след развода на Владимир и Людмила Путин. Въпреки това, според журналисти, вилата е била в реставрация в продължение на няколко години. В последните 13 години организацията на младия Очеретни се намира в къща, в която се смята, че Лев Толстой е написал \"Война и мир\".  Фондацията на Людмила Александровна получи и пари от президентството. През последните няколко години нетната печалба на компанията се измерва в десетки милиони рубли. През януари 2016 г. в актива на бившата съпруга на Путин се появиха 240 дка в елитния комплекс около Москва \"Милениум парк\", който се нарича Венеция на региона заради каналите и малките язовири. Цената на тази земя се оценява от 384 до 432 милиона рубли. Фондации като ЦРМК могат да бъдат създавани за \"социални, благотворителни, културни, образователни, научни или управленски цели\" според руското правосъдно министерство. Те могат да извършват предприемаческа дейност, доколкото служат на целта, за която е била създадена фондацията, пише Вести.бг. Отчети на ЦРМК показват, че през 2015 г. приходите му от всички източници са или 5,93 милиона долара. Не е ясно кои са всички тези източници.", "date": "2018.06.13", "title": "Людмила Путина след развода: С нова фамилия и нов живот за милиони"}
{"url": "https://www.faktor.bg/bg/articles/tereza-mey-specheli-glasuvaneto-za-brekzit-no-zagubi-ministar", "text": "Депутатите в долната камара на британския парламент отхвърлиха във вторник вечер поправка в законопроект за Брекзит, предвиждаща право на вето на парламента за бъдещото окончателно споразумение с Брюксел за излизане на Великобритания от ЕС, предаде Ройтерс. 324 депутати гласуваха против поправката, внесена от Камарата на лордовете в законопроекта за излизане от ЕС. Отхвърленият от Камарата на общините текст предвиждаше парламентът да върне правителството на масата за преговори, ако не му допадне споразумението с Брюксел. Поправката бе подкрепена от 298 депутати. Депутатите приеха компромисен текст, предвиждащ, че ако парламентът отхвърли окончателното споразумение за Брекзит, в срок от 28 дни ще бъде представен план как възнамерява да действа правителството. Така Тереза Мей избягна поражение в парламента и успя да потуши надигащия се бунт на проевропейски депутати от нейната партия. Според ДПА преди гласуването тя се е срещнала с 20 проевропейски депутати консерватори, за да ги убеди да подкрепят правителството.   Преди гасуването обаче парламентарният заместник-министър на правосъдието на Филип Лий подаде оставка в израз на несъгласието си с курса на правителството на премиера Тереза Мей за реализирането на Брекзит, предаде Ройтерс. \"Щом като в бъдеще трябва да гледам в очите своите деца и честно да им кажа, че съм направил най-доброто за тях, аз не мога, с пълното си съзнание, да подкрепя начина, по който се осъществява излизането на нашата страна от ЕС\", са казва в изявлението на Филип Лий, поместено на неговия сайт.", "date": "2018.06.13", "title": "Тереза Мей спечели гласуването за Брекзит, но загуби правосъден министър"}
{"url": "https://www.faktor.bg/bg/articles/igumenat-na-bigorskiya-manastir-poluchi-priza-evropeyski-grazhdanin-za-2018", "text": "Игуменът на Бигорския манастир в Македония - архимандрит Партений, е един от 50-те лауреати на Гражданската награда на Европейския парламент за 2018 г. Той бе номиниран от евродепутата от ЕНП/ГЕРБ Андрей Ковачев. В мотивите си за номинацията Андрей Ковачев посочва, че с обществената си дейността като игумен на Бигорския манастир отец Партений насърчава взаимното разбирателство, преодоляване на вътрешните разделения между гражданите на Македония, както и по-добрата им интеграция с гражданите на съседните държави.  „Издигнах кандидатурата на архимандрит Партений, не само заради постоянната му подкрепа за преодоляване на негативните междусъседски отношения на Балканите и по-специално активната му дейност по отношение на подписването на Договора за приятелство, добросъседство и сътрудничество между България и Македония. Той и и монашеското братство на Бигорския манастир подкрепиха и благословиха усилията на двете държави да преодолеят политическите различия, трупани с години. Номинацията беше първоначално одобрена от българско жури с подкрепата на колегите ми Асим Адемов, Ангел Джамбазки и Илхан Кючюк, а след това одобрена от общоевропейско жури“, коментира Андрей Ковачев. Архимандрит Партений  е известен с уважението си към всички хора, без разлика на тяхната религиозна, етническа и национална принадлежност. Той превръща Бигорския манастир в истински център на духовен живот, известен не само в Македония, но и извън страната. Архимандрит Партений се занимава с хуманитарната дейност и указване на духовна и материална подкрепа на отделни хора и цели. Особено е значима мисията на архимандрит Партений за лекуване и ресоциализация на лица, предимно младежи, които изпитват проблеми като наркомания, алкохолизъм   и други. Хиляди младежи, под духовната закрила на отец Партений, не само че са успели да се освободят от тези зависимости, но и да се интегрират обратно в обществото. Архимандрит Партений развива широка обществена дейност, организира концерти и беседи в областта на културното наследство и хуманитарните ценности не само в региона на Бигорския манастир, но и в Македония, България, Гърция и региона. По този начин той допринася за укрепването на европейския дух и ценности на хората в региона. Чрез дейността си, архимандрит Партений насърчава преодоляването на вътрешните разделения между гражданите на Македония, както и по-добрата им интеграция с гражданите на съседните държави. През 2017 г. архимандрит Партений и монашеското братство на Бигорския манастир, решително подкрепиха подписването на Договора за добросъседство между Република Македония и Република България, благодарение на който се преодоляха редица отворени въпроси между двете страни и се преодоляха проблеми, трупани с десетилетия. В този критичен исторически момент архимандрит Партений и монашеското братство имаха смелостта, въпреки общата негативна атмосфера в страната в дадения момент, да отстояват истината, посланията за добросъседство, европейско сътрудничество и подкрепата за подписания Договор. Благодарение на силния си авторитет сред гражданите на Република Македония архимандрит Партений успя да повлияе на общественото мнение в полза на Договора. Той публично зае непопулярната позиция, че \"текстът е в духа на европейското право, без двусмислени политически фрази, без щети, подценявания и пренебрегвания на едната или другата страна. Интеграцията в ЕС е единственият начин да се преодолее разделението и да се възстанови балансът в региона. Както всяка година лауреатите ще получат почетни медали на официална церемония през есента в София, организирана от Бюрото на Европейския парламент в България. По-късно през годината те ще участват и в общоевропейска церемония, посветена на Гражданската награда на Европейския парламент, която ще се проведе в Брюксел. От 2008 г. насам Европейският парламент присъжда наградата на граждани и организации, които са допринесли за насърчаване на по-доброто взаимно разбиране и по тясната интеграция между гражданите на ЕС или за улесняването на трансграничното и транснационално сътрудничество в ЕС. Тя е под формата на почетен медал и има символично изражение. Жури на национално и европейско ниво изготви селекцията от 50-те лауреати от целия Европейски съюз.", "date": "2018.06.13", "title": "Игуменът на Бигорския манастир получи приза \"европейски гражданин за 2018\""}
{"url": "https://www.faktor.bg/bg/articles/novini/svyat/-zlobari-i-neudachnitsi", "text": "Светът видя изумителна гледка – президентът на САЩ и лидерът на Северна Корея се здрависаха и разговаряха сърдечно.  Те подписаха Споразумение за  пълно отказване от атомните оръжия в Корейския полуостров. В замяна САЩ ще поемат  ангажимент за „сигурносттта\" на Северна Корея. В споразумението няма подробности, но най-вероятно  те  ще бъдат договорени от държавния  секретар на САЩ и съответни представители на СК в „най-близко бъдеще\". Президентът Тръмп каза преди дни, че не очаква всичко да бъде решено на първата среща, а това ще бъде  „дълъг процес\", с резултат – пълното  Президентът даде 65-минутна пресконференция, на която отговори убедително, вкл. и на въпроса дали липсата на подробности в Споразумението означава, че отказването от атомните оръжия в Северна Корея се отдалечава в бъдещето. Президентът отговори „не, в никакъв случай\". Президентът изненадващо обяви, че „засега\"  се прекратяват съвместните американски-южнокорейски военни  учения, които струват „колосални\" суми на американските данъкоплатци. Това е разумно решение, защото колосалните суми ще бъдат спестени на хазната, а ученията винаги могат да бъдат възобновени, ако се наложи. Важното в случая, че 32-хилядният американски корпус остава в Южна Корея. Санкциите против СК остават в сила. Тук президентът има два най-силни коза в сложното уравнение – ако Ким действително се откаже завинаги и премахне атомните си бомби, Америка ще: 1/ премахне санкциите, осакатяващи и без това осакатената севернокорейска икономика 2/ дори нещо по-важно: Америка ще помогне с масивна икономическа помощ на бедстващата и гладуваща Северна Корея, а това е гаранция за бъдещето на страната.   Основното: въпреки изключително тежкото минало, изглежда, че   Тръмп заяви, че Ким е поел неотменим ангажимент да се откаже изцяло и завинаги от атомните си оръжия. Вярно е, че СК спря изпитването  и изстрелването на атомни ракети, както и че унищожи основния си обект за това. Припомням на забравилите леви наблюдатели: през май 2016 Тръмп сензационно обяви, че „ще говори с Ким, ако трябва\". Това предизвика взрив от праведно левичарско  негодувание. След като Тръмп стана президент, Пхенян няколко пъти изпита търпението на Вашингтон с изстрелване на атомни ракети. В отговор Тръмп изсипа купища атомни заплахи, които бяха определени от левите западни медии, като недопустимо принизяване на президентската институция с презрения, комунистически режим. Но, ето – заплахите подействаха и Пхенян обеща да се откаже изцяло от атомните си оръжия. Естествено, като се има предвид провалът на подобните преговори между Б. Клинтън и Ким  Ир Сен, дядо на сегашния Ким и същината на комунистическия режим в Пхенян,  правителството на Тръмп трябва да бъде постоянно нащрек и МНОГО  да внимава. Но, както винаги най-жалко се изложиха вътрешните врагове на Тръмп. Преди дни той определи противниците на историческата среща, като „злобари и неудачници\".  Обобщенията винаги са погрешни, вкл. и в този случай, но изглежда, че почти всички коментатори на срещата от големите западни медии са именно злобари и неудачници. Тези коментатори нелепо критикуват Тръмп, че нищо не направил за потиснатите маси в Северна Корея, като че ли е възможно за 48 минути /толкова продължи историческата среща/, може да се обсъдят всички въпроси. Коментаторите остро нападат Тръмп, че само „узаконил\"  Ким, без нищо в замяна, което очевидно е невярно.   Спомням си, че точно същите западни медии, които сега критикуват срещата, преди години   че повдигал въпроса за човешките права пред съветските ръководители,  което било разфокусиране, вместо най-важното – атомното разоръжаване. Наблюдателите от СНН, „Ню Йорк таймс\", „Вашингтон пост\" и пр. днес критикуват Тръмп, че „узаконил\" Ким, но само преди 3 години същите наблюдатели се прехласваха пред Обама, задето възстановил отношенията с комунистическия режим в Куба. Лицемерието на новите „антикомунисти\" в западните медии и папагалите им в някои  български медии  няма да заблуди тези, които знаят за какво става дума.", "date": "2018.06.13", "title": "„Злобари и неудачници\""}
{"url": "https://www.faktor.bg/bg/articles/erik-rubin-hvali-balgariya", "text": "Ангажиментът е всички съюзници да достигнат 2% от БВП до 2024 г. България е една от малкото съюзници на НАТО, които са създали план, за да достигнат тези 2% до 2024 г. България отделя средства за модернизиране на въоръжените си сили през последните няколко години. Това каза посланикът на САЩ в България Н. Пр. Ерик Рубин, който изнесе лекция на тема „НАТО и двустранното сътрудничество между България и САЩ“, предаде „Фокус“.  Според него страната трябва да увеличава отговорностите си, тъй като това ще укрепи въоръжените сили по много начини. „Придобиването на нови бронирани сухопътни машини ще увеличи отговорностите, но и ще подобри ролята, която България ще играе в Алианса. Модернизирането на военноморските сили ще позволи по-добрата охрана, но и трениране на екипажите. Новите изтребители ще позволят на талантливите пилоти да летят и правят съвместни тренировки със съседите си. Това ще допринесе за безопасността и сигурността на пилотите. За мен е съвсем естествено да спомена американски изтребители, но модернизацията и оперативната съвместимост са основни за изпълнението на ангажиментите на България. Страната ви има изграден план за модернизация“, подчерта Рубин.  Той уточни, че преди срещата на НАТО в Брюксел България има възможността да се отличи сред съюзниците си. „Предприемането на стъпки за реализиране на военните разходи преди срещата в Брюксел ще постави България в едно завидно положение. България е способна да извършва велики дела в рамките на постигнато на целите на ЕС и НАТО. Притежава сила да вдъхновява и мотивира съседите си. Оптимист съм за двустранните ни отношения, за НАТО“, каза още Ерик Рубин.", "date": "2018.06.13", "title": "Ерик Рубин хвали правителството: България има план да достигне 2% от БВП за отбрана"}
{"url": "https://www.faktor.bg/bg/articles/novini/svyat/broyat-na-evrodeputatite-shte-bade-namalen-sled-izborite-prez-2019-g", "text": "Броят на евродепутатите ще намалее от 751 на 705 след Brexit. 46 от 73-те депутатски места на Обединеното кралство ще бъдат освободени след Brexit и ще се използват при евентуално разширяване на ЕС. 27 от британските местата ще бъдат разпределени между 14 държави членки, които в момента са по-слабо представени. Броят на членовете на Европарламента ще намалее от 751 на 705, когато Обединеното кралство напусне ЕС, освобождавайки място за възможни нови държави в ЕС.  Освен намаляването на числеността на Парламента от 751 на 705 избрани представители предложеното ново разпределение на местата, одобрено от Парламента в сряда, ще остави 46 от 73-те освободени от Обединеното кралство места в резерв след Brexit.  Една част от тези 46 места в резерв или всички те може да бъдат разпределяни между нови държави, присъединяващи се към ЕС, или да бъдат запазени свободни, за да остане институцията по-малка.  Освен това евродепутатите подчертават, че разпределението ще се осъществи само ако Обединеното кралство излезе от ЕС. В противен случай ще се запази настоящото положение. Проектът за решение на Европейския съвет беше приет с 566 гласа „за“ срещу 94 „против“ и 31 „въздържал се“.  \"Съставът на ЕП е основното изражение на волята на европейския народ. Представителството на европейските граждани поради тази причина трябва да бъде справедливо и обективно и да съответства на законодателството на ЕС. След дълги и тежки преговори се радвам, че ЕП даде окончателното си съгласие за нашето предложение. Ангажирането на гражданите в демократичния процес е изключително важно и аз вярвам, че новият състав на нашия Парламент ще мотивира граждани да станат по-активни участници в европейския демократичен процес\", коментира Данута Хюбнер (ЕНП, Полша).  \"Финалното одобрение на новия състав на ЕП е щастлив край на един много труден процес. Имаме основания за задоволство от финалния резултат: справедливо разпределение на депутатските места; без загуба на места за държавите членки и намаляване на размера на Парламента, позволявайки освободените места да бъдат разпределяни между нови държави членки. Новият Европейки парламент ще гарантира по-справедливо  представителство на гражданите, които представлява\", коментира Педру Силва Перейра (С&Д, Португалия). Новият състав на Европейския парламент следва да бъде одобрен от лидерите на ЕС по време на Европейския съвет в Брюксел на 28 - 29 юни. Решението влиза в сила, след като бъде публикувано в Официалния вестник на Европейския съюз.", "date": "2018.06.13", "title": "Броят на евродепутатите ще бъде намален след изборите през 2019 г."}
{"url": "https://www.faktor.bg/bg/articles/novini/balgariya/balgariya-s-uslovie-za-imeto-na-makedoniya-da-ne-vodi-do-teritorialni-pretentsii-kam-nas", "text": "България постави условие за смяната на името на Република Македония - да не води до териториални претенции към нас. Официалната българска позиция е, че вариантът Северна Македония е много по-добър от Илинденска Македония. Българската държава е била информирана предварително за името \"Северна Македония\" и от Скопие, и от Атина, страната ни обаче не участва в преговорите. Утре  македонският президент Георге Иванов пристига на официално посещение в София. Въпросът с името всъщност не е приключил, дори и договорът да бъде подписан, не може да се предвиди как ще преминат ратификациите в двата парламента и как ще завърши референдумът в Македония на есен. „България признала името Македония, което е географско, няма как да има претенции, защото е в три държави и е много по-добро от Илинденска. Каквото и да подпишат не трябва да води до териториални исторически културни и езикови претенции”, категорична е външният ни министър Екатерина Захариева. Боби Бобев, историк и дипломат, коментира, че на Север от Егейска Македония се намират и Вардарска и Пиринска Македония и не вярва това да създаде усложнения в междудържавен план. Според политическите партии като АБВ например, името \"Северна Македония\" вероятно снема териториалните претенции към Гърция, но дава основание за такива към България.", "date": "2018.06.13", "title": "България с условие за името на Македония - да не води до териториални претенции към нас"}
{"url": "https://www.faktor.bg/bg/articles/razkriha-shema-za-prodazhba-na-hranitelni-stoki-s-iztekal-srok", "text": "„Господари на ефира”, съвместно с МВР, разкриха склад с хранителни стоки с изтекъл срок на годност, които се разпространяват в търговската мрежа. По време на разследването по случая, се оказва, че процесът по подмяна на срока чрез преетикиране се е извършвал именно там, след което стоките се продават в магазини, без търговците да са наясно със ситуацията. След като схемата е разкрита, от екипa на предаването са уведомили органите на реда. Служители на сектор „Противодействие на икономическата престъпност“ при ОДМВР – Велико Търново, съвместно със служители от Областна дирекция по безопасност на храните – Велико Търново, са извършили проверка на склада и са иззели голямо количество стоки с изтекъл срок. По случая е образувано досъдебно производство за престъпление.", "date": "2018.06.13", "title": "Търговците пак ни лъжат! Разкриха нова схема за продажба на хранителни стоки с изтекъл срок на годност"}
{"url": "https://www.faktor.bg/bg/articles/kak-se-otselyava-v-rusiya", "text": "Около 1 милион чужденци ще пристигнат в Русия за Световното първенство по футбол. Но както знаем - разни страни, разни нрави. Затова ето списък със седем полезни напътствия: По улиците на Москва важи един прост закон: законът на по-силния. В повечето случаи това са луксозните лимузини и автомобилите с мощни двигатели. Затова велосипедистите и пешеходците трябва много да внимават. Правила за движение има, но често само на теория. В делника те се спазват така, както навремето марксистките закони - в зависимост от случая. Така че оглеждайте се и на зелен светофар. Същото важи, впрочем, и за пешеходните пътеки. Да, десетлентовите булеварди на Москва са удивителни. Именно тук обаче „ракетите на четири колела“ дават газ. Затова: отваряйте си очите и ушите! А ако искате да пресечете, минете през подлеза. Ще извървите няколкостотин метра повече, но пък ще останете невредими. Зад волана са истински мачовци, но в метрото мъжете изведнъж се превръщат в галантни кавалери: щом видят възрастна дама, начаса й отстъпват мястото си. В Русия това е един вид неписан закон. Освен това в московското метро всеки има достъп до безплатен интернет, който обаче не е защитен. Така че, ако в мобилния си телефон съхранявате поверителни данни, имайте едно наум. Съветският съюз отдавна вече е минало. Но любовта към „документа“ си е жива и до днес. Затова всеки гост на Русия трябва винаги да носи паспорт в себе си. Всеки служител в метрото, на улицата, на стадиона може да ви поиска документ за самоличност. Ако не го носите, в най-лошия случай може да прекарате нощта в ареста. А и по време на Световното първенство полицаите ще бъдат особено строги. За да си нямате проблеми със стомаха Човек бързо огладнява, когато стиска палци на любимия отбор или развява знамена на стадиона. Така ще бъде и по време на Световното първенство в Русия. Затова един много важен съвет: хората с чувствителен стомах задължително трябва да избягват будките за бързо хранене. Иначе на другия ден много ще съжаляват. Най-добре е да се храните в ресторант. Повечето са наистина добри и сравнително евтини. Но както знаем, всяко правило си има изключение. Напитката квас, напълно непозната на останалата част от света, се предлага кажи-речи навсякъде - в парковете, по улиците, пред стадионите. Опитайте я непременно! При нея няма риск да си навлечете проблеми със стомаха. Това, което на пръв поглед изглежда свръхевтино, накрая може да ви излезе доста солено. Например СИМ картите или зарядните устройства за мобилни телефони, които се предлагат по площадите пред гарите. Или пък детските играчки, които се разпадат буквално в мига, в който детските ръце ги докоснат. Затова пазарувайте в малките подземни магазинчета, наредени едно до друго в подлезите и гарите. Там човек може да си купи евтини чадъри, матрьошки, смартфони и какво ли не още. \"Клиентът е цар\" - това старо британско правило все още не се е наложило в Русия, където много от сервитьорите, продавачите, стюардите и стюардесите разглеждат клиентите като някакви едва ли не нахални хора, които им смущават спокойствието. След разпадането на Съветския съюз руснаците почти нямаха време да свикнат с нравите и структурите на пазарната икономика. Туристите трябва да го имат предвид, ако искат да си спестят разочарования. В същото време руското гостоприемство е направо пословично - поканят ли ви у дома, ще поделят с вас и последния си залък. Още в романа „Война и мир“ Толстой описва склонността на руснаците към безразсъдна смелост. Особено когато става дума за пиене. На купони се пие много, при това на екс, като преди всяка чашка се вдига тост, а към пиенето задължително се сервира и нещо за хапване. Понякога ситуацията излиза извън контрол. В Урал например загинаха двама доста подпийнали младежи, които взривили граната, за да си направят впечатляващо селфи.", "date": "2018.06.13", "title": "Как се оцелява в Русия"}
{"url": "https://www.faktor.bg/bg/articles/ukrayna-gruziya-i-moldova-formirat-prozapaden-front", "text": "Украйна, Грузия и Молдова формират прозападен фронт, пише руският ежедневник \"Независимая газета“. Това стана ясно по време на проведената в Киев междупарламентарната конференция, с участието на трите държави.  Предвижда се да се обяви създаването на Парламентарната асамблея на трите страни - за \"сътрудничество и взаимодействие с ЕС и НАТО\". Както се приближава срещата на високо равнище на НАТО през юли, все повече и повече изявления се чуват. Украйна е насочена към сближаване с алианса. Президентът Владимир Путин ясно заяви, че Русия не харесва перспективата за разполагане на съоръженията на НАТО на украинска територия, предаде „Фокус“. Конференцията в Киев трябва да стане вид сигнал, че Грузия, Молдова и Украйна обединяват сили за интеграция в европейските и евроатлантическите структури. За първи път ръководителите на парламентите на трите държави проведоха такава среща в началото на март тази година в Кишинев. Тогава темата беше формулирана тихо: \"Източното партньорство и съвременните предизвикателства в сферата на сигурността\". Сега те директно посочват необходимостта от регионално сътрудничество с цел развитие на сътрудничеството с ЕС и НАТО. Една от обсъжданите днес теми е: \"Украйна, Грузия, Молдова: от Споразумението за асоцииране - към пълната интеграция в ЕС\". Те не говорят пряко за присъединяването си към НАТО, темата \"Справяне с новите предизвикателства в сферата на сигурността\". Президентът на Украйна наскоро получи официална покана за участие в срещата на върха на НАТО в Брюксел. В Киев те се надяваха по-рано през юли да започнат разговор за подписването на плана за действие за членство в НАТО. Но обсъждането на този въпрос може да бъде отложено.", "date": "2018.06.13", "title": "Украйна, Грузия и Молдова създават прозападен фронт срещу руската заплаха"}
{"url": "https://www.faktor.bg/bg/articles/novini/balgariya/futbolna-vrata-padna-varhu-8-godishno-dete", "text": "Осемгодишно дете е получило нараняване в областта на главата, след като върху него е паднала футболна врата, съобщиха от агенция „Фокус”. Детето е настанено в болница, където раната на главата му е зашита и то се е прибрало у дома. Инцидентът е станал на открита спортна площадка в Кюстендил.", "date": "2018.06.13", "title": "Футболна врата падна върху 8-годишно дете"}
{"url": "https://www.faktor.bg/bg/articles/kremal-iska-da-vidi-tramp-na-svetovnoto-po-futbol", "text": "Американският президент Доналд Тръмп, както и лидерите на други страни, е желан гост на Световното първенство по футбол в Русия. Това съобщи прессекретаря на руския президент Дмитрий Песков, цитиран от БГНЕС. \"Руският президент Владимир Путин заяви, че ще се радва да види важни гости в Москва и, разбира се, това се отнася за гости от САЩ на най-високо ниво\", каза говорителят на Кремъл, когато беше попитан дали Доналд Тръмп да бъде поканен в Москва като гост на Световната първенство.", "date": "2018.06.13", "title": "Кремъл иска да видят Тръмп на Световното по футбол"}
{"url": "https://www.faktor.bg/bg/articles/osadiha-na-polovin-vek-zatvor-us-atlet-za-narkotrafik-i-prane-na-pari", "text": "Бивш американски атлет, който стана мексикански наркобарон, беше осъден на 49 години затвор за наркотрафик и пране на пари, предаде Би Би Си, позовавайки се на съда в Атланта, Джорджия. 44-годишният Едгар Валдес Виляреал се ражда в семейство на мексиканци от средната класа, живеещи в Тексас. В гимназията е активен спортист, но в тийнейджърските си години започва да се занимава с криминални дейности. Постепенно се изкачва в йерархията и става един от бароните на картела Белтран Лейва, действащ на мексиканска земя. Станал известен като „Барби“, през 2010 г. е арестуван в Мексико и екстрадиран обратно в Щатите пет години по-късно.  Едгар Валдес играе основна роля в разпространението на хиляди килограми кокаин в източната част на Щатите в периода 2004-2006 година. В гимназията мексиканецът става дилър на наркотици в САЩ, но по-късно се мести в Мексико.", "date": "2018.06.13", "title": "Осъдиха на половин век затвор US атлет за наркотрафик и пране на пари"}
{"url": "https://www.faktor.bg/bg/articles/novini/svyat/turski-medii-viziyata-na-turtsiya-da-se-prevarna-v-tsentar-na-energiyni-koridori", "text": "\"Енергийният път на коприната\" (в. \"Йени шафак\"), \"Сърцето на енергетиката тупти в Турция\" (в. \"Сабах\"), \"Енергиен мост\" (в. \"Миллиет\"), \"Турска енергия към Европа\" (в. \"Акшам\"), \"Откриването на века\" (в. \"Ватан\") - такива са заглавията на водещите турски вестници днес за тържественото откриване на Трансанадолския газопровод ТАНАП в турския град Ескишехир. \"Сабах\" пише, че той е най-дългият в Европа с дължина от 1850 километра. Общата стойност на инвестицията е 8 млрд. долара, а годишният му капацитет е от 16 млрд. куб.м. газ. ТАНАП преминава през 20 турски окръга и ще покрива 12 на сто от нуждите от природен газ на Турция. В най-натоварения период той ще осигурява заетост на 15 хиляди души. \"ТАНАП, наричан Енергиен път на коприната, влезе в експлоатация след тържествено откриване. Ред е на \"Турски поток\", пише още \"Сабах\", цитиран от БТА. \"Правим историческа крачка за своя регион и своите страни\", заяви на откриването Ердоган, цитиран от \"Миллиет\".  \"Кранчето на ТАНАП беше отворено\", пише в. \"Хабертюрк\", като цитира думите на Ердоган, че газопроводът е \"поредният плод на енергийното сътрудничество в региона\". В. \"Тюркие\" окачествява газопровода като \"проекта на века\" и допълва, че с него Турция се е превърнала в \"сърцето на енергиен коридор\" и е увеличила стратегическото си значение. \"Турция се превърна в енергиен коридор между Изтока и Запада\", пише и \"Ватан\". \"Турция се приближи с още една крачка към своята визия да бъде център на енергийни коридори\", цитира вестникът думите на турския президент Ердоган.", "date": "2018.06.13", "title": "Турски медии: Визията на Турция - да се превърна в център на енергийни коридори"}
{"url": "https://www.faktor.bg/bg/articles/ek-nepreklonen-istanbulskata-konventsiya-zashtita-zhenite-ot-nasilie-nishto-poveche", "text": "Днес се навършва една година от подписването на Истанбулската конвенция от институциите и държавите в ЕС, но само 19 са го ратифицирали, към които не принадлежи България. Конвенцията защитава жените от насилие - нищо повече и нищо по-малко, отбеляза заместник-председателят на Европейската комисия Франс Тимерманс по време на днешното обсъждане на документа, цитиран от dir.bg. Не става дума за налагането на нови обществени норми, а за забрана на насилието. Подвеждащите аргументи в обществените обсъждания на конвенцията трябва да бъдат оспорени, добави той. Конвенцията не застрашава обичайното семейство и вярата, не въвежда задължение за разрешаване на еднополовите бракове, поясни Тимерманс. По неговите думи, въпреки че 28-те страни в ЕС са подписали документа, едва 19 са го ратифицирали, а там, където конвенцията не е ратифицирана, се наблюдава разпространението на неверни твърдения и силна съпротива. Според него съпротивата е част от усилията жените да бъдат възприемани като неравни и това е неприемливо. Съпротивата срещу ратификацията означава, че се подкрепя подчинението на жените със сила и това е неприемливо в европейските общества, заяви Тимерманс. ЕК иска конвенцията да бъде ратифицирана възможно най-бързо. ЕС няма да замени държавите - наказателното право остава в изключителните им правомощия, посочи зам.-председателят по повод преследването на насилниците. Бих искал да знам в коя вселена вярата или някоя социална конвенция позволяват насилието срещу жените, добави той. От името на българското председателство на Съвета на ЕС зам.-министър Моника Панайотова посочи, че борбата с всяка форма на насилие срещу жените е в същината на уважението към основните права. Тези престъпления нямат място в ЕС. Конвенцията е рамка срещу домашното насилие и насилието срещу жените. Тя е средство срещу всякакво насилие над жени, за защита на жертвите и за преследване на насилниците, добави зам.-министърът. По нейните думи конвенцията допринася за равенство между мъжете и жените. Съветът на ЕС насърчава ратификацията на документа, заяви Панайотова. Тя цитира данни от проучване в ЕС за насилието над жените от 2014 г., според което 33 на сто от европейките, навършили 15 години, са били подлагани на физическо или сексуално насилие. Всяка втора жена в ЕС е била жертва на някакъв вид сексуално посегателство. Насилието срещу европейските жени струва 109 милиарда евро на година, всеки от нас трябва да участва в борбата с тази несправедливост, посочи Панайотова. В последвалите становища на политическите групи в ЕП Европейската народна партия (ЕНП) определи приемането на конвенцията като историческа стъпка. ЕНП отбеляза, че България е сред държавите, които не са ратифицирали документа досега. Няма традиционна култура, която да оправдава насилието над жени от мъже. Става дума за изграждане на култура на уважение към жените. България, Унгария, Словакия и Украйна трябва да водят разговор по този въпрос, основан на фактите. Конвенцията не е насочена срещу семейството, това са подвеждащи интерпретации, добавиха от ЕНП. Според социалистите и демократите след година преговори няма истински напредък по приемането и прилагането на конвенцията. Престанете да се съпротивлявате на нещо, което помага на жените и води до понасянето на отговорност, призоваха от тази парламентарна група. Европейските реформатори и консерватори посочиха, че вярата не може да бъде противопоставяна на защитата на жените. Те попитаха как може обичайните ценности да бъдат застрашени със защитата на жените от насилие. Групата на АЛДЕ отбеляза, че насилието над жени е най-яркият израз на неравенствата в европейското общество. Следващото председателство на Съвета на ЕС трябва да постигне политическо решение с \"проблемните държави\", които блокират ратификацията, посочиха либералите и призоваха да се прекрати разпространяването на дезинформация за конвенцията. Групата на Зелените коментира, че политици разпространяват лъжи за документа. Интересува ги само дали насилникът е чужденец, мюсюлманин, когото могат да използват с политически цели. Стига кампании, защитете европейските жени и приемете конвенцията, призоваха те. Европейската обединена левица посочи, че мъжете са източникът на насилие, затова трябват мъже феминисти. Борбата не е приключила, докато всеки не участва в защитата на правата на жените, добавиха от тази политическа сила. Групата \"Европа на свободата и пряката демокрация\" коментира, че \"с един подпис нещата няма да се променят\", затова е необходимо да продължи натискът над правителствата да приложат всички сили и средства в борбата с насилието срещу жените. Групата \"Европа на народите и свободата\" защити властите в България и Унгария, които използват суверенитета си, като не ратифицират конвенцията.", "date": "2018.06.13", "title": "ЕК непреклонна: Истанбулската конвенция защитава жените от насилие - нищо повече"}
{"url": "https://www.faktor.bg/bg/articles/sled-skandala-pelov-direktorat-na-oblastnata-direktsiya-na-mvr-sofiya-podade-raport-za-pensionirane", "text": "Директорът на Областната дирекция на МВР–София – старши комисар Георги Григоров, е подал рапорт за пенсиониране. Официално мотивите не се посочват, но се предполага, че решението на Григоров да напусне системата е свързано със случая на избягалия затворник Владимир Пелов, който беше застрелян при престрелка в Ботевград, съобщи БНР. Именно към ОДМВР–София е и Районното полицейско управление в Ботевград, което понесе критики за несправяне със случая. Вчера Георги Григоров призна, че Марио Панчев, който уби Владимир Пелов, но после също почина от раните си от престрелката, е сигнализирал в полицията, че се чувства застрашен след бягството на Пелов от затвора.  Старши комисар Георги Григоров е започнал работа в системата на МВР през 1996 г. Последователно е заемал различни длъжности в СДВР, заместник директор на ОДМВР – Перник, директор на ОДМВР – Плевен.", "date": "2018.06.13", "title": "След скандала \"Пелов\": Директорът на Областната дирекция на МВР–София подаде рапорт за пенсиониране"}
{"url": "https://www.faktor.bg/bg/articles/novini/balgariya/hrana-obleklo-transport-makar-i-s-malko-no-poskapvat", "text": "Месечната инфлация за май е 0.3%. Инфлацията от началото на годината е 1%, а годишната инфлация за май 2018 г. спрямо същия месец на миналата година е 2.6%, по данни на НСИ. През май 2018 г. спрямо предходния месец са се увеличили цените на хранителни продукти и безалкохолни напитки с 0.2%, облекло и обувки - с 0.7%, транспорт - с 2.6% и др. Цените на алкохола и тютюневите изделия остават на равнището от миналия месец, както и тези за жилища, вода, електроенергия, за здравеопазване. Намаление има при съобщенията с 0.4% и при развлеченията и културата - с 1.3%. Цените на стоките и услугите от малката кошница за най-нискодоходните 20% от домакинствата са се променили спрямо предходния месец в посока увеличение за нехранителните стоки и услугите - с 0.1%, а намаление има при хранителните продукти - с 0.4%.", "date": "2018.06.13", "title": "Храна, облекло, транспорт - макар и с малко, но поскъпват"}
{"url": "https://www.faktor.bg/bg/articles/skandal-v-makedonskiya-parlament-prezidentat-izgoni-premiera-zaev", "text": "Срещата на премиера Зоран Заев и министъра на външните работи Никола Димитров с президента на Македония Георги Иванов, на който двамата трябваше да го информират за договореното с Гърция име Северна Македония, траяла едва 120 секунди. Това разкриха източници на скопското електронно издание МКД. След това лидерът на кабинета в Скопие и ръководителят на македонската дипломация са били изгонени от резиденцията на президента във Водно. Скандалната случка се разиграва, след като Иванов попитал Заев и Димитров дали имат писмено споразумение с Гърция. След като получил утвърдителен отговор, Иванов се обърнал премиера Заев и първият дипломат Димитров, че не е необходимо срещата да продължи, уточняват източници. От редакцията на МКД припомнят, че Иванов е против промяната на името и срещу изменение на Конституцията на Република Македония, за което настояват гърците.", "date": "2018.06.13", "title": "Скандал: Македонският президент изгони премиера Заев заради името"}
{"url": "https://www.faktor.bg/bg/articles/mareshki-naznachavame-sulyo-i-pulyo-za-ministri-na-otbranata", "text": "Назначаваме сульо и пульо за министри на отбраната, пълни безделници. Преди няколко дни поискахме оставката на министър Красимир Каракачанов, заяви лидерът на „Воля“ Веселин Марешки по време на брифинг в парламента по повод трагедията на авиобаза „Крумово“. По думите му хората явно трябва да пият от „Каракачановите хапчета“, за да забравят проблемите в държавата. „Президентът се изказа, че трябва да се носи политическата отговорност за тази гибел“, посочи Марешки, като допълни, че пилотите ни летят на санитарния минимум, което е буквално убийствено. Според него тези, които не са осигурили средства за пилотите ни, на практика са ги изпратили на смърт. „Няма ли достойни български генерали, които да оглавят това министерство, че опряхме до Каракачанов“, попита Марешки. Партия „Воля“ ще сезира прокуратурата заради смъртния случай. „В този ден няколко български екипажа са играли на руска рулетка“, смята лидерът на Воля. Междувременно парламентарната група ще внесе законопроект за промяна на имената на футболните отбори. Причината според Марешки е, че имената на национални герои като Левски и Ботев се ползват с негативна цел.  „Говорим за наименования на търговски фирми или обидни имена. Законопроектът ни е много добре написан“, посочи Марешки.", "date": "2018.06.13", "title": "Марешки: В трагичния ден няколко български екипажа са играли на руска рулетка с хеликоптера"}
{"url": "https://www.faktor.bg/bg/articles/netanyahu-blagodari-na-borisov-za-spasenite-balgarski-evrei-nyama-da-go-zabravim", "text": "Благодарим за спасяването на българските евреи. Това заяви израелският премиер Бенямин Нетаняху при посрещането на българския си колега Бойко Борисов в Йерусалим. Ние никога няма да забравим, българите, които легнаха на релсите, но не допуснаха изпращането на българските евреи в лагерите на смъртта, подчерта той. Нетаняху благодари на България за участието ѝ в борбата срещу тероризма и фундаментализма и неотменната подкрепа, която оказва на Държавата Израел. В този тон отговори и българският премиер Бойко Борисов. Благодаря за добрите думи и доброто отношение. И сега взимаме трудни решения, но тогава е било много трудно. Септември месец се надявам да открием два идентични паметника за този огромен подвиг. Когато пътувахме насам, казах на моите министри, че сега ще видим човек, който е световен талант да бъде в добри отношения и с президента Тръмп, и с президента Путин, заяви Борисов.  \"Нашите военни пилоти и тези на Израел от няколко години провеждат съвместни полети, надявам се да имаме сътрудничество в медицината и фармацията\", заяви още Борисов.  От своя страна израелския премиер заяви, че сътрудничеството между България и Израел много се е подобрило от първата среща между него и Борисов през януари 2010 г., като отношенията между двамата са прераснали и в приятелски. Двустранните отношения, положението в Близкия Изток и други актуални международни проблеми ще обсъждат двамата държавни мъже. Предстои среща на Борисов с президента Световния еврейски конгрес Роналд Лаудер, с президента Реувен Ривлин и работен обяд в чест на българския премиер с лидера на парламентарната опозиция Исаак (Бужи) Херцог.  По-късно следобед е поклонението на Божи гроб, а след него премиерът ще бъде на аудиенция при Патриарха на Йерусалим Теофилос Трети (Патриарх на Светия град Йерусалим, на цяла Палестина, Сирия, Арабия и отвъд река Йордан, на Кана Галилейска и Светия Цион).", "date": "2018.06.13", "title": "Нетаняху благодари на Борисов за спасените български евреи: Няма да го забравим (ВИДЕО)"}
{"url": "https://www.faktor.bg/bg/articles/volya-nyama-da-podkrepi-vota-na-nedoverie-sigutnostta-bila-kato-pri-oresharski", "text": "Воля няма да подкрепи вота на недоверие, който БСП готви срещу правителството. Това стана ясно от думите на Веселин Марешки, който днес даде брифинг в парламента. Според него въпросът за сигурността и битовата престъпност е сериозен и трябва да влезе в Народното събрание. „Сигурността както по времето на Орешарски, така и сега не е на ниво. Защото парите не отиват по предназначение, а за корупция“, смята Марешки. По думите му най-лесно е да се направи сделката. „Темата за сигурността е много ясна и по принцип един такъв вот трябва да мине. Но докато българският народ не намери своята алтернатива, дотогава няма смисъл. Няма да го подкрепим, защото е безсмислен“, заяви Марешки.", "date": "2018.06.13", "title": "БСП губи \"Воля\" за вота - сигурността била както при Орешарски"}
{"url": "https://www.faktor.bg/bg/articles/analizator-bsp-opasno-se-doblizhi-do-gerb-speshno-tarsi-nachin-da-se-distantsira", "text": "Анализаторът от Института за дясна политика Александър Владимиров коментира пред БНР, че острите реплики на президента към управляващите „не са нещо ново, те са факт още от кандидатпрезидентската кампания“. Не е изненада и поведението на БСП, които искат вот на недоверие. „БСП, чисто политически, има спешна нужда от това бързо да се дистанцира от мнозинството и от ГЕРБ, защото в последната седмица и по темата с модернизацията на армията, и по темата с „Белене“ им се наложи да са доста близо до позициите на ГЕРБ\", посочи Владимиров. Той се съгласи, че има сериозни проблеми в сектор „Сигурност“, но определи като „малко грозно“ да се използва смъртта на хората като политически мотив. „Личният подход към  хората не е работа на политическото ръководство на което и да е министерство, а на един голям набор от чиновници, които взимат заплата, за да правят именно това“, коментира Владимиров по повод връщането на министър Петков. „В конкретната ситуация все още не знаем дали министърът има някаква персонална отговорност за тези протести и дали той не намира добрия тон и начина за разговор с майките. Между другото, чисто политически, е интереси ход на премиера на следващия ден да върне министъра на работата…“.", "date": "2018.06.13", "title": "Анализатор: БСП опасно се доближи до ГЕРБ, сега търси начин да се дистанцира"}
{"url": "https://www.faktor.bg/bg/articles/novini/balgariya/bezsilieto-na-bsp-vpisa-se-v-balgarskoto-evropredsedatelstvo-s-vot-pri-otkrivaneto-i-vot-pri-zakrivaneto", "text": "Няколко месеца отне на БСП да намерят тема за вот на недоверие в навечерието на откриването на европредседателството. Сега, в навечерието на закриването, няколко седмици пак ще търсят мотиви  Поне от казаното на пресконференцията и от народни представители от опозицията в ефир разбирам, че най-рано след седмица този вот ще бъде внесен в деловодството на Народното събрание. В момента водим разговор без ясни мотиви за какъвто и да било вот на недоверие към правителството. Това каза пред БНР депутатът от ГЕРБ Десислава Атанасова по повод намерението на БСП да внесе вот на недоверие срещу правителството заради несигурността в държавата. Атанасова определи ситуацията като \"политическо безсилие\" на БСП.  Тя оцени убийството на избягалия затворник Пелов като „безспорен пропуск на системата на МВР“ и изрази надежда, че от професионалното ръководство на ведомството „ще направят сериозни изводи“ и ще вземат мерки. „Този случай обаче ми се струва, че се ползва повече за политическа реторика, отколкото за експертна оценка по отношение на работата на МВР. В този сектор, в тази система работят хора, чиито заплати всички ние - данъкоплатците, осигуряваме. Затова апелирам по-скоро да има много сериозен анализ“. “Считам, че всяка една система, която държи на по-висок стандарт при заплащането си, трябва да докаже и по-сериозена ефективност“. Атанасова изтъкна, че не одобрява „практиката с решение на Министерския съвет да се дават допълнително средства в различни сектори, защото парламентът разглежда бюджета на българската държава“. Тя коментира и връщането на Бисер Петков на поста министър на труда и социалната политика. „Чух всички аргументи, включително и на майките пред парламента, които вече втора седмица са в палатковия лагер. Те твърдят, че тук не става въпрос за пари и дебатът никакъв случай не е финансов. Става въпрос за регулиране на обществените отношения и за ангажимент с различна тежест. Това искат - индивидуален подход, а не наливане в една система, която не може да даде отговори и резултати за ефективното разходване на този финансов ресурс. Подкрепата, която министър Петков получи, е може би именно заради това разбиране, негово и на неговия екип, че такъв подход е възможен, че такива законодателни промени са възможни“. Всеки министър е наясно, че оставката му винаги е написана и стои на бюрото на министър-председателя, коментира Атанасова. „Всеки член на правителството е наясно, че политическа отговорност се поема така. Далеч съм от мисълта за носенето на политическа отговорност, както я разбират от БСП“, заяви тя и посочи като такъв пример Таско Ерменков, Иво Христов, Манол Генов… „Аз се надявам, че съвсем скоро ще бъде ясно какво предлага екипът на министър Петков, членовете на социалната комисия, омбудсманът и всички, които имат отношение по казуса и активно работят“.", "date": "2018.06.13", "title": "Фойерверките на БСП по време на европредседателството"}
{"url": "https://www.faktor.bg/bg/articles/stoltenberg-patyat-na-makedoniya-kam-nato-e-otvoren", "text": "Генералният секретар на НАТО Йенс Столтенберг лично поздрави постигнатото споразумение между премиерите на Република Македония и Гърция Зоран Заев и Алексис Ципрас за разрешаване на спора за името. \"Горещо подкрепям договора между Заев и Ципрас за разрешаване на спора за името. Този исторически договор е резултат от дългогодишната търпелива дипломация и волята на двамата премиери да решат този спор, който прекалено дълго време засягаше целият регион. Призовавам и двете страни да финализират постигнатото споразумение от страна на двамата премиери. Този договор отваря пътя за НАТО на Скопие, което в същото време ще консолидира мирът и стабилността на Западните Балкани\", каза още Столтенберг. Изявлението на генералния секретар на НАТО Йенс Столтенберг бе направено само няколко минути след декларациите на Зоран Заев и Алексис Ципрас за постигнатото споразумение за разрешаване на дългогодишния спор за името, предаде Нова телевизия.", "date": "2018.06.13", "title": "Столтенберг: Пътят на Македония към НАТО е отворен"}
{"url": "https://www.faktor.bg/bg/articles/erdogan-shte-izpolzvame-ruskite-raketi-s-400-vapreki-otpora-na-nato", "text": "Турция при необходимост ще използва руските зенитно-ракетни комплекси С-400 „Триумф“, за които постигна споразумение с Москва. Това заяви турският президент Реджеп Ердоган, цитиран от „Хюриет дейли нюз“. „Ние няма просто да купим системите С-400 и да ги оставим в хамбарите. Ще ги използваме, ако има нужда. Това е отбранителна система“, посочи турският президент, посочвайки, че Анкара няма да се съобразява с желанията на Вашингтон. „Русия реагира на нашата оферта с примамливо предложение. Те дори ни предложиха и съвместно производство“, добави Ердоган. НАТО се възпротиви на сделката, но от Турция ясно подчертаха, че могат сами да решават по какъв начин да се погрижат за националната си сигурност. Наскоро американците призоваха Анкара да не използва С-400 – въпреки покупката. Турските власти отговориха, че това е нереалистично очакване. Очаква се първите поставки на системите да бъдат извършени през месец юли 2019 година.", "date": "2018.06.13", "title": "Ердоган: Ще използваме руските ракети С-400 въпреки отпора на НАТО"}
{"url": "https://www.faktor.bg/bg/articles/vmro-bsp-tryabva-da-se-izvinyat-za-tova-che-ima-makedoniya-i-makedonska-natsiya", "text": "БСП първо да се извинят на българския народ и на македонските българи, че създадоха Франкенщайн - македонската нация, изригна в парламента Юлиан Ангелов, организационен секретар на ВМРО и депутат от Обединени патриоти. \"Те първо трябва да изкупят вината си, че въобще съществува Македония и македонска нация. Защото те бяха част от процеса, за който още не са се извинили, когато навремето се създаваше македонската нация с решение на Коминтерна. Така че, да бъдат така добри първо да се извинят на българския народ и на македонските българи за този Франкенщайн, който създадоха самите те и подкрепяха дълги години\", продължи в същи тон представителят на войводите.  Ангелов приветства от името на ВМРО постигнатата договорка между Гърция и Македония за името Северна Македония и не сподели опасенията на социалистите, че можело да има териториални претенции, посочи Канал3. \"Въпросът стои вече три десетилетия, затова от ВМРО приветстваме факта, че най-накрая между Гърция и Македония се е намерил компромис с името и един въпрос на Балканите ще бъде решен. \"Когато държавите около България са стабилни и нямат проблеми, тогава и българската държава ще е по-успешна и по-стабилна\", заключи Ангелов. Но подчерта, че от Обединени патриоти ще продължат да следят дали Македония ще изпълнява договора за добросъседство с нашата страна, дали ще бъдат зачитани правата на повече от 100 хил. български граждани на нейна територия и още много други, които имат български произход. За целта трябвало македонците да премахнат всички фалшификации от учебниците по история и да зачитат правата на българите на тяхна територия. \"Само по този начин ние ще повярваме, че наистина новото управление в Македония иска да промени нещата и да наложи един нов модел на добросъседски отношения с всички държави на Балканите\", каза още Юлиан Ангелов.", "date": "2018.06.13", "title": "ВМРО: БСП трябва да се извинят за това, че има Македония и македонска нация"}
{"url": "https://www.faktor.bg/bg/articles/kiev-zapochna-masirani-voenni-ucheniya-v-iztochna-ukrayna", "text": "Масирани военни учения започнаха войници и офицери от украинската армия в Донбас, предаде ТАСС. В маневрите са задействани стотици военни и десетки единици бойна и друга военна техника. Според информацията на руската медия подразделенията под командването на украинския президент и върховен главнокомандващ Петро Порошенко смятат да дадат началото на мащабна офанзива срещу отцепниците и да сложат край на боевете в района, които започнаха преди над четири години. \"Това е репетиция за агресия. Нашият президент Владимир Путин бе много ясен, когато обясни по време на пряката си линия на 7 юни. Ако Киев ни провокира по време на Световното първенство по футбол, последиците за Украйна ще бъдат катастрофални\", каза говорителят на Кремъл Дмитрий Песков по повод на маневрите.", "date": "2018.06.13", "title": "Киев започна масирани военни учения в Източна Украйна"}
{"url": "https://www.faktor.bg/bg/articles/tramp-blagodarya-na-predsedatelya-kim-za-svetloto-novo-badeshte-na-negoviya-narod", "text": "Безпрецедентната среща на върха със севернокорейския лидер Ким Чен-ун в Сингапур допринесе за избягването на ядрена катастрофа, заяви президентът на САЩ Доналд Тръмп, цитиран от Франс прес и ТАСС, предаде БТА.   \"Искам да благодаря на Председателя (на Държавния съвет на КНДР) Ким, че направи първата решителна крачка по пътя към светло ново бъдеще за своя народ. Нашата безпрецедентна среща - първата между американски президент и лидер на Северна Корея - доказва, че реалните промени са възможни!, написа Тръмп в Туитър.   \"Светът значително се отдалечи от потенциална ядрена катастрофа! Повече никакви изстрелвания на ракети, ядрени изследвания или тестове! Заложниците се завърнаха у дома при семействата си. Благодаря на Председателя Ким, нашият ден заедно бе исторически!\", написа Тръмп в друг туит.   \"Няма граница за това, че което Северна Корея може да постигне, когато се откаже от ядреното си оръжие и се включи в търговията и взаимодействието със света. Председателят Ким има възможността да влезе в историята като лидер, който положи началото на прекрасна нова ера на сигурност и благоденствие за своите граждани\", добави Тръмп в друг туит.   Тръмп заяви в интервю за Фокс нюз, че САЩ няма да водят съвместни военни учения с Южна Корея, докато Северна Корея добросъвестно преговаря по денуклеаризацията си, предаде Ройтерс.   На въпрос за евентуалната визита на Ким Чен-ун в САЩ Тръмп каза, че в подходящото време севернокорейският лидер \"абсолютно ще дойде в Белия дом\".   В друга част от интервюто за Фокс нюз, цитирана от ТАСС, Тръмп заяви, че Ким \"притежава много добри лични качества\".   \"Той е забавен и много, много умен. Той е отличен преговарящ. Чудесно се спогодихме\" от самото начало на срещата на върха в Сингапур, заяви Тръмп.", "date": "2018.06.13", "title": "Тръмп: Благодаря на Председателя Ким, той е забавен и много, много умен, чудесно се спогодихме"}
{"url": "https://www.faktor.bg/bg/articles/iskame-garantsii-ot-skopie-i-atina-bez-pretentsii-za-ezik-i-istoriya-i-bez-promyana-na-granitsi", "text": "Министерството на външните работи на България приветства постигнатата договореност между правителството на Гърция и правителството на Република Македония по въпроса за името - Република Северна Македония, се казва в разпространена за медиите декларация на българското външно ведомство. В нея МВнР призова Скопие и Атина да дадат гаранции в договора помежду им, че границите няма да се променят, и че няма да има претенции към съседите за език, история, култура и идентичност.   \"Отваря се пътят към европейската и евроатлантическата интеграция на нашата съседка. Това е реален шанс в края на българското председателство на Съвета на Европейския съюз да има напредък и хоризонт за започване на преговори за присъединяване\", се казва в декларацията.  , се казва в декларация на на  В нея МВнР припомня, че България е признала Република Македония с конституционното й име още през януари 1992 г. \"Новото име Република Северна Македония не следва да бъде интерпретирано като основание за евентуална промяна на съществуващите граници или претенции към съседите относно език, култура, история и идентичност\", се заявява в декларацията на Външно министерство.   \"МВнР ще настоява нашите две съседни, партньорски и приятелски държави да дадат гаранции, че в договора помежду им тези два принципа ще бъдат недвусмислено заявени и потвърдени.\"   Европейският съюз и НАТО приветстваха споразумението между Атина и Скопие за името на Македония и заявиха, че то ще й даде възможност да предприеме стъпки за присъединяване и към двата съюза.   \"Това ще постави Скопие по пътя към членство в НАТО и ще помогне за укрепване на мира и стабилността на Западните Балкани\", заяви генералният секретар на алианса Йенс Столтенберг.   Върховният представител на ЕС за външната политика и сигурността Федерика Могерини каза, че европейската перспектива на Западните Балкани е \"ключов стимул за това споразумение в духа на добросъседското сътрудничество\". Тя призова страните в ЕС да одобрят начало на преговори за членство с Македония.", "date": "2018.06.13", "title": "Искаме гаранции от Скопие и Атина: Без претенции за език и история, и без промяна на граници"}
{"url": "https://www.faktor.bg/bg/articles/antoniy-galabov-1", "text": "Липсата на президент се усеща все по-ясно. Той се държи като опозиционен политически лидер. Това заяви политологът Антоний Гълъбов в \"Здравей, България\" на Нова тв. Продължаваме да финансираме Руската федерация и разбира се все по-често ще рискуваме живота и здравето на българските офицери, сержанти и войници. Големият проблем е в това, че този сериозен въпрос не се поставя. Това ни струва много повече от разходите за модернизация. Затова си позволявам да кажа, че президентът се държи като опозиционен лидер, тъй като да бъдат отправяни обвинения към това правителство е несериозно. През 2002 или 2003 г. беше подписан поредният договор с МИГ за поддръжка на българските самолети, при положение, че беше ясно, че те са несъвестими с армиите на НАТО. Колко струва? Това е цяло поколение от български войници и офицери, които продължават да се мъчат с една грохнала съветска техника от Втората световна война Колко струва на България това да продължаваме да бъдем несъвестими с армиите на НАТО, поппита той. Това е правилно нещо, но знаете ли... На едно бедно семейство, което кара \"Москвич\", поправя го с големи трудности, купува си резервни части за него, продължаваме да финансира Руската федерация, му се казва: \"Хубавото  е да си купиш \"Пежо\". Това наистина е хубаво, но струва толкова много, че ...Българският народ няма да се съгласи... Трябват 5 милиарда годишно за една сериозна армия, обясни социологът Андрей Райчев.", "date": "2018.06.13", "title": "Антоний Гълъбов: Липсата на президент се усеща все по-ясно"}
{"url": "https://www.faktor.bg/bg/articles/ekaterina-zaharieva-nyama-kak-ministar-da-bade-smenen-pod-natiska-na-bsp", "text": "Всеки един от министрите ходи с разписана оставка в джоба си. Питайте Бисер Петков и Валентин Радев или премиера Бойко Борисов за оставките. Всяко една тема се използва от опозицията за политически атаки. Не мисля, че някой министър ще бъде сменен под натиска на БСП. Коалицията е стабилна и вотът на недоверие няма да мине. Пак ще кажа, че трябва да питате министър-председателя за оставките. Искам да използвам възможността да му честитя рождения ден. Днес той е на много важно посещение в Израел и ще празнува там, каза в ефира на БТВ вицепремиерът и министър на външните работи Екатерина Захариева.  \"Ние подкрепяме името на Република Македония. Името не трябва да води до териториални претенции. Този въпрос сме го поставили много отдавна. С Република Македония сме подписали договор за добросъседство. Виждате, че сега заедно празнуваме 24 май, нещо което беше немислимо допреди 7-8 месеца. Естествено, че бяхме информирани за преговорите между Гърция и Република Македония. Имахме информация и от двете страни. Република Северна Македония е много по-добро име от Илинденска Македония. Така се подчертава географското значение на Македония като област. Смятаме, че каквото и да подпишат Гърция и Македония, това не трябва да води нито до териториални, нито до исторически претенции, нито езикови претенции\", посочи Захариева. \"Ние отдавна сме признали Република Македония през 1992 г. Северна Македония като име е доста по-добро от Илинденска.  Това заяви министър на външните работи Екатерина Захариева пред Би Ти Ви.  Ние имаме договор и в него тези неща са посочени. Ако е трябвало ние да се включим в спора за името, това е трябвало да стане преди години, когато сме признавала страната. каза министърката.  Това, което трябва да правим сега, е да изчистваме неверните неща в учебниците по история и работим доброжелателно за общите дати и личности, които ще честваме.  \"Външно министерство се опитва да окаже помощ по темата за отнетите деца в Норвегия. За стжаление по единия казус няма какво да направим, защото майката се е отказала от българското си гражданство, когато се е оженила за норвежец. Децата също нямат българско гражданство. Получихме запитване от норвежкото външно министерство като какви се интересуваме от темата, защото това са само норвежки граждани. Искам да призова всички родители, когато назрее такъв казус, веднага да потърсят помощ и съвет от МВнР. Разговаряхме с норвежките колеги. Искам да заявя, че тези отнемания не са тенденциозни. С Норвегия сме много различни. Там детето не се счита за собственост на родителите, а за пълноправен член. Всички трябва да са запознати със законите там. Пак ще кажа, че тези отнемания не са насочени само към децата от смесени бракове. Да, повечето отнети деца са от смесени бракове, но има и много отнети норвежки деца\", обяви Захариева.", "date": "2018.06.13", "title": "Екатерина Захариева: Бяхме предварително информирани за името \"Северна Македония\""}
{"url": "https://www.faktor.bg/bg/articles/nachalnikat-na-aviobaza-krumovo-ubiystveno-e-pilotite-ni-letyat-na-sanitarniya-minimum", "text": "„Пилотите ни летят на санитарния минимум, което е буквално убийствено. Този проблем е неглижиран с години”, заяви  в ефира на „Здравей, България” на Нова телевизия началникът на авиобаза „Крумово” ген. Димитър Иванов в коментар на инцидента, при който военен хеликоптер падна и двама летци загинаха. Генерал Иванов обясни, че един час във въздуха с вертолет струва около 7000 лева. „Всеки пилот трябва да поддържа подготовката и си и във всеки момент да е готов да излети и да се включи в спасителна мисия”, категоричен бе началникът на авиобазата. Той каза още, че тя функционира при постоянен недостиг на финансиране.  Постоянно се усеща недостиг и на резервни части за машините, особено за руската техника, категоричен е той.  Генерал Иванов каза още, че във вторник е свалена черната кутия на разбилия се хеликоптер и информацията от нея тепърва ще се анализира.", "date": "2018.06.13", "title": "Началникът на авиобаза „Крумово”: Убийствено е! Пилотите ни летят на санитарния минимум"}
{"url": "https://www.faktor.bg/bg/articles/solomon-pasi-imashe-golyama-veroyatnost-sreshtata-tramp-kim-chen-un-da-e-v-sofiya-a-ne-v-singapur", "text": "„Ако преди 11 години ЕС беше приел идеята на България да бъде по-активен в преговорите със Северна Корея, имаше голяма вероятност срещата между Доналд Тръмп и Ким Чен Ун да е в София, а не в Сингапур, заяви по бТВ бившият външен министър Соломон Паси, коментирайки историческата среща между двамата лидери. \"България е единствената европейска страна, която има някакъв реален принос за отношенията на Северна Корея с останалия свят. През 2007 г. успешната българска мисия доведе до доброволното срутване на кулата за охладителна вода на ядрената установка в Йонбьон и това беше наш успех, който за съжаление ЕС не припозна”, обясни Паси. „Смятам, че ще бъде много положително за страната ни следващата среща между двамата лидери да е в София”, допълни дипломатът. Според него, целите на президента на САЩ са да бъде преизбран през 2020 г и да получи Нобелова награда за мир, която най-вероятно ще сподели с Ким Чен Ун. \"Общата цел на двамата е „аз ти давам всичко, ако ти ми дадеш всичко”, което в крайна сметка ще се случи\", посочи Паси.", "date": "2018.06.13", "title": "Соломон Паси: Срещата между Тръмп и Ким Чен Ун можеше да е в София, но и това ще се случи"}
{"url": "https://www.faktor.bg/bg/articles/deputatite-pochetoha-s-ednominutno-malchanie-zaginalite-voenni-piloti", "text": "С едноминутно мълчание в памет на загиналите военни пилоти започна днешното пленарно заседание на Народното събрание. Кап. Пламен Пантелеев и кап. Стоян Неделчев загинаха при инцидент с вертолет Ми-17 на 11 юни край авиобаза Крумово. До този момент като най-вероятна причина за падането на военния хеликоптер по време на тренировъчен полет се сочи техническа неизправност. Третият член на екипажа – Алексей Каменов, който е борден инженер, е приет с тежки наранявания във Военномедицинската академия, но към този момент състоянието му е стабилно. На 11 юни хеликоптер Ми-17 падна близо до авиобаза Крумово, загинаха двама пилоти - кап. Пламен Пантелеев, 48-годишен, от Бяла, Русенско, и кап. Стоян Неделчев, 45-годишен от Елхово. Първият от тях е имал над 600, а вторият над 500 летални часа. Полетът е бил тренировъчен, на височина между 30 и 50 метра, а задачата е била спасяване. Това е бил четвъртият полет на хеликоптера за деня с различни екипажи. Машината се е завъртяла на 180 градуса и после рязко е паднала, станало е толкова бързо, че пилотите не са успели да съобщят в базата. Третият член на екипажа - Алексей Каменов, е напуснал сам хеликоптера и е вървял стотина метра. В момента е на лечение във Военна болница в София, като състоянието му е стабилно, без опасност за живота.", "date": "2018.06.13", "title": "Депутатите почетоха с едноминутно мълчание загиналите военни пилоти"}
{"url": "https://www.faktor.bg/bg/articles/provokatsiya-partiyata-na-holandskite-antiislyamisti-organizira-konkurs-za-karikatura-na-mohamed", "text": "Партията на свободата на холандския антиислямски политик Герт Вилдерс ще организира конкурс за карикатури на пророка Мохамед, предаде \"Ройтерс\", цитирана от БТА. Партията уточни, че намерението й да организира състезанието в обезопасените си офиси в холандския парламент е било одобрено от холандската служба за борба с тероризма. Публикуването на карикатури на ислямския пророк Мохамед е предизвиквало бурни реакции в миналото. През 2015 г. ислямистки екстремисти убиха 12 души в парижкия офис на френския светски сатиричен вестник \"Шарли ебдо\", който беше публикувал карикатури на пророка Мохамед, а през 2005 г. отпечатването на дузина такива карикатури в датски вестник предизвика кървави протести в редица мюсюлмански страни. Партията на свободата на Вилдерс е най-голямата опозиционна сила в парламента, след като стана втора на изборите през март. Вилдерс е призовавал за забрана на Корана и е заявявал, че ислямът е тоталитарна религия. \"Свободата на словото е застрашена, особено за критици на исляма. Не бива никога да допускаме това. Свободата на словото е най-важната ни свобода\", се казва в изявление на Вилдерс. Конкурсът в холандския парламент ще се състои по-късно тази година. За съдия е поканен американският карикатурист Бош Фостин, който спечели подобно състезание в Гарланд, щата Тексас, през май 2015 г.", "date": "2018.06.13", "title": "Партията на холандските антиислямисти организира конкурс за карикатура на Мохамед"}
{"url": "https://www.faktor.bg/bg/articles/gen-konstantin-popov-ot-edna-godina-prezidentat-govori-za-lobizam-neka-da-sezira-glavniya-prokuror", "text": "Искам да изкажа съболезнованията си на близките и роднините на загиналите пилоти. Инцидентът е доста тежък. Трябва да оставим Министерството на отбраната да си свършат работата. Не мисля, че е станала човешка грешка. Няма машина, която да не може да се счупи. Трябва да разгледаме целия процес от А до Я, каза пред БТВ депутатът от ГЕРБ и председател на комисията по отбрана ген. Константин Попов, който коментира тежкия инцидент с падналия хеликоптер в авиобаза \"Крумово\".  \"Следим състоянието на единствения оцелял. Във ВМА се справят прекрасно и да се надяваме, че момчето ще се оправи. Инцидентът е станал за секунди. Куриозът е, че те са тренирали спасителна мисия. Загиват хората, които трябва да спасяват. Светла им памет още веднъж\", изрази съболезнования ген. Попов. Очевидно е, че има емоция в изказванията на президента Румен Радев. Правителството на Бойко Борисов стартира през 2016 година проектите за превъоръжаване на армията. Тогава с президента се поздравявахме в парламента. Моят призив е да се спрат с междуособиците и да се заровят томахавките. С емоции няма как да се решат проблемите. Президентът говори за лобизъм от една година. Да вдигне телефона и да се обади на главния прокурор, да го сезира и да се види кой за какво лобира. Миналата седмица всички подкрепихме проектите за модернизация на армията. Искам да поздравя и БСП за това. Как може да се говори за лобизъм, когато всички подкрепихме тези проекти\", попита ген. Попов.", "date": "2018.06.13", "title": "Ген. Константин Попов: От една година президентът говори за лобизъм, да сезира главния прокурор"}
{"url": "https://www.faktor.bg/bg/articles/manoil-manov-pazi-bozhe-eksperti-ot-bsp-da-oglavyat-mvr", "text": "Депутатът Иван Иванов от \"БСП за България\" заяви в сутрешния блок на Нова тв , че основен мотив за вота на недоверие, който ще внесат червените, е липсата на сигурност в страната при третия кабинет Борисов. Системата  за сигурност колабира, единственият начин е управляващите да си ходят и да дойдат можещите, заяви той, не без доза нелепо самочувствие.  Бяхме свидетели на разстрел  в началото на председателството, едно отвличане , бягство от затвора, разстрел в центъра на Ботевград, падането на хеликоптер, продължи той, забравяйки очевидно какво сме виждали при управленията на БСП.   Има една изключително сериозна среда на несигурност, оплака се Иванов.   Опонентът му от ГЕРБ Маноил Манов заяви : \"Пази, Боже, експерти от БСП да оглавят МВР, хора като вас\". Той посочи, че това което се лее от вчерашната пресконференция на  червените е“чиста боза”. \"Сегашният президент беше командващ на ВВС, нали така?\", поипита той. По думите му армията наистина има проблеми, а също и МВР. Те се решават държавнически, а не с говорене по студията, телевизиите и по разиото, говорене на ангро, както казва народът ни\", обясни той.  В МВР нарушиш ли приемствеността, няма ли ги старите специалисти да учат младите, системата иска след това 20 години да я възстановиш, каза той. По думите му факт е, че битовата престъпност е намаляла. Министерството за една година направи много неща, системата се подобрява, но трябва време. Работи се , министърът е обещал, че ще предостави неговата визия за сериозни структурни промени за повишаване на ефективността, каза депутатът от ГЕРБ. По думите му БСП имат нужда от друго - някакъв вот , без значение за какво. Трябва да има политически скандали, това не прави чест на БСП, каза той.", "date": "2018.06.13", "title": "Маноил Манов: Пази, Боже, експертите на БСП да оглавят МВР"}
{"url": "https://www.faktor.bg/bg/articles/horata-v-ugarchin-atakuvat-s-kosi-i-bradvi-uchilishteto", "text": "Напрежение в Угърчин расте. Трима пияни роми нападнаха с брадви и ножове строителни работници, които са работили по сградата на училището. Групата е атакувала и възрастни хора, а после е нахлула в местен магазин, заплашили са с ножове собственика и са го оправили.  Двама от извършителите са арестувани, а един все още се издирва.   Местните жители са се събрали на мирен протест пред общината. Те искат да изкажат недоволството си от набезите, които продължават вече години, предаде \"Здравей, България\" на Нова телевизия. \"Изпращаме внучетата си на училище всеки ден със стотинки за закуска, прибират се с плач. Това е вторият инцидент в училището. Първо са нахлули с коси и брадви, сега с тръби от тръбно скеле... А вътре учат деца с едни малки сърчица", "date": "2018.06.13", "title": "Хората в Угърчин: Атакуват с коси, тръби и брадви децата в училището"}
{"url": "https://www.faktor.bg/bg/articles/tramp-kitay-pomogna-mnogo-v-urezhdaneto-na-dialoga-sas-severna-koreya", "text": "Доналд Тръмп е заявил, че Китай е помогнал много в уреждането на диалога със Северна Корея в интервю пред телевизия Fox News, цитиран от ТАСС. \"Те ни помогнаха много\", каза президентът, имайки предвид Пекин. \"Китай не може да се радва, че много силни хора с ядрени ракети и голям потенциал са близо до тях\", каза Тръмп, очевидно визиращ Северна Корея. В същото време той призна, че помощта на Пекин в тази посока \"е била малко по-малка през последните два или три месеца\", като той отдава това на напрежението, което възникна между САЩ и КНР поради възникналите търговски спорове. \"Но нищо няма да повлияе на отношенията ми с председателя на (КНР) Си (Дзинпин)\", каза президентът. \"Уважавам го много, той е чудесен човек\", подчерта Доналд Тръмп.", "date": "2018.06.13", "title": "Тръмп: Китай  помогна много в уреждането на диалога със Северна Корея"}
{"url": "https://www.faktor.bg/bg/articles/novini/svyat/silno-zemetresenie-v-albaniya", "text": "Земетресение с магнитуд 4.4 бе регистрирано на територията на Албания, съобщава Европейския средиземноморски сеизмологичен институт.  То е станало в 4:50 българско време в югоизточната част на страната и е усетено в градовете Вльора и Орикум. Няма данни за материални щети и ранени.", "date": "2018.06.13", "title": "Силно земетресение в Албания"}
{"url": "https://www.faktor.bg/bg/articles/dnes-v-ndk-shte-bistryat-zashtitata-na-dannite-v-telekom-i-komunalniya-sektor", "text": "Най-голямата дискусия след влизането в сила на новия регламент - How can we turn GDPR \"lemons\" into lemonade? ще се състои днес в НДК. Закриващото събитие по Общия регламент относно защитата на данните /GDPR/ ще постави фокус върху телеком и комуналния сектор - едни от най-големите администратори на лични данни. Форумът организира Дигитална Национална Коалиция съвместно с Комисията за защита на личните данни. Събитието е част от календара на българското председателство на Съвета на ЕС.", "date": "2018.06.13", "title": "Днес в НДК  ще бистрят защитата на данните в телеком и комуналния сектор"}
{"url": "https://www.faktor.bg/bg/articles/hasan-ademov-sled-6-mesetsa-bsp-razbra-che-problemat-v-darzhavata-e-imenno-sektor-sigurnost", "text": "\"Видяхме една безпрецедентна подкрепа за министър. Аз очаквах такава подкрепа обаче още преди Бисер Петков да подаде оставка\", каза в ефира на бТВ депутатът от ДПС и председател на социалната комисия в НС Хасан Адемов. Според него министър Петков се опитва да направи пробив и да помогне на хората с увреждания, като е заявил, че за новия закон за личната помощ са необходими 300 млн. лева. Възможно е това да му е взело главата, предположи бившият социален министър.  \"За решаването на проблемите на хората с увреждания е необходим екип. Всички трябва да работим заедно. Не ми се иска да вярвам, че оставката му е подадена, защото Законът за личната помощ е дело на Мая Манолова и майките. Не може съдбата на децата с увреждания да става заложник на меренето на рейтинги. Диалогът по темата е най-важен\", категоричен беше Адемов и каза, че няма как главата на един министър да бъде заменена срешу палатките пред парламента. Хасан Адемов съобщи, че ДПС има аргументи, с които да подкрепи вота на недоверие, който ще внасят от БСП.  \"Ние не сме притеснени, че от БСП не ни търсят за вота на недоверие. Най-важното е, че те разбраха, че проблемът в държавата е именно сектор \"сигурност\". Ние това го казахме още при първия вот. Хубаво е, че сега - 6 месеца по-късно, от БСП са рабрали това\", обяви депутатът от ДПС.", "date": "2018.06.13", "title": "Хасан Адемов: След 6 месеца БСП разбра, че проблемът в държавата е именно сектор \"сигурност\""}
{"url": "https://www.faktor.bg/bg/articles/novini/svyat/kyurdite-v-turtsiya-shte-reshat-sadbata-na-erdogan", "text": "Резултатите от президентските избори в Турция зависят от кюрдския вот, пише AFP, цитирана от \"Фокус\". На кюрдите в Турция се пада да изиграят ключова роля в избирането на новия турски президент. За техният вот се борят не само прокюрдският кандидат Селахатин Демирташ, който няма сериозни шансове за президентския пост, но и настоящият президент Реджеп Тайип Ердоган и основният му опонент Мухарем Индже. Град Диарбекир се е превърнал в изборно бойно поле макар, че там намиращият се в затвора Демирташ се очаква да остави противниците си назад. Последната седмица градът бе посетен и от Ердоган и от Индже в опит да привлекат гласове.  Кюрдите представляват поне една пета част от 80-милионното население на Турция и представляват най-голямото етническо малцинство. Диарбекир е крепост на Народно-демократичната партия, която на изборите през 2015 година спечели 71 процента от вота. Наблюдатели очакват на евентуалния втори тур на изборите кюрдската подкрепа за Индже да се окаже решителна в борбата му срещу настоящия президент Реджеп Тайип Ердоган.", "date": "2018.06.13", "title": "Кюрдите в Турция ще решат съдбата на Ердоган"}
{"url": "https://www.faktor.bg/bg/articles/boyko-noev-armiyata-ni-e-kuha-i-nyama-badeshte-takava-kakvato-e", "text": "Инцидентът с падналия хеликоптер Ми-17 е основание да се върнем към въпроса за състоянието на сектор \"Сигурност\". Има два фактора, които пряко влияят в областта на отбраната, каза пред БНТ бившият военен министър Бойко Ноев. Когато надпреварата между премиера и президента се прехвърли на полето на отбраната, тя не е здравословна, защото правителството няма да позволи на президента да натрупа политически актив чрез своята загриженост и отношение към армията. Ноев предвиди, че конфронтацията ще продължи и това ще бъде лошо за армията. Другият фактор, който не позволява да се решат проблемите, е липсата на решение за дълбокото противоречие, което съществува между това, което е разписано на хартия, и това, което обществото чрез правителството е готово да даде за тази армия, каза бившият военен министър. Според него ножицата е толкова голяма, че там решение няма, ето защо армията ни е куха и няма бъдеще такава, каквато е. Бойко Ноев призова да се задели повече от 2% от БВП за отбрана или по друг начин да се погледне върху строителството на въоръжените сили.", "date": "2018.06.13", "title": "Бойко Ноев: Необходими са повече от 2% от БВП за отбрана"}
{"url": "https://www.faktor.bg/bg/articles/ochakva-ni-mnogo-goresht-den", "text": "Днес ще бъде предимно слънчево. След обяд главно над западната половина на страната ще се развива купеста и купесто-дъждовна облачност. На места там ще има краткотрайни, временно интензивни валежи, придружени от гръмотевични бури. Има условия за градушки. В крайните западни райони явленията ще продължат и през нощта. В Източна България ще духа до умерен вятър от изток-югоизток. След обяд ще е горещо, максималните температури ще са между 31° и 36°, на места в низините и малко по-високи, по морския бряг – от 26° до 29°. Такава е прогнозата за времето на Националния институт по метеорология и хидрология (НИМХ) при БАН, съобщи  \"Фокус\".  Атмосферното налягане е по-ниско от средното за месеца и още ще се понижи. Над Черноморието ще бъде предимно слънчево. Ще духа до умерен вятър от юг-югоизток. Максималните температури ще са от 26° до 29°. Температурата на морската вода е от 22-24°. Вълнението на морето ще е 2 бала. Над масивите в западната половина на страната преди обяд ще е предимно слънчево, но около обяд и през нощта ще се развива купеста и купесто-дъждовна облачност. На места там ще има краткотрайни, временно интензивни валежи, придружени от гръмотевични бури. Над планините в Източна България през целия ден ще е предимно слънчево, ще духа до умерен вятър от югоизток. Максималната температура на височина 1200 метра ще е около 24°, на 2000 метра – около 18°.", "date": "2018.06.13", "title": "Очаква ни много горещ ден"}
