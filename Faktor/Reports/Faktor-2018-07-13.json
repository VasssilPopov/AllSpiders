{"url": "https://www.faktor.bg/bg/articles/novini/balgariya/rumyana-bachvarova-poukata-sled-evropredsedatelstvoto-e-che-tryabva-da-ochertaem-zonata-na-evropeyskiya-konsensus", "text": "Накъде поема България след края на европредседателството и загърбихме ли вътрешните проблеми, търсейки решения за външната политика на Западните Балкани - темата в \"Панорама\" коментира Румяна Бъчварова, началник на политическия кабинет на премиера Бойко Борисов. По думите ѝ, европредседателството е било успех първо за България. \"Ние бяхме реално в ситуацията да представляваме Европа, което е много отговорна задача. Справихме се с много добър организационен и политически екип. Имахме много добър координационен механизъм, който изработваше решенията по време на европредседателството, тоест ние влязохме в машината на ЕС и няма начин да излезем същите от нея. България спечели авторитет, отношението към нас вече е различно\", заяви тя. Бъчварова е категорична, че по време на европредседателството вътрешните проблеми не са загърбвани, а в Министерски съвет се е работило \"под пълна пара\". \"Дали ще има ремонт на кабинета, не бих могла да кажа. Би било жалко да не се използва във вътрешната политика опитът, който министрите натрупаха, защото това е повече от университет. Илюзия е да мислим, че в една коалиция може да се мине без проблеми и противоречия, но умението е да имаш правилния алгоритъм в политическото общуване. Няма министри, които не си говорят\", каза още тя. Според Бъчварова, наш национален интерес е да постигаме европейските решения и затова търсенето на баланс по спорните въпроси, е един добър модел. \"За мен поуката след председателството е, че трябва да очертаем зоната на европейския консенсус в нашата държава така, че България да има ясен образ, за да бъде един предсказуем и надежден партньор и в Европа, и в света\", коментира Бъчварова.", "date": "2018.07.13", "title": "Румяна Бъчварова: Поуката след европредседателството е, че трябва да очертаем зоната на европейския консенсус"}
{"url": "https://www.faktor.bg/bg/articles/novini/balgariya/nvim-pokazvay-spasenite-boyni-znamena-na-balgariya", "text": "а 18 юли, сряда, от 17.00 часа в Националния военноисторически музей ще бъде открита изложбата \"Спасените бойни знамена на Българската армия\". Тя е посветена на две значими годишнини – 140 години от създаването на Българската армия и 100 години от края на Първата световна война, съобщават от институцията. В изложбата за първи път ще бъдат представени оригиналите на всички спасени бойни знамена на българските полкове, участвали в Първата световна война, които се съхраняват в Националния военноисторически музей. Българските офицери и войници, останали в заложничество, свалят от дръжките знамената и за да не ги предадат във вражески ръце, с риск за живота си, те ги укриват и пренасят в България. Този акт на себеотрицание остава в историята като един от най-емблематичните примери за опазване честта и славата на Българската армия. Точно 100 години след тези събития Националният военноисторически музей ще припомни, че 140-годишната ни армия няма пленено знаме и въпреки тежките битки, които е водила, и пораженията, които е претърпявала, винаги е успявала да запази честта на Родината. Освен бойните светини в изложбата ще бъдат показани и вещи на спасителите на знамената, възпоменателни гривни и ордени, които ще допълнят разказа за героизма и честта на българския войн. Изложбата може да бъде разгледана до 19 август, съобщават от музея.", "date": "2018.07.13", "title": "НВИМ показва спасените бойни знамена на България"}
{"url": "https://www.faktor.bg/bg/articles/novini/balgariya/balgariya-i-evrozonata-vazhniyat-vapros-za-horata-e-kakvo-da-pravyat-s-parite-si", "text": "България получи подкрепа за чакалнята към Еврозоната, но това я изправя на прага на нов икономически и политически маратон, коментира Нова телевизия. Пътят към еврото не само се очертава дълъг, но и с условия, които се очаква да изпълним. Какви са те и до кога трябва да покрием изискванията? „Много благодарим за усилията”, казаха вчера страните от Еврозоната, но искаме още: „Да поработите върху банковата система, срещу корупцията, прането на пари, за по-добри институции”. Ако сме готови с всичко, най-рано можем да влезем в \"чакалнята\" преди Еврозоната след година. После ни чакат още две години престой. Опитът преди нас обаче показва, че средно целият процес от чакането до въвеждането на еврото отнема двойно повече - между 5 и 7 години. Такъв е бил случаят на прибалтийските държави, Словения и Словакия. Важният въпрос за хората е какво да правят с парите си, докато страната пътува към еврото, но не е съвсем пристигнала. Според банкери, докато печелим в левове, спокойно можем да теглим и кредитите си в национална валута. А когато се наложи смяната й, това ще става с формула и ще е регулирано така, че да няма спекулации. „Очакваме да се присъединим едновременно към ERM II и Банковия съюз до юли 2019 г.”, каза с писмо България. Европейската комисия отговори: „Година е реалистично”, но предупреди, че ще ни наблюдават. България се очаква до дни да поиска надзор от Европейската централна банка „Ще наблюдаваме финансовия сектор, ефективността на институциите, несъстоятелността, борбата с прането на пари, управлението на държавните предприятия, съдебната реформа, борбата с корупцията и организираната престъпност в България”, коментира Валдис Домбровскис, зам.-председател на Европейската комисия, отговорен за еврото. Европейската централна банка също предупреди за нови стрес тестове. Според банкери, щом трябва, ще стане. „Очевидно Еврозоната преминава през една трансформация. Ще трябва просто да ги изпълним”, коментира банкерът Левон Хампарцумян. Световните медии коментираха изискванията към нас критично. Според Агенция „Ройтерс”, върху страната ни била хвърлена сянка заради проблемите с някои банки и корупцията. А според „Файненшъл таймс”, Евросъюзът тихомълком променял критериите си, а България била опитно зайче, защото изискването за Банковия съюз е нещо, през което нито една от страните не е минавала. „Подчертавам, че очакваме да следваме подобен подход и за други страни-членки, които искат да влязат в ЕРМ и в Банковия съюз – на принципа на равно третиране”, обясни Марио Сентено, президент на Еврогрупата. Трудно е да се прецени как и дали клиентите на банките ще усетят новите изисквания. Но, според банкерите, решенията на потребителите не трябва да са следствие от пътя към Еврозоната. По-важни били доходите и сигурността на работното място. Оттук нататък ни чака наблюдение. И ако напредъкът не е достатъчен, срокът може да се проточи. Ако резултатът е толкова добър, че уговорките се спазят, България може да приеме еврото най-рано през 2022 г.", "date": "2018.07.13", "title": "България и еврозоната: Важният въпрос за хората е какво да правят с парите си"}
{"url": "https://www.faktor.bg/bg/articles/novini/balgariya/zatvaryat-za-3-noshti-patya-burgas-tsarevo", "text": "Агенция \"Пътна инфраструктура\" затваря за движение пътя Бургас – Царево за три нощи. От 26-и юли новият пешеходен надлез кай село Атия ще бъде отворен за движение, съобщи Нова телевизия. На пешеходната пътека в края на миналата година живота си загуби 16-годишният ученик Костадин Джардов. Освен момчето, на този пътен участък живота са си загубили още 14 души – пешеходци и водачи на автомобили. Инцидентът наложи отделяне на средства от бюджета и скоростно изграждане на пасарелка. „От 23-и до 26-и, от 10 вечерта до 6 часа сутринта движението ще бъде пренасочено по алтернативен маршрут. Показан е маршрутът който ще бъде, но се надяваме да не са три нощи, а само една”, коментира председателят на УС на АПИ инж. Светослав Глосов. „Има път през Отманли, Росен, Веселие, Ново Паничарево и надолу Приморско”, уточни кметът на Созопол Панайот Рейзи. Той сподели, че фирмата-изпълнител може би ще приключи по-рано от предвидените три нощи в натоварения летен трафик. \"До официалното откриване на надлеза, чиято стойност е близо 300 000 лева, остават още няколко довършителни дейности\", каза още новият началник на АПИ. Сред тях са нова автобусна спирка, пешеходна зона и асансьори за хората с увреждания. Глосов допълни още, че в страната предстоят важни ремонтни дейности. „Магистрала „Хемус”, която е може би в най-тежко състояние и то главно по съоръженията - виадукти и тунели. Ремонтите ще продължат може би поне още година и половина. Тунелът \"Витиня\" ще бъде затворен за година и 4-5 месеца. В момента се работи по съоръжението преди тунела в посока Варна - София, така че тунелът не може да се използва”, каза още инж. Глосов. През нощта трафикът ще се пренасочва по следните обходни маршрути: • За пътуващите от град Бургас за Черноморец и Созопол маршрутът е: - Бургас - пътен възел „Парк Росенец”- път ІІІ-992 Росен – Веселие - общински път BGS 1211 /ІІ-99, Черноморец – Созопол - Равадиново/ - пътен възел „Созопол” - път ІІ-99 - Черноморец - Созопол; • За пътуващите от Бургас към Приморско и Царево: - Бургас - пътен възел „Крайморие” - път І-9 Бургас-Маринка - път ІІІ-9009 Ново Паничарево -Ясна поляна - път ІІІ- 992 Ясна поляна-Приморско - пътен възел „Приморско” - Приморско - Царево или: - Бургас - пътен възел „Парк Росенец”- път ІІІ-992 Росен – Веселие - Ясна поляна – Приморско - пътен възел „Приморско” - Приморско – Царево; • За пътуващите от Созопол и Черноморец към Бургас: - Созопол - Черноморец - пътен възел „Созопол” - общински път BGS 1211 /ІІ-99, Черноморец - Созопол-Равадиново/ - път ІІІ-992 Росен – Веселие - пътен възел „Парк Росенец”- Бургас; • За пътуващите от Царево и Приморско за Бургас: - Царево - Приморско - пътен възел „Приморско” - път ІІІ-992 Росен - Веселие - Ясна поляна - Приморско - пътен взел „Парк Росенец” - Бургас или: - Царево - Приморско - пътен възел „Приморско” - път ІІІ-992 Ясна поляна - Приморско - път ІІІ-9009 Ново Паничарево-Ясна поляна - път І-9 Бургас - Маринка - пътен възел „Крайморие” – Бургас.", "date": "2018.07.13", "title": "Затварят за 3 нощи пътя Бургас – Царево"}
{"url": "https://www.faktor.bg/bg/articles/novini/balgariya/nisko-doverie-v-institutsiite-koito-se-boryat-s-koruptsiyata", "text": "Доверието в институциите, отговорни за противодействие на корупцията, е ниско. Почти 42% от българите не биха подали сигнал за корупция. Това показва изследване на \"Алфа рисърч\", направено по поръчка на Асоциация \"Прозрачност без граници\". Най-голямо е доверието в медиите, а най \"крехко\" в новата антикорупционна агенция. 20% от анкетираните са готови да подадат сигнал до полицията, 13.5% до антикорупционната агенция и едва 10% до прокуратурата. Най-много хора са отговорили, че не биха подали сигнал.   „Какво означава това за нас? Ниска степен на доверие на гражданите в институциите, в институциите, които имат основни правомощия за разследване и наказване на корупцията и прибягване до една алтернативна стратегия, а именно даване на публичност”, каза Ваня Кашукеева–Нушева, програмен директор на Асоциация \"Прозрачност без граници\". „Изглежда, че обществото някак живее с това и го приема, което определено е трагедия”, заяви д-р Хелене Кортлендер, директор на Фондация  „Фридрих Еберт”. 29% не биха сигнализирали за корупция, защото се страхуват от последиците, а 27 на сто биха го направили, ако са сигурни, че ще се разследва безпристрастно. Ниската степен на готовност на гражданите за подаване на сигнали се дължи и на недоверието в длъжностните лица, както и усещането, че обикновеният човек е безсилен в борбата с корупцията. Изследването обобщава – корупцията у нас има дълбоки корени.", "date": "2018.07.13", "title": "Ниско доверие в институциите, които се борят с корупцията"}
{"url": "https://www.faktor.bg/bg/articles/novini/svyat/keremedchiev-natiskat-na-sasht-varhu-sayuznitsite-v-nato-za-poveche-sredstva-za-otbrana-shte-prodalzhi", "text": "Шок и недоверие. Такава беше реакцията на европейските лидери след срещата на върха на НАТО, обясни бившият зам.-министър на външните работи Милен Керемедчиев.  „Американският президент Доналд Тръмп изпълнява последователно предизборната си програма и продължава да използва срещите като тази на НАТО, за натиск срещу Европа и за налагане на двустранни отношения със съюзниците си..Вдигането на разходите за въоръжение всъщност ще помогне на европейските държави да станат по-конкурентоспособни. Аз съм съгласен с Доналд Туск, че Европа харчи като финансов параметър много повече от Русия за въоръжение, но тук трябва да се отбележи, че голяма част от тези разходи, в това число и в България, са за администрация, за заплати на военни. Тоест за реално въоръжаване и укрепване на сигурността на европейския фланг на НАТО се харчат досега много по-малко пари“, заяви Керемедчиев. Влиянието на Иран в Близкия Изток, Сирия и Крим са вероятните теми за разговор между американският президент Доналд Тръмп и руският президент Владимир Путин в Хелзинки другата седмица. Срещата между двама от най-сериозните играчи на световната сцена ще бъде наблюдавана с особено внимание, категоричен беше Керемедчиев. „За мен по-важното ще бъде дали Путин ще отстъпи пред увеличаването на натиска на САЩ срещу Иран, тъй като основният враг в момента на САЩ в региона е Иран и тяхното желание за минимализиране на възможността на Иран да изнася тероризъм е много важна. Знаете за специалните отношения между Русия и аятоласите. Според мен разговорът ще е повече в тази посока. Сирия малко или много нещата са приключили. САЩ за съжаление не отстъпиха още по времето на Обама и Русия се настани максимално агресивно в региона и трудно САЩ могат да се върнат там“, коментира той. Според него, малко вероятно е темата Скрипал да бъде част от дневния ред на срещата между Тръмп и Путин, въпреки настояването на британския премиер Тереза Мей.", "date": "2018.07.13", "title": "Керемедчиев: Натискът на САЩ върху съюзниците в НАТО за повече средства за отбрана ще продължи"}
{"url": "https://www.faktor.bg/bg/articles/novini/balgariya/koga-evroto-shte-zameni-leva-nay-rano-2022-g-po-realistichno-prez-2030-g", "text": "Кога еврото ще замени българския лев? Най-рано това може да стане през 2022 г., а по-реалистичната прогноза е за 2030 г. До дни България трябва да подаде официална заявка и да приеме надзора на Европейската централна банка. Снощи финансовите министри от еврозоната подкрепиха желанието на страната ни да влезе едновременно в банковия съюз и в \"чакалнята за еврото\". Това може да стане в рамките на около 1 година, но при изпълнението на стриктни ангажименти от страна на България. Ако догодина България влезе в така наречената \"чакалня\" на еврозоната - страната ни ще бъде първата от 14 години насам. 19 от 28-те страни в европейския съюз вече са приели еврото. И докато първите въвели единната валута оставаха в \"чакалнята\" около 2 години, то след кризата ситуацията е различна. Последните въвели единната валута - Естония, Латвия и Литва чакаха в преддверието средно 10 години, докато отговорят на изискванията и станат по-богати .  Така на теория еврото може да смени лева най-рано през 2022 г., по реалистичната прогноза обаче е за след десетилетие и то ако се подобри жизненият стандарт у нас. В най-бедния район на най-бедната европейска държава - евентуалната смяна на лева с евро буди тревога. Не мога да си представя като дойде един човек да поиска един хляб и аз да му кажа един, че струва 1 евро. Такива цени не са реални, просто не са възможни”, коментира Цветанка Николова, собственик на магазин в село Брусен, Мездренско. За да се избегне спекула шест месеца преди въвеждането на еврото на етикетите трябва да има две цени - в евро и в лева. Така за един хляб, който струва лев - цената да е около 50 цента, а нарушенията да се санкционират. Дотогава обаче има около 10 години смятат експертите. Икономистът Георги Ангелов обясни, че еврозоната си е взела поука и иска държавите да се подготвят преди да влязат, за да няма такива проблеми, от които с право се оплакват хората в Италия и Гърция, а да са подготвени. Пред България има и година допълнително за проверка от Европейската централна банка. И не само. „Ние ще продължим да наблюдаваме България за правосъдната реформа и борбата с корупцията и организираната престъпност”, подчерта Валдис Домбровскис, който е зам.-председател на ЕК, цитиран от бТВ. Така още в \"чакалнята\" преди еврото, България ще трябва да си \"напише домашното\", а оттам и да се повиши стандарта на живот. „Балтийските страни бяха бедни, колкото България преди 10-15 години, когато те влязоха в чакалнята. Днес те са по-богати от Гърция и горе-долу настигнали Португалия”, уточни икономистът.", "date": "2018.07.13", "title": "Кога еврото ще замени лева – най-рано 2022 г., по-реалистично през 2030 г."}
{"url": "https://www.faktor.bg/bg/articles/britanskata-politsiya-otkri-butilkata-ot-novichoka-s-koyto-sa-otroveni-poslednite-dve-zhertvi", "text": "Британската полиция твърди, че е открила бутилка, в която е бил съхраняван новичокът, убил Доун Стърджис и отровил Чарли Роули в град Еймсбъри, графство Уилтшър, съобщиха от Скотланд ярд, цитирани от \"Гардиън\".  Чарли Роули беше намерен в безпомощно състояние заедно с приятелката си 44-годишната Доун Стърджис в град Еймсбъри - на около 10 километра северно от Солсбъри, където бяха отровени Сергей и Юлия Скрипал. Доун Стърджис почина в неделя вечерта. Смъртта й се разглежда като убийство. Преди дни Роули излезе от критично състояние. Бутилката е открита от звеното за борба с тероризма към Скотланд ярд. В съобщението на властите се казва, че в сряда, 11 юли, по време на претърсване на дома на Роули в град Еймсбъри е открита малка бутилка. Отнесена е в британската лаборатория \"Портън даун\" за тестове. След тестовете учените потвърждават, че веществото в бутилката е новичок. Провеждат се допълнителни тестове за установяване дали същото нервнопаралитично вещество е било използвано срещу Сергей и Юлия Скрипал през март. Също така разследването ще се опита да установи как и откъде бутилката се е озовала в дома на Чарли Роули.", "date": "2018.07.13", "title": "Британската полиция откри бутилката от новичока, с който бяха отровени последните две жертви"}
{"url": "https://www.faktor.bg/bg/articles/novini/balgariya/vizhte-kak-shte-se-kazva-vtoriyat-vnuk-na-boyko-borisov", "text": "Второто внуче на Бойко Борисов ще носи най-популярното и обичано мъжко име в България - Иван, научи Канал 3. Твърде вероятно е дъщеря му Венета да е кръстила бебето на съпруга си, тъй като зетят на Борисов също се казва Иван. Бебето се роди днес, докато премиерът се отчиташе за отминалото европредседателство в Народното събрание. Борисов беше още в парламента, когато му съобщиха радостната вест. А от ГЕРБ веднага побързаха да се отчетат пред парламентарните медии с бонбони за здравето на второто премиерско внуче. Майка му Венета отново избра Майчин дом да е болницата, където да изплаче второто й момченце. Първото е кръстено на дядо си Бойко и се роди през януари 2016 г. В социалната мрежа веднага заваляха честитки и пожелания за здраве на новия член на премиерското семейство.", "date": "2018.07.13", "title": "Вижте как ще се казва вторият внук на Бойко Борисов"}
{"url": "https://www.faktor.bg/bg/articles/novini/svyat/rumaniya-rusiya-narushava-vazdushnoto-ni-prostranstvo", "text": "Румънският министър на отбраната Михай Фифор заяви, че са чести случаите, в които руски самолети навлизат в румънското въздушно пространство, като уточни, че в тези случаи се прилагат стандартните процедури на НАТО за охрана на въздушното пространство, съобщава информационният сайт Зиаре, цитиран от БТА. Той уточни, че в момента румънското въздушно пространство се защитава от британски самолети, тъй като процедурата изисква изтребителите МИГ да останат на земята след трагичен инцидент миналата седмица. Самолет МиГ-21 се разби по време на авиошоу в югоизточаната част на Румъния на 7 юли, при което загина пилотът на самолета. Фифор каза също, че Румъния възнамерява да купи още пет самолета Ф-16 от Португалия, за да попълни ескадрилата от 12 летателни апарата от този тип. Той уточни, че в близко бъдеще предстоят преговори за покупката на още 36 изтребители Ф-16. Румънският министър на отбраната увери, че страната ще продължи да отпуска по 2 процента от брутния вътрешен продукт за отбрана, което е било изтъкнато и на състоялата се в сряда и четвъртък среща на върха на НАТО в Брюксел.", "date": "2018.07.13", "title": "Румъния: Русия нарушава въздушното ни пространство"}
{"url": "https://www.faktor.bg/bg/articles/politika/hlyab-i-pasti/za-kitayskite-investitsii-dobavenata-bednost-nesastoyalite-se-reformi-i-obshtestvenoto-primirenie", "text": "Китайската тема като център на медиен шум, ще отмине като всички други пиар елементи на правителствената политика, защото няма дълбок и осмислен тил. В обществото също няма да се проведе по-съдържателен и задълбочен дебат. Това е следствието на популистко-повърхностния тип политика, която се провежда у нас почти по всички теми и медии. Но китайската проблематика е значително по-сложна, и качествено по-различна от руската. Колко души следят новинарската лента от Пекин, изявите на китайския посланик у нас, синтетичните параметри на китайското присъствие в българската икономика и търговия? След моментната еуфория около форума 16 плюс 1, на който България беше домакин, се загатна за огромни, но не специфично дефинирани възможности. Но след суетата не остава усещане за реални резултати, за останали проекти, които могат да бъдат реализирани. Това не е специфична слабост на българското правителство спрямо Китай, но и спрямо всеки друг значителен потенциален суверенен инвеститор - така беше с Катар, така беше и с китайските суверенни фондове - да си припомним само казуса с Китайската Инвестиционна Корпорация, която управлява над 900 милиарда долара. Не по-добре стоят нещата и с Международните финансови институции - ЕИБ, Световна банка, ЕБВР и т.н.   способност да генерираме и управляваме подобни проекти още по-малко. Китайците инвестират в Гърция, в Западните Балкани, в Западна и Източна Европа, но не и в България. То не бяха инвестиции в земеделие, в технологични центрове, дори Али Баба щеше да инвестира. Приказките за значителни китайски инвестиции у нас не са от вчера, но реалният опит на китайските бизнесмени, които винаги координират действията си с китайските власти, не е особено окуражителен. Изглежда има непреодолим разрив между капацитет и декларации на българските топ политици и държавни чиновници, когато трябва да конвертират думи в дела. Има само две възможни обяснения - или не могат или не искат. Примерно, логично бе, да се постави въпрос за китайско участие във финансиране и изграждане на ключови проекти на инфраструктура като жп линията между София и Бургас, защо не и за проект за скоростен влак /не твърдя, че това е единствената дестинация/, или да направят липсваща част от магистрала Хемус, или да се даде тласък на инвестицията в летище Пловдив, преговорите за която разбирам, че са зациклили. Да, китайците строят евтино, бързо, качествено, но са изключително трудни в преговорите за условията на сделките и си защитават интереса професионално, без отстъпки. Трудно ще им \"продадем\" българския модел за грандкорупционните схеми. Още по-страшното е, че дори и да се бяха съгласили да реализират някое от начинанията, щяха да се изправят пред неминуема колизия със средата за правенето на бизнес в нашата инфраструктура. Системата изисква постоянно \"смазване\" чрез корупционно стимулиране на всяко равнище - като започнете от администрацията на малкия град, през областните администрации, агенции, министерства - изобщо на всяко институционално равнище. Да не говорим за \"качествата\" на законодателната и съдебна система, в условията на които трябва да се реализира договорната основа за всеки проект и бизнес. Това, че имате арбитражна клауза, която ви защитава в чуждестранен съд, не дава никаква гаранция за текущо равноправно или предсказуемо третиране от публични и частни субекти, още по-малко са  За да стигнем и до работната ръка, в по-общ план до човешкия ресурс. Всеки голям инвеститор и проект изискват достатъчно квалифицирана и производителна работна ръка. Такава в България просто няма. Китайците реализират проекти в Западна Европа, но там уравнението се решава чрез постоянен имиграционен поток и внос на \"мозъци\". У нас тепърва ще осъзнаваме дълбочината на проблема с изтичането на квалификация, с критичните дефицити на човешките ресурси и отсъствието на имиграционна политика. Нашите политици изобщо не стоплят за какво иде реч. Тези \"горе\", така и не разбраха тънката разлика между правенето на бизнес с Путин и със Си. Около Путин има олигарси, с които нашите приближени на Кой? лесно могат да си договорят сделките, както стана при Южен поток. Проект, който имаше първоначална стойност 1,7 милиарда евро, \"набъбна\" на няколко етапа и всеки път при смяна на правителство за да отчете \"тяхното\", до 4,2 милиарда евро. Похарчени без следа до този момент над 200 милиона евро, без да бъде построен нито милиметър от тръбата. Това е новата специализация у нас - да се харчат пари за проекти, които никога няма да се сбъднат. С подобна оферта разговорите с Китай няма да стигнат до никъде. Китайските проекти, особено тези в чужбина, силно контролират корупционния елемент, защото затварят и контролират всички критични фази на проектното развитие - от проекта, през търговете и изграждането до пускането в експлоатация. Те управляват проекта, ти получаваш готовия продукт и сметката, която ти оформят като дълг за плащане. И за ядрената централа в Белене тепърва ще има отрезвяване, особено когато се премине към етапа на договоряне. Всичко това, което в момента се случва, се е случвало преди - и притчата за френските компании, които щели да \"съинвестират\" /откровена неистина/, и приказките за евтин ток от ядрена централа и това, че финансирането е осигурено без държавни гаранции. И така до следващия студен душ, до следващия гранд пиар и външнополитически \"успех\" на поредния топ политик. Камери, фотосесии, големи думи, конграчулейшънс и други измерения на празноглавото самохвалство. И нищо. Нищо като остатъчна полезна стойност. А времето минава и   Новините за падането ни под 7 милиона, за отлагането на членството в Еврозоната и Банковия съюз, за неприемането ни в Шенген - трябва да се възприемат като взаимосвързани частици от една обща верига - тази на добавената бедност вследствие на несъстоялите се реформи и обществено примирение.", "date": "2018.07.13", "title": "За китайските инвестиции, добавената бедност,  несъстоялите се реформи и общественото примирение"}
{"url": "https://www.faktor.bg/bg/articles/teche-spetsaktsiya-respekt-ima-arestuvani", "text": "Акция \"Респект\" се провежда в Благоевград ,има арестувани.  Полиция и жандармерия блокираха подстъпите към ромската махала в града. Проверяват се личните документи на жителите на квартала. По неофициална информация акцията е срещу битовата престъпност. Проверките са най-вече на криминалния контингент, предава Нова тв. Полицаите и жандармерията са направили огледи в игрални зали и заведения, а патрули масово спират шофьори, за да проверяват документите им.", "date": "2018.07.13", "title": "Тече спецакция \"Респект\", има арестувани"}
{"url": "https://www.faktor.bg/bg/articles/pekin-obvineniyata-na-sasht-sreshtu-kitay-sa-bezpochveni", "text": "Заместник-външният министър на Китай Жанг Юн заяви в петък, че обвиненията на САЩ срещу Китай относно търговията, са безпочвени и че действията на Вашингтон не са подкрепени от международната общност, предава Reuters. Жанг говореше пред журналисти по време на брифинг в Пекин, предаде \"Фокус\". На 6 юли президентът на САЩ Доналд Тръмп взе окончателно решение да наложи американски мита върху китайски стоки на стойност 34 милиарда долара. Пекин отговори почти веднага и въведе свои реципрочни мерки. Няколко дена след това излязоха информации, че САЩ обмислят налагането на нови мита върху китайски стоки на стойност близо 200 милиарда долара. Според тезата на Вашингтон, Китай печели от несправедливите търговски условия между двете страни и всяка година има търговски позитивен баланс, за сметка на САЩ.", "date": "2018.07.13", "title": "Пекин: Обвиненията на САЩ срещу Китай са безпочвени"}
{"url": "https://www.faktor.bg/bg/articles/tsenite-na-petrola-na-mezhdunarodnite-pazari-se-srinaha", "text": "Цените на петрола на международните пазари буквално се сринаха,но не и в България. Нали си имаме монополист като слънце \"Лукойл\".  В България обикновеният бензин е поскъпнал с близо 15% през последната година. От нива около 2 лв., до 2,30 лв. в момента. Българският пазар обаче е твърде малък и доминиран от няколко големи играчи, начело с руската компания „Лукойл“. Ето защо в България цената се изменя със закъснение спрямо глобалните пазари и отразява по-скоро дългосрочния тренд. А също и местното търсене, което обичайно се засилва през лятото. Така сривът на цените от вчера едва ли ще се отрази на българските потребители, освен ако не е начало на нова тенденция на поевтиняване на петрола. Цените на петрола полетяха надолу, след като Либия заяви, че ще увеличи предлагането. Същите са и плановете на държавите от Организацията на страните износителки на петрол и Русия. На последната си среща във Виена през юни, те се споразумяха да увеличат добивите, за да не допуснат продължаване на поскъпването на суровината, чиято цена нарасна с близо 70% през последните 12 месеца, съобщава vesti.bg  Споменът за барел, струващ над 100 долара, все още ги тревожи. Наистина скъпият петрол напълни държавните бюджети на Русия и Саудитска Арабия, но също така доведе до възхода на алтернативните източници на енергия като соларните и вятърните централи, както и рязко увеличаване на инвестициите в новите екологични технологии и електромобилите.  Ето защо Москва и ОПЕК се опитват да стабилизират цената на суровината около 70 долара за барел. В сряда сорт Брент с краткосрочна доставка поевтиня с 6,9%, до 73,40 долара за барел. Това е най-големият еднодневен спад на цената на суровината от повече от 2 години. В четвъртък има леко поскъпване, до 74,32 долара за барел, което е обичайна корекция при такива резки низходящи движения заради прибиране на печалби от къси позиции – залозите за спад на цената. На пазара действат две тенденции. От една страна новината от Либия, че ще отвори отново четири терминала за износ на нефт, които бяха затворени от края на юни, потиска цените. В тази посока действа и зараждащата се търговска война между Китай и САЩ на нови митнически тарифи и контратарифи. Инвеститорите се опасяват, че конфликтът на съответно най-големия и втория по големина вносител на петрол в света, може да доведе до срив на търсенето. В обратна посока работят икономическият растеж и увеличаващо се потребление в двете водещи икономически сили, както и спекулациите за ответната реакция на Техеран на планираните от Вашингтон санкции срещу Иран – един от водещите производители на „черното злато“.", "date": "2018.07.13", "title": "Цените на петрола на международните пазари се сринаха, а у нас скачат"}
{"url": "https://www.faktor.bg/bg/articles/layf-stayl/royters-se-vdahnovi-bozhestvenata-parva-prilichashe-na-printsesa-ot-prikazkite", "text": "Доналд Тръмп и съпругата му Мелания присъстваха в двореца Бленъм на гала вечеря в тяхна чест в първия ден от визитата на американския президент във Великобритания. Божествената първа дама открадна всички погледи. Тя приличаше на принцеса от приказките, облечена в прелестна дълга жълта рокля на J. Mendel. Цената на роклята е 6999 долара, но в сайта на марката тя е намалена на 2796 долара. Минути след появата на Мелания Тръмп с роклята, тя беше изкупена. Тръмп и Мелания бяха посрещнати от британския премиер Тереза Мей и съпруга й Филип. На вечерята в двореца присъстваха министри и около 100 ръководители на водещи компании, допълва Ройтерс.", "date": "2018.07.13", "title": "Ройтерс се вдъхнови: Божествената Мелания приличаше на принцеса от приказките"}
{"url": "https://www.faktor.bg/bg/articles/sport/svetat/anketa-koy-e-vashiyat-favorit-za-svetoven-shampion-po-futbol", "text": "Кой е вашият фаворит за световен шампион по футбол? Франция Хърватия", "date": "2018.07.13", "title": "Анкета: Кой е вашият фаворит за световен шампион по футбол?"}
{"url": "https://www.faktor.bg/bg/articles/hyui-fyuri-e-saglasen-da-se-bie-s-kubrat-pulev-v-sofiya", "text": "След като Дилиън Уайт не пожела да излезе на ринга срещу звездата ни в профибокса Кубрат Пулев заради малко пари, а Джаред Милър отказа да се бие в София, сега българинът преговаря с братовчеда на Тайсън Фюри - Хюи. Британецът е дал картбланш на промоутъра си да му уреди мач, който ще му осигури шанс да се бие за някой от поясите на световните боксови организации. Фюри е съгласен да се бие, където и да е, стига двубоят да отговаря на горното условие.  Бой между Кобрата и Хюи Фюри ще бъде за официалното претендентско място на IBF.", "date": "2018.07.13", "title": "Британецът Хюи Фюри е готов да се бие с Кубрат Пулев в София"}
{"url": "https://www.faktor.bg/bg/articles/borisov-stana-dyado-za-vtori-pat", "text": "ремиерът Бойко Борисов стана дядо за втори път, съобщиха от ГЕРБ. Дъщеря му Венета е родила днес втори син в Майчин дом в София. По обед все още не беше ясно името му. Това е второто внуче на министър-председателят. Дъщеря му Венета роди първия си син в края на януари 2016. Той е кръстен на дядо си – Бойко. Борисов показа през фейсбук профила си негови снимки за Коледа миналата година.", "date": "2018.07.13", "title": "Борисов стана за втори път дядо на момченце"}
{"url": "https://www.faktor.bg/bg/articles/ikonomika/emil-harsev-vlizaneto-ni-v-evrozonata-e-spavano-ot-chinovnitsite", "text": "Битуващо е твърдението, че щом влезем в еврозоната всичко ще поскъпне, бедните ще станат по-бедни, а малцината богати – още по-богати. Не веднъж са правени опити страхът от еврото да бъде разсеян. Защо ни е страх и меродавни ли са притесненията на хората? \"Европа измисли чакалня за чакалнята. Преди да влезем в подготвителния механизъм, ще влезем в друг подготвителен механизъм. България няма да влезе в еврозоната по-рано от пет години и по-късно от седем. Еврочиновниците имат навика да протакат. Банков съюз няма, защото както е разписан той, трябва да мине през обща система за гарантиране на депозит. Германия е категорично против това\", подчерта финансистът Емил Хърсев. Според него влизането ни в еврозоната е спъвано от чиновниците, тъй като те нямали ясна визия накъде вървят.  \"Важно е за нас, че до 1 година ще влезем в чакалнята на еврозоната. Ще имаме още по-големи възможности да организираме по-добре всичко свързано с банки и финанси. Лихвите ще станат по-стабилни, по-независими от приумиците на банките\", обясни бившият министър на финансите проф. Христина Вучев. Тя напомни в студиото на \"България сутрин\", че страхът на хората няма оправдание, тъй като сме във валутен борд към еврото от години. Така на практика вече сме приели еврото.  \"Всяка новост е плашеща, също така прекалено дълго време се разпространяват неверни неща. Хората вярват, че ще обеднеят, а други ще забогатеят много. Хората вярват на мълвата, а не на експертите\", завърши тя пред Bulgaria ON AIR.", "date": "2018.07.13", "title": "Емил Хърсев: Влизането ни в еврозоната е спъвано от чиновниците"}
{"url": "https://www.faktor.bg/bg/articles/krizata-raste-pilotite-na-ryanair-udalzhavat-stachkata-w-zz-a-r-cpipa-poleti-ot-balgariya", "text": "Ирландските пилоти на компания \"Ryanair\" обявиха още два еднодневни стачни дни. Така се засилва натискът върху най-голямата нискотарифна авиокомпания в Европа да подобри условията на труд, предаде Ройтерс.  Около 100 от 350-те ирландски пилоти на \"Ryanair\" вчера излязоха в първата си стачка, за да поискат по-прозрачен механизъм на заплащане, на трансфери и на повишения. Целта на протеста бе да се намали прекомерната дискретност във връзка с управлението на кариерите на пилотите. Авиокомпанията казва, че нейните пилоти работят при едни от най-добрите условия на труд в сектора на нискотарифните превозвачи. Заради стачката вчера бяха анулирани 30 полета от Ирландия. Кабинният персонал на \"Ryanair\" вече обяви стачка за Испания, Италия, Португалия и Белгия. Сега синдикатът на пилотите каза, че планира още две стачки по един ден на 20 и на 24 юли. \" В същото време унгapcĸaтa ниcĸoтapифнa aвиoĸoмпaния Wіzz Аіr пък обяви, че нaмaлявa бpoя дecтинaции, ĸoитo oбcлyжвa oт Бългapия, ĸaтo щe бъдaт cпpeни пoлeтитe дo шecт дecтинaции oт Coфия и двe oт Bapнa. Cтaвa дyмa зa мapшpyтитe oт бългapcĸaтa cтoлицa дo итaлиaнcĸитe лeтищa Kaтaня и Heaпoл, гepмaнcĸoтo Hюpнбepг, швeйцapcĸoтo Бaзeл, гpъцĸoтo в Aтинa и иcпaнcĸoтo в Maлaгa. Зaeднo c тяx щe бъдaт нaмaлeни и дecтинaциитe oт Bapнa, ĸaтo aвиoĸoмпaниятa вeчe нямa дa лeти дo Teл Aвив и Mилaнo Бepгaмo, пише Моnеу.bg.  Oт Wіzz Аіr коментират, чe e плaниpaнo пoлeтитe дo cпpeнитe дecтинaции дa бъдaт възcтaнoвeни дpyгoтo лятo. Πpeди вpeмe бяxa cпpeни дpyги дecтинaции, ĸoитo нямaxa дocтaтъчeн ycпex - oт Coфия дo бpитaнcĸитe глaдoвe Биpмингaм, Бpиcтoл и Дoнĸacтъp/Шeфийлд, дo гpyзинcĸия Kyтaиcи, дo швeдcĸия Maлмьo и нopвeжĸaтa cтoлицa Ocлo.", "date": "2018.07.13", "title": "Кризата расте: Пилотите на Ryanair удължават стачката, Wіzz Аіr cпиpa пoлeти от България"}
{"url": "https://www.faktor.bg/bg/articles/komisiyata-za-zashtita-na-konkurentsiyata-odobri-sdelkata-za-stolichniya-megapark", "text": "Комисията за защита на конкуренцията (КЗК) разреши на фонда за инвестиции в имоти \"Лайънс хед инвестмънтс\" (Lion's Head Investments) да придобие бизнес център \"Мегапарк\" на столичния булевард \"Цариградско шосе\", съобщиха от ведомството. Той вече притежава в София \"Полиграфия офис център\". Сделката за \"Мегапарк\", който разполага със 75 хиляди квадратни метра офис площи, се счита за най-голямата подобна след кризата, посочва \"Дневник\". Продавач по сделката са австрийските фондове Universale International Realitäten (100% дъщерна компания на Unicredit Bank Austria) и CA Immo, като малък дял от 1.5% има и управляващото дружество. Купувачът \"Лайънс хед инвестмънтс\" пък е съвместно дружество между най-големия институционален инвеститор от ЮАР Old Mutual Group и българския холдинг с фокус недвижими имоти AG Capital. Като мотив за сделката от дружеството посочват благоприятната инвестиционна среда в България и възможността да придобие качествени активи на пазара на офис площи, пише в решението на КЗК. Компанията отбелязва също, че пазарът на недвижими имоти в страната започва да се възстановява от финансовата криза през 2008 г. и предлага добри нива на възвращаемост на инвестициите. След сделката за \"Мегапарк\" \"Лайънс хед инвестмънтс\" вече има портфолио от пет офис сгради – две в София и три в Букурещ, с обща площ от 235 хил. кв.м и оценка от 310 млн. евро.", "date": "2018.07.13", "title": "Комисията за защита на конкуренцията одобри сделката за столичния \"Мегапарк\""}
{"url": "https://www.faktor.bg/bg/articles/tayno-pravitelstvo-upravlyava-sveta-smyatat-2/3-ot-rusnatsite", "text": "Тайно \"правителство\" управлява света, смятат всеки двама от трима руснаци, предаде \"Франс прес\", цитирана от БТА. Агенцията се позовава на проучване на Руския център за изучаване на общественото мнение (ВЦИОМ), което показва засиленото влияние на конспиративните теории в Русия. Изследването е достъпно на сайта на организацията и според текста му делът на вярващите в подобна идея сега е 67%, докато през 2014 г. е бил 45 на сто. Около 24% не споделят тази теория. Младите се оказват по-скептични - сред хората на възраст 18-24 отхвърлящите тезата за световно правителство са 45%, а сред най-старите едва 16%. На участниците е бил зададен въпросът дали според тях съществува \"организация или група от организации, които влияят върху всички световни процеси и контролират действията на ръководителите на много държави\". Според 74% от хората, които вярват в тази конспиративна теория, действията на това \"световно правителство\" \"противоречат на интересите на Русия\", се подчертава в проучването, осъществено в края на май с участието на близо 2000 души. През 2014 г. делът им е бил 57 на сто. Около 23 процента от вярващите в съществуването на задкулисно \"правителство\" смятат, че то се състои от олигарси и банкери. Около 30% смятат, че основната цел на подобна организация е властта. Много от руските телевизионни канали разпространяват емисии за \"враговете на Русия\", заплахите и заговорите срещу нея - теми, които силно присъстват в официалната пропаганда, посочва \"Франс прес\".", "date": "2018.07.13", "title": "Кремъл с конспиративна теория: Светът се управлява от тайно \"правителство\", което работи срещу Русия"}
{"url": "https://www.faktor.bg/bg/articles/novini/balgariya/uvolniha-shefka-v-rzi-zaradi-falshiva-novina-za-radiatsiya-v-zaliva-vromos", "text": "Зам.шефката на РЗИ-Бургас Вергиния Цанова изненадващо бе освободена от поста със заповед на началника си д-р Георги Паздеров. Уволнението й идва десетина дни след като обяви 50 пъти повече радиация в залива Вромос в сравнение с останалите плажове, което предизвика отлив на туристи и отменени резервации от съседния курортен град Черноморец. Местните поискаха оставката на Цанова и публично извенение от държавната служба, което направи директора й. Паздеров обяви, че трите плажа на Черноморец са едни от най-чистите, а на Вромос радиационния фон бил два-три пъти над нормата. Ситуацията с Вромос дори породи спекулации, че целта на изнесените данни за радиация била да се прогонят туристите от Черноморец за сметка на други курорти и после тихомълком да се застрои залива на Вромос, на който от години незаконно къмпингуват българи и го ползват за плаж. Според запознати обаче отстраняването на Цанова било заради монтиране на камери в коридорите на здравната инспекция в Бургас, която тя наредила през май докато шефът й е в отпуск. Видеонаблюдението било незаконно, което вбесило началника й д-р Паздеров. Тази информация достигнала и до здравния министър, което наложило отстраняването на Цанова. По неофициална информация видеонаблюдението било поставено пред вратата на директора Паздеров и пред деловодството. Днес шефът на РЗИ не вдигаше телефона си. \"Наистина не съм вече на работа в РЗИ, но нямам да правя никакви коментари\", заяви пред \"24 часа\" Вергиния Цанова.", "date": "2018.07.13", "title": "Уволниха шефка в РЗИ заради фалшива новина за радиация в залива \"Вромос\""}
{"url": "https://www.faktor.bg/bg/articles/london-i-vashington-se-dogovoriha-da-sklyuchat-sporazumenie-za-svobodna-targoviya-sled-brekzit-kaza-tereza-mey", "text": "Съединените щати и Обединеното кралство се договориха да сключат споразумение за свободна търговия след Брекзит, заяви днес британската министър-председателка Тереза Мей, цитирана от Франс прес.  \"Днес се споразумяхме, че когато Обединеното кралство напусне Европейския съюз, ще опитаме да сключим амбициозно споразумение за свободна търговия\" със САЩ, каза Мей пред журналисти сред срещата си с американския президент Доналд Тръмп в резиденцията Чекърс. Тя каза това ден след като Тръмп заяви, че стратегията на Мей за Брекзит ще развали перспективата за такова споразумение.", "date": "2018.07.13", "title": "Лондон и Вашингтон се договориха да сключат споразумение за свободна търговия след Брекзит"}
{"url": "https://www.faktor.bg/bg/articles/novini/svyat/germanskoto-razuznavane-ruski-hakeri-atakuvat-germanski-medii", "text": "Германската служа за вътрешно разузнаване предупреди за мащабни хакерски атаки срещу медийни компании и организации в сферата на изучаване на химическите оръжия, съобщава Bild. Според германското разузнаване, атаките са дело на хакерските групировки Sandworm, известна и като Quedagh и BlackEnergy, и коята, както и повечето руски \"кибер армии\" се подчиняват на руското военно разузнаване ГРУ. Sandworm е забелязана от германското разузнаване за пръв път през 2013 година, когато се опитва да проникне в данни за НАТО, западни правителства, телекомуникационни компании.", "date": "2018.07.13", "title": "Германското разузнаване: Руски хакери атакуват германски медии"}
{"url": "https://www.faktor.bg/bg/articles/novini/svyat/new-york-magazine-tramp-s-prezidenta-putin-li-shte-se-sreshtne-ili-s-vodeshtiya-si-ofitser", "text": "В навечерието на срещата между президентите на САЩ и Русия Доналд Тръмп и Владимир Путин публикува разследване на журналиста Джонатан Чейт, който твърди, че от 1987 година Тръмп е руски агент. В текста със заглавие \"Тръмп с колега ли ще се срещне? Или с водещия си офицер?\" Чейт нарича преговорите между Тръмп и Путин \"заговор на шефа на руското разузнаване с неговия агент\" и напомня, че срещата ще бъде на четири очи само в присъствието на личния преводач на руския президент. Журналистът отЕлязва, че политическият \"пробив\" на Тръмп се е случил през 1987 година и съобщава за събития, предшестващи този момент. В разследването се твърди, че Тръмп се появява в периода, в който Михаил Горбачов започва да отваря границите на СССР и да привлича западни инвеститори.  През 1986 година той се среща в Вю Йорк със съветския посланик Юрий Дубинин, а през юли 1987 година посещава Москва.  \"От Москва Тръмп се завръща с политически амбиции\", пише авторът. Чейт отбелязва, че от 1999 година, когато на власт идва Путин, Кремъл планира да направи Тръмп президент на САЩ.  \"Руснаците тайно поддържат съюзници-политици в чужбина. Путин, естествено, смята, че разузнаването играе централна роля във външната политика\", пише Чейн. Русия би могла да притежава компромат за Тръмп след посещенията му в Москва през 1987 и 2013 година. Освен това нежеланието на американския президент да публикува данъчната си декларация може би е свързано с това, че той дълги години да е получавал \"руски пари\". Според Чейн, намерението на Тръмп да се срещне с Путин без свидетели прави заговора им очевиден и е недопустимо да бъде разглеждана срещата им като преговори на лидерите на две страни. Припомняме, че в САЩ се води разследване на намесата на Русия в американските президентски избори, както и на мръзките на Тръмп с Кремъл.", "date": "2018.07.13", "title": "New York Magazine: Тръмп с президента Путин ли ще се срещне? Или с водещия си офицер?"}
{"url": "https://www.faktor.bg/bg/articles/novini/svyat/makedoniya-otryaza-rusiya-nyama-da-pozvolim-na-moskva-da-ni-se-mesi-za-dogovora-s-gartsiya", "text": "Република Македония няма да допусне Русия да прави обструкции на договора с Гърция за името, който отвори пред Скопие вратата за членство в НАТО, заяви днес в Загреб македонският министър на отбраната Радмила Шекеринска, цитирана от агенция Хина, предаде БТА. \"Винаги сме казвали, че искаме добро сътрудничество с Русия, но решенията взимаме ние. Македония взе решение\", каза Шекеринска пред журналисти след среща на министрите на отбраната на страните в региона с американския им колега Джеймс Матис. Хина припомня, че Атина изгони двама руски дипломати и забрани на други двама да влизат в страната по подозрение, че са се опитали да подкопаят постигането на договора за новото име \"Република Северна Македония\", което бе договорено с Гърция миналия месец.", "date": "2018.07.13", "title": "Македония отряза Русия: Няма да позволим на Москва да ни се меси за договора с Гърция"}
{"url": "https://www.faktor.bg/bg/articles/novini/svyat/ukrayna-planira-da-uvelichi-tsenata-na-gaza-za-da-izbegne-bankrut", "text": "\"Украйна смята да води предговори с Международния валутен фонд за повишаване на цените на природния газ за вътрешния пазар. Мярката се предприема с цел страната да избегне икономическа катастрофа\", съобщи премиерът Владимир Гройсман, цитирана от Нова телевизия. За промишлеността цената на природния газ е на стройност 385 долара за 1000 кубически метра, а за бита – близо 267 долара. Според Гройсман, поскъпването на газа може да се окаже важна и нужна стъпка „за да не се допусне икономическа катастрофа и обедняване на населението в случай на банкрут“. \"Ще настоявам за срещи с лидерите на отделните фракции в Радата по този въпрос. Ще им покажа различни сценарии, за да избегнем този неблагоприятен развой за страната\", каза още премиерът. Според Проекта за социално и икономическо развитие на Украйна до 2021 г., още през тази година е заложено поскъпване на природния газ за населението с 18%, за догодина с още 5 на сто, а през 2020 – 14%. Според различни експерти, обаче, скокът може да е много по-голям от заложеното. Споменават се дори шокови прогнози – до 60%. Според правителството обаче такова рязко повишение е неоправдано. Киев в момента е в сложен преговорен процес с МВФ по газовия въпрос, заради който фондът не планира да отпуска допълнителен спасителен транш. Договорката е за 4 години страната да получи 17,5 млрд. долара. В рамките на тази програма от 2015 г. досега са изплатени 4 транша в размер на 8,7млрд. долара. Последният е от 5 април 2017 г. Надеждите са, че спорните моменти ще бъдат изчистени и новият транш за 2 млрд. долара ще бъде отпуснат през есента.", "date": "2018.07.13", "title": "Украйна планира да увеличи цената на газа, за да избегне банкрут"}
{"url": "https://www.faktor.bg/bg/articles/novini/balgariya/antoniy-galabov-korneliya-ninova-govori-kato-uchenichka-na-volen-siderov-bsp-vlizat-v-traektoriyata-na-populistite", "text": "„Правилната позиция за европредседателство е перспективната. България показа, че може да играе ролята на компетентен посредник. Корнелия Нинова се разминава с плоскостта на ЕНП. За пръв път БСП излиза от тази траектория и то по европейски въпроси\". Това заяви пред БНТ политологът Антоний Гълъбов.  \"България повдигна тема, която не засегна лично страната ни. Става въпрос за Западните Балкани. Ако Корнелия Нинова беше премиер, щяхме да си говорим от сутрин до вечер за социалните неравенства. Председателството е процес, в който трябва да покажеш, че можеш да дефинираш цели. Това не е олимпиада, на която се явяваш сам. България се позиционира изключително добре. България идентифицира своя роля, която до момента не е успявала да изпълни. В момента, в който направихме не двустранни, а многостранни срещи, подобрихме отношенията си с Македония. Страната ни има коридор, по който може да напредва. БСП в момента прави опит да влезе в параметрите на популистите. Корнелия Нинова е ученичка на Волен Сидеров, тя говори като него преди 13 години. Много важно е да се разбере, дали има въобще европейска левица\", коментира политологът.  \"Председателството беше успешно от страна на българската администрация, която е обвинявана, че не се справя. Съгласен съм с оценките на БСП и на президента за политическото съдържание\", каза Росен Карадимов.  \"Изглежда на моменти комично да играем ролята на посредник на Ердоган. Разбира се, не може да оправим всички въпроси в рамките на едно европредседателство. То катализира процеси като проевропейско лице на Корнелия Нинова и на БСП. Алтернативата, която те търсят с Вишеградската четворка, вече е реална. Социалното неравенство е проблем на Европа и не бих го противопоставил на темата за Западните Балкани. Ние имахме национален консенсус. Приемането на тезите на Вишеградската четворка е влизането на друг клуб, който също е проевропейски. На евроизборите най-вероятно в ЕП ще влязат силно патриотични формации. Европа трябва да се откаже от нещо“, коментира Карадимов.", "date": "2018.07.13", "title": "Антоний Гълъбов: Корнелия Нинова говори като ученичка на Волен Сидеров, БСП влиза в траекторията на популистите"}
{"url": "https://www.faktor.bg/bg/articles/ot-drugata-sedmitsa-zapochva-izplashtaneto-na-kompensatsii-za-evtanaziranite-zhivotni", "text": "От понеделник започва изплащането на обезщетенията на земеделските стопани за евтаназираните овце и кози в огнищата с чума в Ямболска и Бургаска области, съобщават от Министерството на земеделието. Фермерите ще получат парите според заявеното желание - по посочена от тях банкова сметка или в брой на касите на Областните дирекции по безопасност на храните - Ямбол и Бургас. Всички стопани - кандидати за подпомагане по схемите за животни по линия на директните плащания от засегнатите общини, в срок от 15 дни след ликвидирането на огнището, трябва да подадат заявление за форсмажорни обстоятелства по образец в областните дирекции на Държавен фонд \"Земеделие\". От министерството уверяват и, че се засилват и мерките за биосигурност в засегнатите общини в Ямболска и Бургаска области. На входно-изходните пътища на населените места в 10-километровата зона за наблюдение около огнищата се въвеждат в експлоатация площадки за дезинфекция, на която подлежат всички преминаващи превозни средства и хора.", "date": "2018.07.13", "title": "От другата седмица започва изплащането на компенсации за евтаназираните животни"}
{"url": "https://www.faktor.bg/bg/articles/novini/balgariya/smetnata-palata-se-zae-s-mrasniya-vazduh-dava-10-preporaki-na-ekoministerstvoto", "text": "Министерството на околната среда и водите не изпълзява редица от задълженията си по закон. Това сочи одит на Сметната палата, който обхваща периода от началото на 2014 г. до края на 2016 г., когато начело на министерството са Искра Михайлова и Станислав Анастасов от ДПС, служебният Светлана Жекова и Ивелина Василева от ГЕРБ. Одитът анализира мерките, предприети от националните и местните власти за борба срещу основните източници на замърсяване в големите градове, съобщава \"Дневник\" Той е извършен в трите общини, в които най-висок процент от населението живее при наднормени нива на замърсяване - София, Пловдив и Стара Загора. Регистрираните замърсители на атмосферния въздух в тези райони са в резултат на превишени нива на фини прахови частици (ФПЧ10 и ФПЧ2.5), на азотен диоксид, на серен диоксид, и бензоапирен (полиароматен въглеводород, който се изолира в проби от ФПЧ10). Като основни източници на замърсители са посочени транспортът, битовото горене, топлоелектрически централи, промишлени предприятия, горивни и негоривни процеси в индустрията и др. Подчертава се, че качеството на въздуха се влошава и заради високата енергийна бедност на населението, тъй като основен източник на замърсяването през зимния сезон е битовото отопление. Сметната палата констатира и че няма доказателства, че сумите от глоби и имуществени санкции, постъпващи по бюджета на общините, се разходват за дейности за подобряване на качеството на атмосферния въздух. Като пропуск се посочва и това, че за дейностите по политиката за подобряване качеството на атмосферния въздух и за Националната система за мониторинг на околната среда се отделят значително по-малко финансови средства от тези по други бюджетни програми на МОСВ. В заключение се дават десет препоръки към министъра на околната среда и водите, три препоръки към кметовете на община Пловдив и община Стара Загора, по две препоръки към изпълнителния директор на Изпълнителната агенция по околна среда и директора на РИОСВ - София, и директора на РИОСВ - Стара Загора, и по една препоръка към директора на РИОСВ - Пловдив, и кмета на Столична община. Сред препоръките са разработване или актуализиране на националната стратегия за опазване на околната среда от МОСВ, създаване на консултативен съвет към министъра на околната среда и водите за компонент \"въздух\" и организиране на информационни кампании за рисковете за здравето вследствие от замърсения въздух. Сметната палата препоръчва още да се набележат мерки, които следва да се предприемат съобразно сезона, атмосферните условия, източниците на замърсяване и други фактори, влияещи върху качеството на въздуха.", "date": "2018.07.13", "title": "Сметната палата се захвана с мръсния въздух, дава 10 препоръки на  екоминистерството"}
{"url": "https://www.faktor.bg/bg/articles/ikonomika/biznes/deputat-ot-gerb-zakonat-za-shuma-e-malko-kraen", "text": "„Да се възложи изцяло контролът за спазване на закона на МВР е крайна мярка. Трябва да се търсят други варианти, които да са по-гъвкави и да има баланс между интересите на бизнеса и тези на гражданите.“ Такъв коментар направи народният представител от ГЕРБ Бургас Димитър Бойчев след приемането на новия Закон за шума. Той смята, че предложените санкции при констатирани нарушения залитат към крайност. „Например ако едно заведение работи след определеното време и наруши закона, ще трябва да затвори за 7 дни, а при следващо нарушение санкцията е 30 дни. Това са големи загуби за бизнеса, летният сезон у нас е сравнително кратък“, каза още Бойчев.", "date": "2018.07.13", "title": "Депутат от ГЕРБ: Законът за шума е малко краен"}
{"url": "https://www.faktor.bg/bg/articles/temenuzhka-petkova-1-2", "text": "\"За гарантиране на енергийната сигурност и сигурността на доставките на природен газ е ясно разписано в програмата на правителството. На първо място, приоритет е диверсификацията на източниците на доставката на природен газ, знаейки, че за да е гарантирано това, трябва да има поне два-три сигурни източника.“ Това каза министърът на енергетиката Теменужка Петкова по време на парламентарния контрол, цитирана от БТА. През 2016 г. беше реализирана първата интерконекторната системна връзка между България и Румъния с изключителна важност не само за България, но и за целия регион, припомни министърът. Работи се интензивно и по интерконекторната връзка Гърция – България, обект със стратегическа важност не само за двете държави, но и за целия регион Югоизточна Европа, който е включен в седемте топ приоритета на ЕС по отношение на енергийната сигурност. В момента са в ход три обществени поръчки за избор на доставчик на тръби, инженер консултант и избор на строител. До края на годината ще започне и реалното строителство и до 2020 г. обектът ще бъде въведен в търговска експлоатация, информира депутатите енергийният министър. Министърът Петкова каза още, че се работи по изграждане на междусистемната връзка със Сърбия, важна част от грижите за енергийната ни сигурност. Нейното изграждане обаче е свързано с изграждането на връзката България – Гърция, която да ни свърже с южния газов регион и да бъде осигурена доставката на газ за целия регион от различни източници, обясни Петкова. Когато говорим за енергийна сигурност, по думите й, важно място заема концепцията за изграждане на газоразпределителен хъб на територията на България. Това означава да бъде изградена липсващата инфраструктура за доставка на природен газ от различни източници, на първо място и на втора платформа за търговия с природен газ, което да гарантира реализацията на пазара на търговия на природен газ, конкурентноспособността в това число на икономиката и на потребителите, които ще ползват количествата природен газ. Когато се говори за енергийна сигурност, важно според министър Петкова е да се отчете направеното досега като изграждането на лупинга Лозенец – Недяловско, транзитния газопровод за Турция, чийто капацитет бе увеличен и комплексната станция, осигуряваща и обратен поток от Турция за България с увеличен капацитет от приблизително 15 млрд. куб. метра газ. Министър Петкова подчерта още значението на подземното газово находище в Чирен. Работи се по увеличаването му до 1 млрд. куб. метра газ.", "date": "2018.07.13", "title": "Теменужка Петкова: До 2020 г. ще имаме още един източник на природен газ"}
{"url": "https://www.faktor.bg/bg/articles/ikonomika/biznes/targovtsite-na-goriva-iskat-nakazatelna-protsedura-zaradi-noviya-zakon", "text": "Търговците на горива искат наказателна процедура заради новия закон. Те очакват да има такава наказателна процедура, защото има действия по концентрация на пазар, отмяна на конкуренция, погасяване на пазарна инициатива с този сектор. Това коментира Владислав Симов, Национално сдружение на търговците и превозвачите на горива, в ефира на Bloomberg TV Bulgaria.  „Би трябвало да стартира такава наказателна процедура. Вече има такава в този сектор за налагане на гаранция по бъдещи ДДС-та. Министерството на икономиката е единственото, което все още поддържа негативно мнение за този закон, въпреки че то ще стопанисва и ще извършва последващи действия по контрол в закона“.  Симов поясни, че от вчера текат разговори в Национално сдружение на търговците и превозвачите на горива, съвместно с няколко браншови организации, отделни собственици на земеделска техника, производители на земеделски продукти, както и собственици на транспортни компании за съвместни протестни действия. Това се случва, защото новият закон няма за цел да отмени сивата икономика, а да монополизира пазара и това отново ще доведе до повишаване на цената, смята Симов.  Той коментира още, че от приетите текстове най-тежки са финансовите обезпечения и изискванията за търговците на пропан бутан. Той поясни, че финансовите обезпечения за търговците на едро изискват капитал от налични 1,5 млн. лева, внесени в Министерство на икономиката или с банкова гаранция.  „Това са изключително непосилни суми за сектора. Имаме едно-единствено звено в този бизнес, което работи в полза на конкурентната среда на пазара и поддържа единствената спирка, пред това да се монополизира пазара и цените да са такива, каквито устройват монополите - това сме ние. Няколкостотин малки компании, които сме в силна конкуренция и за които всеки един продаден литър е важен. Ние се борим да продадем всеки един литър заради цената и за нас цената да бъде ниска е определящото“.", "date": "2018.07.13", "title": "Търговците на горива искат наказателна процедура заради новия закон"}
{"url": "https://www.faktor.bg/bg/articles/predlaga-se-nov-vid-vinetka-za-patuvane-prez-uikenda", "text": "Предлага се въвеждането на нов вид винетка – за пътуване през уикенда. Това посочи регионалният министър Николай Нанков пред журналисти в Народното събрание. Времетраенето й ще е от 12:00 часа в петък до 23:59 ч. в неделя. Промени в Закона за пътищата ще регламентират уикенд винетката и ще въведат тол системата.  „За новата винетка като цена, както и за тол таксата ще имаме първоначални предложения до края на юли от Световната банка“, обясни регионалният министър. „Уикенд винетката трябва да бъде по-евтина от седмичната винетка, която в момента е 15 лева“, заяви той. Целта на новия пътен документ е да улесни хората, които пътуват по-рядко и ползват колите си за почивки и уикенди. „Електронната винетка ще влезе в сила от януари 2019 година. Тази година е последната, в която ще имаме хартиени стикери по стъклата на автомобилите“, изтъкна той. „На база на законопроекта ще бъде създадена необходимата администрация в АПИ, която ще се занимава с тол системата и всички други детайли по бъдещата система“, поясни Нанков. „От другата година тол системата ще започне да генерира и доходи. Поели сме го като ангажимент“, каза още той.", "date": "2018.07.13", "title": "Предлага се нов вид винетка – за пътуване през уикенда"}
{"url": "https://www.faktor.bg/bg/articles/nyama-i-sleda-ot-izbyagaliya-zatvornik-mozhe-da-e-stanal-kloshar", "text": "Все още няма следа от затворника Младен Младенов, който изчезна от пловдивската болница „Св. Георги”. Мъжът беше настанен там за лечение, но следите му се губят от сряда сутринта. Полицаите са претърсили десетки квартири в Пловдив на негови приятели и близки, за които има съмнения, че могат да му помогнат да се укрие. Проверени са и местата, на които се събират клошари, тъй като разследващите разполагат с информация, че преди да влезе в затвора е водил скитнически начин на живот, съобщава Би Ти Ви. Мъжът има шест присъди, повечето от които за кражби.", "date": "2018.07.13", "title": "Няма и следа от избягалия затворник, може да е станал клошар"}
{"url": "https://www.faktor.bg/bg/articles/obshtestvo/ulitsata/dete-e-e-seriozno-sastoyanie-sled-udar-na-peshehodna-pateka", "text": "Осемгодишно момче е сериозно пострадало след удар от автомобил на пешеходна пътека във Враца, предаде МВР. Сигналът е подаден по обяд днес. По първоначални данни детето е карало тротинетка и е блъснато на пешеходна пътека в града. Незабавно е откарано в болница за оказване на медицинска помощ. Причините за инцидента се изясняват.", "date": "2018.07.13", "title": "Дете е в сериозно състояние след удар на пешеходна пътека"}
{"url": "https://www.faktor.bg/bg/articles/obshtestvo/balgarite-i-brekzit", "text": "На фона на неизвестните около Brexit и политическите трусове във Великобритания - кои са българите, които това засяга най-пряко? Екип от наши сънародници направи първото по рода си изследване на българската общност в Лондон. Ето и част от изводите в него - от една страна българите там усещат сигурност и стабилност в живота си, но и дискомфорт заради нарастващата нетолерантност към чужденци. Процесът по Brexit не ги тревожи прекомерно. Повечето анкетирани не предвиждат промяна на живота си и на мястото, където живеят. Защото виждат повече плюсове, отколкото минуси в живота си в Лондон. Но съществува притеснение от дискриминация и надежда, че българите и другите източно европейци ще бъдат третирани според заслугите им.  Част от българските мигранти изпитват затруднения с интеграцията заради недобро владеене на езика. Но около 2 трети от анкетираните определят себе си като щастливи и споделят, че животът там ги е направил по-толерантни. Изследването е сред 151 българи и е финансирано от общината в Лондон.", "date": "2018.07.13", "title": "Българите и Брекзит"}
{"url": "https://www.faktor.bg/bg/articles/obshtestvo/zakon-i-red/4-godini-zatvor-za-britanetsa-ubil-18-godishno-momche-v-sofiya", "text": "Четири години затвор за британеца Мейсън Кристофър, който намушка смъртоносно абитуриент в столичния квартал \"Горубляне\".  Инцидентът стана през 2014 г. в училищен двор в квартала след свада между две компании. След убийството последваха протести за справедливо наказание на убиеца на Емил Ботев.  Преди броени дни присъдата беше потвърдена и от тричленен състав на Върховната касационна прокуратура. \"Все още сме в шок, това е невероятен шамар. При всички събрани доказателства, 4-годишна присъда е просто подигравка”, каза в „Здравей, България\" майката на Емил Ботев. Близките му се надяват решението да бъде преразгледано.", "date": "2018.07.13", "title": "4 години затвор за британеца убил 18-годишно момче в София"}
{"url": "https://www.faktor.bg/bg/articles/trima-mladezhi-otselyaha-po-chudo-sled-kato-se-zabiha-s-kolata-si-v-ribarnik", "text": "Трима младежи оцеляха по чудо, след като излетяха от пътя и колата им потъна на пътя Смилян – Рудозем. Инцидентът станал край рибарник. В колата \"Мерецдес Е-клас\" пътували две момчета и едно момиче. Поради неизяснени засега обстаятелства шофьорът е излетял от пътя и се е \"приводнил\" в рибарника. И тримата успели да изплуват и се отървали без наранявания от тежкия инцидент. Колата обаче потънала почти изцяло, а по-късно е извадена от водата. \"За катастрофата не е подаден сигнал в полицията. Предприели сме сами действия по административно производство за ПТП без пострадали. Колата е излетяла без видима причина от пътното платно, което навежда на мисълта, че причината е превишена скорост, а това че не е подаден сигнал предполага, че шофьорът може да употребил алкохол. Важното е, че няма пострадали\", каза шефът на ОДМВР - Смолян Николай Димов, цитиран от \"24 часа\".", "date": "2018.07.13", "title": "Трима младежи оцеляха по чудо, след като се забиха с колата си в рибарник"}
{"url": "https://www.faktor.bg/bg/articles/obshtestvo/zakon-i-red/hvanaha-poredniya-piyan-shofyor-na-avtobus", "text": "46-годишен водач на автобус без необходимата категория и с над 1.9 промила алкохол в кръвта му е предизвикал катастрофа. Това съобщиха от ОДМВР-Пловдив.  Около 9.00 часа на 12 юли пътни полицаи реагирали на сигнал от тел. 112 за катастрофа на бул. „Никола Вапцаров“ в Пловдив.  На място екипът установил, че автобус за обществен превоз не спазил дистанция и ударил отзад лек автомобил „Тойота“, който се блъснал в лек автомобил „Субару“.  След медицинска помощ, за домашно лечение е освободен 63-годишният шофьор на втората кола.  При проверката се оказало, че зад волана на автобуса бил 46-годишен пловдивчанин, без да има необходимата категория. Освен това, дрегерът отчел наличие на над 1,9 промила алкохол в кръвта му.  Мъжът е отведен за едно денонощие в Първо РУ, образувано е бързо производство.", "date": "2018.07.13", "title": "Хванаха поредния пиян шофьор на автобус"}
{"url": "https://www.faktor.bg/bg/articles/lidl-balgariya", "text": "Лидл България категорично заявява, че както твърдението, че компенсаторно озеленяване във връзка с изградения магазин Lidl не е изпълнено, така и внушението, че Лидл България предвижда осъществяване на строителство в имота, на територията на който е разположен паркът, съдържащи се в излезлите по темата публикации, са изцяло неверни. Това се казва в позиция на фирмата, изпратена до медиите. Позицията е във връзка с появилата се в медиите и социалните мрежи информация за организиран граждански протест в жк. Младост 3 от Инициативен комитет „За зелен Младост“ и намесване на името на Лидл България във въпросните публикации. \"Строителната дейност, която тече в момента и е причина за организирания протест, се извършва в поземлен имот с идентификатор 68134.4089.893, който не е собственост на Лидл България. Компанията няма каквото и да е отношение към тази дейност. По актуална справка от Кадастрално-административната информационна система на АГКК (https://kais.cadastre.bg/), Лидл България е собственик единствено на следните два поземлени имота – поземлен имот с идентификатор 68134.4089.870 и поземлен имот с идентификатор 68134.4089.871. В поземлен имот с идентификатор 68134.4089.838, представляващ УПИ I - за парк, изцяло общинска собственост, Лидл България е проектирал и изградил изцяло за своя сметка нов парк с площ от 5 203 кв. м. Разходите по изграждането, оборудването и поддръжката му са на стойност около 220 хил. лв. и включват множество зелени насаждения, алеи и зони за отдих, специална зона за разходка на кучета и модерна детска площадка. Паркът е пуснат в експлоатация през декември 2014 г. и е предаден за безвъзмездно ползване и стопанисване на Столична община, район Младост. Той е изграден като част от инвестиционен ангажимент при придобиването от страна на Лидл България на посочените два поземлени имота, а не като компенсаторно озеленяване. Като компенсаторно озеленяване за построения в поземлен имот с идентификатор 68134.4089.870 и пуснат в експлоатация през 2013 г. магазин Lidl, компанията е реновирала парк в м. \"Сухото дере\" в жк. Младост 4, с площ от 5500 кв. м. В него, наред с озеленяването и облагородяването на площите, е изградена и детска площадка. Общата стойност на направените разходи от страна на Лидл за този парк е около 230 хил. лв. Паркът е пуснат в експлоатация в края на май 2014 година и е предаден за стопанисване на Столична община, район Младост. С оглед изложеното, Лидл България категорично заявява, че както твърдението, че компенсаторно озеленяване във връзка с изградения магазин Lidl не е изпълнено, така и внушението, че Лидл България предвижда осъществяване на строителство в имота, на територията на който е разположен паркът, съдържащи се в излезлите по темата публикации, са изцяло неверни. От стъпването си в България компанията е доказала многократно с всички свои действия, че е отговорна, прозрачна и винаги работи с грижа и мисъл за обществото и околната среда. В тази връзка считаме, че подобно въвеждане в заблуждение на обществеността може да доведе до уронване на престижа и имиджа на компанията, за защита на които бихме предприели по всички законосъобразни начини и с всички произтичащи от това правни последици, съответните действия.\"", "date": "2018.07.13", "title": "Лидл България: Твърденията, че ще строим на територията на парка в \"Младост 3\" са неверни"}
{"url": "https://www.faktor.bg/bg/articles/obshtestvo/vmro-sezira-yunesko-za-minare-na-myastoto-na-tsarkva-v-ohrid", "text": "Сигнал до ЮНЕСКО заради издигането на 32-метрова джамия на мястото на християнски храм в Охрид изпратиха с официално писмо народният представител от ВМРО и заместник-председател на външната комисия Красимир Богданов, неговият колега от коалицията Петър Петров и още няколко депутати от ПГ „Обединени патриоти\". Писмото е адресирано до Изпълнителния директор за Югоизточна Европа на ЮНЕСКО г-жа Одри Азуле. Писмото цитира факти, подадени от жители на Охрид, при посещение на ВМРО в града. Хората са обезпокоени, че в предвидената консервация на джамията „Али Паша\" се допускат сериозни нарушения. Гражданското обединение „СOВЕСТ\" – Охрид, се позовава на доказателства, че процесът на консервация и реставрация значително нарушава разрешените дейности. А именно: използван е екскаватор, който вече е повредил важни археологически пластове, част от бившата църква „Св. Никола\". Археологическият обект включва още ранна християнска базилика, римски бани, древен некропол, гробница, богато украсена с мраморни плочи, а също праисторически обект от бронзовата и желязната ера. Според сигнала, обявената подготовка за издигането на 32-метрово минаре до джамията „Али паша\" ще наруши общия изглед на град Охрид. Според тях, минарето би могло да стане спорен символ на бившето турско управление в региона, което би нарушило религиозния баланс. Напомняме, че самата джамия – важен паметник на световното културно наследство, е била издигната преди няколкостотин години от Османската империя върху основите на разрушения християнски храм „Св. Никола\". Днес сградата на джамията се намира в самото сърце на град Охрид. Градът и Охридското езеро са едно от 28-те места в света в книгата със световното наследство на ЮНЕСКО, едновременно и в глава „Природа\", и в глава „Култура\". \"Ние, Патриотите от ВМРО, смятаме подобни провокации за недопустими. Последната година беше постигнат така желаният и дългоочакван Договор за добросъседство с Република Македония. По време на Европредседателството на България Европа заговори за Западните Балкани. Напомняме, че благодарение на усилията Патриотите от ВМРО беше признато българското малцинство в Албания. На път сме да бъде признато и в Косово. На прага сме да постигнем единение на Балканите, ето защо сега е важно да не допускаме излишни провокации в Македония и то на верска основа\", пише в писмото до ЮНЕСКО. \"Поради тази причина ние, Патриотите от ВМРО, ще направим нужното строежът на 32-метровото минаре да не бъде реализиран и всички дейности по съсипването на културно-историческото наследство на този комплекс да бъдат преустановени\", пишат още депутатите от ПГ на Обединените патриоти.", "date": "2018.07.13", "title": "ВМРО сезира ЮНЕСКО за минаре на мястото на църква в Охрид"}
{"url": "https://www.faktor.bg/bg/articles/arzhentina-poiska-arest-na-vissh-iranets-koyto-e-na-poseshtenie-v-rusiya", "text": "Аржентина е поискала от Русия да арестува бившия външен министър на Иран Али Акбар Велаяти, за да бъде екстрадиран във връзка с бомбеното нападение срещу еврейския център в Буенос Айрес през 1994 г., предаде АФП. Велаяти е в Русия като съветник по международните въпроси на иранския върховен лидер Али Хаменей. Той разговаря в четвъртък с руския президент Владимир Путин, а днес има планирана среща с енергийния министър Александър Новак, след което ще отлети за Китай. Аржентинското външно министерство заяви, че очаква отговор от Русия по искането за арест, направено „в рамките на договора за екстрадиция между двете страни“. Велаяти беше външен министър на Иран, когато бомба разруши сградата на Съвместната аржентинско-израелска асоциация на 18 юли 1994 г., като при атаката бяха убити 85 души и 300 ранени. В Аржентина той е обвинен за убийства, извършени на основата на расова или религиозна омраза. Като пряк извършител е обвинена Ливанската шиитска организация „Хизбула“, че по поръчка на Иран извършила атаката срещу еврейския център, както и срещу израелското посолство в Буенос Айрес две години по-рано.", "date": "2018.07.13", "title": "Аржентина поиска от Русия да арестува висш иранец, замесен в атентат през 1994"}
{"url": "https://www.faktor.bg/bg/articles/novini/balgariya/speshno-radev-otlozhil-vizita-v-ukrayna-zaradi-ochakvane-za-sastavyane-na-sluzhebno-pravitelstvo", "text": "Президентът Румен Радев е отложил неочаквано предварително подготвяна отдавна визита в Украйна. Тя е трябвало да бъде осъществена на 5 и 6 юли, но седмица преди това от „Дондуков” 2 я отменили. Това разкриха пред Faktor.bg източници от „Позитано” 20, запознати с интригата, която се пази в пълна тайна.  Промяната в плановете на държавния глава били свързани с очаквания да се гласува на 29 юни вот на недоверие на правителството, заради провал в сектор „Сигурност”. Според депутат от БСП нагласите били, че вотът на недоверие ще бъде успешен, а на Радев ще се наложи спешно да реди нов служебен кабинет. Именно заради това се провалило официалното му посещение в Украйна, мотивирали се негови съветници.  Корнелия Нинова била напълно запозната с конспирацията. Именно тя внушила на „Дондуков” 2, че шансът да свалят правителството е огромен, защото стабилността в управляващата коалиция можела да бъде пробита, а Радев бил активиран да реди свой кабинет, разказва червен опозиционер.  Директивата по оста Нинова-Радев била сваляне на правителството „Борисов 3” и формиране на президентско управление. Именно това обяснявало перманентните атаки на Нинова, Радев и обкръженията им към управлението, както и изнервеността на държавния глава, че не може да контролира изпълнителната власт и да прокарва свои планове като аферата „Грипен”.", "date": "2018.07.13", "title": "Спешно Радев отложил визита в Украйна заради очакване за съставяне на служебно правителство"}
{"url": "https://www.faktor.bg/bg/articles/novini/balgariya/noi-uvedomyava-nad-81-000-badeshti-pensioneri-s-pisma", "text": "Националният осигурителен институт (НОИ) ще изпрати 81 052 писма на бъдещи пенсионери, които догодина навършват пенсионна възраст. Освен информация за осигурителните им права, в писмата са посочени и документите, които всеки следва да представи заедно със заявлението за отпускане на пенсия. Подобна кампания НОИ прави за втора поредна година - през 2017 г. лични писма получиха 82 782 души. Целта е да има достатъчно време бъдещите пенсионери да се погрижат за набавянето и оформянето на всички необходими документи. През 2019 г. изискуемата за жените възраст за придобиване право на пенсия за осигурителен стаж и възраст е 61 години и 4 месеца, а за мъжете - 64 години и 2 месеца. Правото на пенсия се придобива при наличие на 35 години и 8 месеца осигурителен стаж за жените и 38 години и 8 месеца осигурителен стаж за мъжете. Необходимо е обаче и двете изисквания – за възраст и стаж, да са изпълнени едновременно. Националният осигурителен институт препоръчва на осигурените лица да се снабдят с персонален идентификационен код (ПИК), издаден от НОИ.", "date": "2018.07.13", "title": "НОИ уведомява над 81 000 бъдещи пенсионери с писма"}
{"url": "https://www.faktor.bg/bg/articles/novini/svyat/tramp-poluchil-milo-pismo-ot-kim-chen-un", "text": "Американският президент Доналд Тръмп сподели в Туитър, че е получил „мило” писмо от севернокорейския лидер Ким Чен-ун, предаде вестник „Ню Йорк поуст”. В писмото Северна Корея благодари на американския президент и изразява надежда в бъдещите ползотворни отношения между Вашингтон и Пхенян, както и постигането на прогрес. Двамата лидери проведоха историческа среща в Сингапур, която бе първата между тях, но не и последната, каквато бе прогнозата на Тръмп. Срещата бе проведена на фона на засиленото напрежение на Корейския полуостров. Режимът на Ким Чен-ун извърши серия ракетни и ядрени изпитания, които вдигнаха градусите на Корейския полуостров. Пхенян обаче преустанови опитите, а Тръмп заяви, че благодарение на него е била предотвратена война в Азия", "date": "2018.07.13", "title": "Тръмп получил \"мило\" писмо от Ким Чен Ун"}
{"url": "https://www.faktor.bg/bg/articles/novini/svyat/i-rumaniya-kupuva-oshte-pet-iztrebitelya-f-16-ot-portugaliya", "text": "Министърът на отбраната на Румъния Михай Фифор съобщи, че страната ще закупи още пет изтребителя Ф-16 от Португалия, информира Business-review.eu. Фифор поясни, че до края на годината правителството трябва да внесе законодателното предложение. Той подчерта, че също ще обсъдят закупуването на други 36 изтребителя F-16. Разглеждат се няколко възможности, ние преговаряме с няколко държави, които притежават F-16, включително САЩ, Израел и Гърция, изтъкна министърът. Военният министър разказа, че румънска делегация е пътувала до Португалия преди няколко дни и е провела разговори с португалските си партньори, които вече продадоха на Румъния 12 самолета. Ние ще разговаряме за сумата, която трябва да платим за тези самолети до края на годината, когато ние възнамеряваме да внесем законопроект в парламента за продължаване на програмата Ф-16. Твърде рано е да се говори за цифри, допълни той. Румъния плати 628 милиона евро за 12 самолета F-16 от Португалия.", "date": "2018.07.13", "title": "И Румъния купува още пет изтребителя F-16 от Португалия"}
{"url": "https://www.faktor.bg/bg/articles/frantsiya-sazdava-spetsprokuratura-za-borba-s-terorizma", "text": "Във Франция ще бъде създадена специална антитерористична прокуратура и нови органи за контрол върху радикални елементи. Това съобщи днес френският премиер Едуар Филип, докато представяше новия национален план за борба с тероризма, предадоха АП и ТАСС.  Филип припомни, че досега процесите за тероризъм са се водели от прокуратурата на Париж и са съставлявали основна част от нейната дейност. \"Смятаме, че с разследването на такива дела трябва да се занимава отделна прокуратура на национално ниво\", каза той. Планът предвижда още ръководна роля на Генералната дирекция за вътрешна сигурност (контраразузнаването) в противодействието на тероризма и създаването на ново звено, което да наблюдава затворниците, осъдени за тероризъм, и друго звено, което да установява кое кара радикалните елементи да извършват актове на насилие. Френският премиер съобщи още, че до края на тази година предстои от затворите да излязат 450 радикално настроени лица, след като са излежали своите присъди. През последните години над 200 човека бяха убити при екстремистки атаки във Франция. Мерките за сигурност в страната се засилват особено много преди масови публични прояви като честването на националния празник утре, отбелязват агенциите.", "date": "2018.07.13", "title": "Франция създава спецпрокуратура за борба с тероризма"}
{"url": "https://www.faktor.bg/bg/articles/novini/svyat/erdogan-slaga-raka-i-varhu-tsentralnata-banka", "text": "Отсега нататък Ердоган ще има по-силно влияние върху Централната банка. А новият финансов министър на Турция Берат Албайрак е негов зет.  \"Ердоган подсилва своята лична власт за сметка на институциите\", казват експерти. В понеделник турската лира преживя два удара. И то в рамките на няколко часа. Първо тя понижи стойността си с 3,5%, след като Ердоган изненадващо назначи своя зет за бъдещ министър на финансите, пише Дойче веле. Същевременно стана ясно, че бившият вицепремиер Мехмет Шимшек, който минава за пазарно ориентирана личност, вече няма да е член на правителството.  \"В новото правителство на Ердоган не се виждат пазарно ориентирани сили. Вместо това в кабинета цари шуробаджанащина. А това е лош сигнал\", казва валутната експертка от \"Комерцбанк\" Антие Префке. Назначаването на зетя на Ердоган за финансов министър е израз и на ясно изразената воля на президента да постави под своя контрол една досега независима институция - Централната банка на Турция. Още преди няколко дни Ердоган заяви, че в бъдеще иска да оказва по-голямо влияние върху Централната банка. А само няколко часа след като положи клетва като президент, подписа декрет, съгласно който държавният глава еднолично ще назначава председателя и зам.-председателя на Централната банка. \"Ето, че опасенията, които се надигнаха след неуспешния опит за преврат, сега стават реалност\", казва икономистът от \"Юниън Инвестмънт\" Маурисио Варгас.  \"Ердоган подсилва своята лична власт за сметка на турските институции, а това развитие плаши инвеститорите на капиталовите пазари\", добавя експертът. Инвеститорите в турския пазар за ценни книжа дръпнаха аварийната спирачка и курсовете на акциите тръгнаха стремглаво надолу. И турската лира отдавна се бори с един сериозен проблем: тя загуби значително от стойността си спрямо другите валути. Сега в обменните бюра човек трябва да плати 5,70 турски лири за едно евро. Само преди година обменният курс беше 4 към 1. А през 2013 година хората плащаха по 2,50 турски лири за едно евро. Затова и много предприемачи са изправени пред сериозни проблеми. Слабата турска лира усложнява ситуацията на много фирми, които имат дългове в чужда валута. Много от тях понастоящем се опитват да преструктурират дълговете си. Турското население също страда: слабата турска лира оскъпява вноса в Турция, което от своя страна води до покачване на цените. Инфлацията в страната галопира. През юни тя достигна 15%. И турците го забелязват по изтънелия си портфейл.  При подобна ситуация би трябвало Централната банка да се намеси категорично. И тя го стори. През юни банката повиши лихвите от 16,5% на 17,75%. Тези наложителни мерки на икономистите обаче са трън в очите на Ердоган. Той иска ниски лихви, за да поддържа свиващата се икономика. Затова турският президент обяви намеренията си за по-силно влияние върху Централната банка и вече предприема първи стъпки, за да затвърди това свое влияние. Наблюдателите смятат, че независимо от силното си влияние върху Централната банка Ердоган само отлага неизбежното фиаско. Проблемите, които ще станат видими много скоро, ще бъдат много по-големи от сегашните, казват те.", "date": "2018.07.13", "title": "Ердоган слага ръка и върху Централната банка"}
{"url": "https://www.faktor.bg/bg/articles/zadarzhaha-77-retsidivisti-pri-mashtabna-politseyska-aktsiya-v-stranata", "text": "Мащабна специализирана полицейска операция по противодействие на конвенционалната престъпност и опазване на обществения ред се провежда на територията на страната. В нея освен полицейските сили на областните дирекции са включени и служители на Дирекция „Жандармерия. Това съобщиха от пресцентъра на МВР.  През вчерашния ден планирани действия са извършени на териториите на ОДМВР-София и Перник. В хода на операцията служителите на ОДМВР-София и жандармеристи са проверили общо 1715 лица и 1060 МПС. Задържани са 77 души, издирените са шестима. За констатирани административни нарушения са съставени 309 акта.  Проверки са извършени в 22 пункта за черни и цветни метали, 27 заложни къщи и 22 автоморги, автосервизи и депа.  На територията на РУ-Ботевград са проверени 470 лица и 215 МПС. Съставени са 38 акта за установени административни нарушения. Задържани са 18 души. Установени и задържани са и двама, обявени за общодържавно издирване, които са предадени на инициатора на издирването.  Множество нарушения са констатирани по време на операцията в два пункта за изкупуване и съхранение на отпадъци от черни и цветни метали в Самоков и с. Райово. При проверките, извършени съвместно със служители на икономическа полиция в ОДМВР-София и РИОСВ, е установено, че площадките не отговарят на изискванията и са допуснати нарушения при воденето на документацията, за което са съставени констативни протоколи. В друг инспектиран обект в Самоков - за преработка и съхранение на дървесина, е установено несъответствие в електронния дневник по отношение на наличната дървесина. Съставен е констативен протокол. В рамките на спецоперацията на територията на РУ-Самоков са проверени общо 512 лица и 395 МПС; съставени са 61 акта за установени административни нарушения; задържани са 14 души.  На територията на РУ- Костенец, при извършените съвместни проверки от служители на ОДМВР- София, РУ- Костенец, Зонално жандармерийско управление- София, Регионална дирекция по горите и общинската администрация, на осем адреса в с. Костенец е установено съхранение на общо 30 кубика дърва за огрев без контролна горска марка и документи за законен произход. Съставени са девет акта по Закона за горите и незаконно добитата дървесина е иззета по надлежния ред.  От служители на РУ-Правец, при проверка в къща в с. Видраре, са установени и иззети общо 14.5 литра алкохол, разпределен в 29 половинлитрови пластмасови бутилки, без български акцизен бандерол. Материалите по случая са подготвени за изпращане в Митница- Столична за реализиране на административно- наказателна отговорност.  В рамките на проведената на територията на Пернишка област операция смесените екипи са извършили проверки и в седем автоморги, за констатирани нарушения са издадени четири констативни протокола с предписания към собствениците.", "date": "2018.07.13", "title": "Задържаха 77 рецидивисти при мащабна полицейска акция в страната"}
{"url": "https://www.faktor.bg/bg/articles/izrael-i-rusiya-si-stisnaha-ratsete-za-siriya", "text": "Интервенцията на Русия в Сирия през 2015 превърна израелския премиер Бенямин Нетаняху в постоянен посетител на Кремъл. Без значение, че вниманието на повечето хора е към Световното първенство по футбол, срещите между лидерите на Израел и Русия винаги се проследяват с интерес. Последната визита на Нетаняху - тази седмица, е по-различна заради момента, в който се случи - дни преди срещата на Тръмп и Путин в Хелзинки, където се очаква американците да заявят ясно позициите и условията си относно руското присъствие в Близкия изток и най-вече за помощта, която оказва Москва на сирийския режим, а това силно интересува Израел. По време на пресконференцията след срещата в Москва, Нетаняху категорично заяви пред репортерите, че страната му няма проблем с оставането на власт на Асад и че израелските въоръжени сили няма да удрят позиции на сирийската армия, освен ако поетите ангажименти бъдат нарушени. Под ангажименти израелският премиер има предвид най-вече Асад да се погрижи да не допуска ирански или про-ирански милиции да оперират в Южна Сирия и границата с Израел. Всяко нарушение ще доведе до въздушни удари, както се случи на 8 юли, непосредствено преди срещата с Путин, и на 11 юли, когато бяха поразени сирийски позиции в провинция Кунейтра, заради военен дрон, навлязъл в израелското въздушно пространство. Ако Израел не възнамерява да се занимава с Асад, кои тогава са основните приоритети на Нетаняху? На първо време отстраняването на опасността за израелската сигурност. В случая това означава, че Хизбулла и про-иранските милиции, подкрепящи сирийския режим, трябва да напуснат Сирия ако не напълно, то да са далеч от израелската територия. През последните години Иран засили видимо присъствието си в Сирия, разполагайки свои ракетни установки и военни части в казармите и базите на сирийската армия. По данни на Израел, Хизбулла разполага с над 100 000 ракети, които биха могли да бъдат използвани срещу израелската армия. Израел също настоява Асад да продължи да спазва споразумението от 1974 г., постигнато след войната между двете държави, което забранява струпването на военни сили от двете страни на демаркационната линия. Според поетите в Москва ангажименти, Русия трябва да накара Иран да стои настрана от Южна Сирия. Бенямин Нетаняху е категоричен, че Москва трябва да направи всичко необходимо иранците и силите на Хизбулла да се изтеглят от южните райони на Сирия. Ето защо последните разговори между Нетаняху и Путин в Москва са така важни. Те могат да доведат до нова динамика в сирийския конфликт и преначертаване на зоните на влияние. Така например, Русия трябва да помогне за установяване на буферна зона от 40 км, която ще замени т.нар. „зона за деескалация“ в Южна Сирия, договорена със САЩ и Йордания, но която така и не влезе в сила. Споразумението между Путин и Нетаняху де факто дава зелена светлина на Асад да атакува бунтовниците и да получи контрола върху Южна Сирия, въпреки че въздушните удари на сирийската армия доведоха до смъртта на стотици цивилни от началото на офанзивата досега, и прокудиха от домовете им почти половин милион души. Както и преди срещата в Москва, така и сега, остава въпросът как някой ще накара Иран реално да се изтегли от Сирия. Досегашните действия на Израел, включително с въздушни нападения върху сирийски бази, не дадоха резултат. В началото на юли руският външен министър Сергей Лавров заяви, че като цяло е „нереалистично“ да се очаква, че Техеран ще се изтегли напълно от Сирия. Това е в пълен контраст с предишни изявления, включително на Путин. Разнопосочната информация прави израелците несигурни и те вече искат ясни гаранции за сигурността си. Анализатори се питат дали Путин смята, че е достатъчно само да се разграничи от иранските сили или пък трябва напълно да се съобрази с условията на Израел? Тази тема повдига десетки въпроси, чиито отговори можем да научим не само в близките седмици, но и години. (vesti.bg)", "date": "2018.07.13", "title": "Израел и Русия си стиснаха ръцете за Сирия"}
{"url": "https://www.faktor.bg/bg/articles/novini/svyat/rekord-osadiha-kozmetichna-firma-na-4-7-mlrd-zaradi-produkti-prichinyavashti-rak", "text": "Компанията Johnson&Johnson бе осъдена в САЩ за рекордно висока сума, като съд в Мисури разпореди тя да плати 4,7 милиарда долара обезщетение на група от 22 жени. Ищците твърдят, че ползвайки емблематичните за марката пудри с талк са заболели от рак на яйчниците. Съдът в щата Мисури първоначално определи 550 милиона долара компенсация, а после добави 4,1 милиарда долара за нанесени щети. Присъдата идва в момент, в който компанията гигант води около 9000 дела заради продукта, отбелязва Гардиън. Десетилетия наред бебешката пудра бе предпочитана от потребителите и бе почти задължителна при отглеждането на всяко бебе. От Johnson&Johnson коментираха, че са \"дълбоко разочаровани\" от съдебното решение и ще го обжалват. Процесът продължи шест седмици. Жените твърдяха, че след като години наред са ползвали бебешката пудра с талк, са развили рак на яйчниците. Адвокатите им заявиха, че компанията е знаела още през 70-те години, че бебешката пудра е била замърсена с азбест, но не са предупредили потребителите за рисковете. Компанията отрече, като каза, че продуктите ѝ никога не са имали следи от азбест и не предизвикват рак. Цитирани бяха няколко проучвания, според които продуктите с талк са безопасни.", "date": "2018.07.13", "title": "Рекорд: Осъдиха козметична фирма на $4,7 млрд. заради продукти, причиняващи рак"}
{"url": "https://www.faktor.bg/bg/articles/politika/na-vseki-kilometar/kak-berlinskiyat-dogovor-spasi-balgarite-ot-po-strashno-rusko-robstvo", "text": "Почти всеки триумф в Българската история е бил съчетан с катастрофа. Почти винаги, когато сме постигали нещо, то е било свързано с някаква непрежалима загуба. Но няма по красноречива дата от днешната, която да показва това съчетание на постижение и катастрофа. На 13 юли 1878 година в Берлин България получава международно признание като автономно княжество, макар и в рамките на Османската империя. Същевременно земите определили се като български с утвърждаването на Българската екзархия – една безспорно национална институция – са жестоко накъсани. А само година и половина по-рано, на Цариградстката конференция, великите сили са предложили на султана да даде автономия на българите именно в границите на Екзархията. Защо се е стигнало до тук. Най-простия отговор е, защото едната от евразийските империи – Османската отказва да приложи решенията на „Концерта на Европа“, а другата – Русия вижда в този отказ шанс да завладее Проливите. След известни колебания Русия обявява на Османската империя война, която нашата историография нарича Освободителна. Мандатът, който Русия е получила от „Концерта на Европа“ е създаването на   Още преди Цариградската конференция Русия сключва с Австрия и друго, тайното Райхщадско споразумение, според което, създаването на голяма компактна славянска или друга държава е изключено. Англия от своя страна е силно притеснена от засилването на руското влияние на Балканите. Като „компромис“ се приема България да бъде разделена на две приблизително равни автономни области, всяка със свое законодателно събрание.  След тежки сражения при Плевен, Стара Загора и Шипка – последните две отвоювани с решаващото участие на българските опълченци, Руската армия завзема Одрин и Османската империя моли за примирие. Ако целта на Русия е била да „освободи България“, то тя е бола напълно постижима. След Одринското примирие Османската империя очевидно е била готова да приеме решенията на Цариградската конференция, а „Концертът на Европа трудно е можел да се отметне от тях“, дори и ако бъде добавено правото на двете автономни български области да се обединят, ако те пожелаят това. Само, че Русия няма никакво намерение на Балканите да се създаде свободна България, която да живее в мир и разбирателство със съседите си и да да изгражда държава и общество от европейски тип.  В новата си книга „Измамата Сан Стефано“, Иво Инджев показва, че Русия залага жесток капан, който довежда българския народ до серия от катастрофи. Целта на Русия е да овладее Босфора, но ако това е невъзможно, то поне българите да считат Русия за покровител, да обвиняват Запада за своите несрети и да са в конфликт със съседите си. Ако разгледаме хронологията на събитията, довели до фаталния 13 юли, ще видим, че Инджев е прав. В нарушение на Одринското примирие Русия продължава настъплението си към Цариград. Вероятно така се тества британската готовност да се намеси във войната. Можем да предположим, че ако Лондон се беше ограничил само със словесни реакции, руската армия е можело да влезе в Османската столица и да постави Европа пред свършен факт. Подобно развитие без съмнение би превърнало България в неделима част от Руската империя. Но Британия не се ограничава с изявления. Британският флот е придвижен в Мраморно море. По кръчмите в Лондон се пее песента: „Не искаме ние войната,  но щом трябва на бой ще вървим.  Имаме флота, имаме, хората,  имаме много пари.  Със мечката вече се бихме  Сърцата британски са дръзки, Дорде кръв британска тупти Константинопол не ще да е руски“  от надвисналата я опасност, но на огромна цена. Земите самоопределили се като български на референдумите за Българската екзархия са жестоко накъсани! Защо? Защото в Лондон приемат, че България ще бъде руски сателит! Но преди да се стигне до Берлинския конгрес, граф Игнатиев прави всичко възможно, за да погребе решенията на Цариградската конференция.  Според „Основите на мира“ определени в Одринското примирие трябва да се създаде автономно българско княжество с „размер не по-малък от размера, определен от Цариградската конференция“. Същевременно територии, част от Българската екзархия и от „Константинополска България“ са предадени на Румъния и на Сърбия. А България е компенсирана със земи, които са останали като част от патриаршията, в които живеят и значим брой гърци. На подписването на Санстефанския договор не присъства нито един българин. България е представена като руска креатура, която е противопоставена на околните балкански страни. Руснаците не допускат българско представителство и на Берлинския конгрес. И все пак неговите решения имат и положителна страна. По силата на Санстефанския договор Руските войски трябвало да останат в България „около“ две години. Османската империя от своя страна е имала право да придвижва войски през българска територия. Както казваше покойният професор Пламен Цветков, това е договор за безсрочна руска окупация.  Решенията на Берлинския договор едновременно нанасят ужасен удар върху българския народ, но същевременно го спасяват от ново, вероятно по-страшно робство. По късно, когато се еманципира от Русия, България постига чудеса. С Британска помощ е постигнато съединение на княжество България и Източна Румелия, а в резултат на Лондонския договор за мир получаваме Източна Тракия и широк излаз на Егейско море. Но заигравайки с друга континентална империя, която оспорва международния ред, губим тези постижения, за да станем лесна жертва на Сталин през 1944. 13 юли е ден, в който трябва   и да размишляваме над нашето сложно геополитическо положение. Можело ли е да се освободим от тираничната Османска империя без жертвите, които Русия дава във войната 1877-78 г.? Вероятно не. Можело ли е Русия да ни наложи още по-страшно робство, ако не е била намесата на Запада – най вече на Британия? Отговорът отново е положителен. Можем ли да се утвърдим като основен съюзник на „морските“ сили, да сме неделима част от техния свят и с тяхна помощ да блокираме имперски набези от „степите“ и завоевания откъм към Мала Азия? По мое скромно мнение това е единственият ни шанс да оцелеем като демократична нация. Защото източните империи не могат да бъдат омилостивени.", "date": "2018.07.13", "title": "Как Берлинският договор спаси българите от по-страшно руско робство"}
{"url": "https://www.faktor.bg/bg/articles/novini/svyat/19-dushi-zaginaha-pri-vzriv-v-himicheski-zavod-v-kitay", "text": "19 души загинаха, а 12 бяха ранени при експлозия в химически завод в Китай. Аварията станала в индустриален комплекс край град Чънду.  Триетажната сграда на завода е изгоряла до основи. Компанията собственик произвежда съставки за хранителната и фармацевтичната промишленост. Причините за взрива не са ясни.", "date": "2018.07.13", "title": "19 души загинаха при взрив в химически завод в Китай"}
{"url": "https://www.faktor.bg/bg/articles/bivsh-germanski-ministar-prizova-berlin-kam-po-tvarda-pozitsiya-kam-donald-tramp", "text": "Бившият министър на външните работи на Германия Зигмар Габриел (ГСДП) призова управляващите в Берлин за по-твърда линия срещу държавния глава на САЩ Доналд Тръмп, отбелязва водещото издание Der Spiegel, цитирано от \"Фокус\".  „Той даде гаранции на севернокорейския диктатор, а в същото време призова за смяна на режима в Германия. Трудно бихме преглътнали това“, категоричен бе Габриел пред редакцията.  „Не трябва да храним илюзии. Тръмп познава само силата. Следователно, трябва да му демонстрираме, че сме силни. Ако той иска от нас да харчим милиарди за армията, тогава, моля, нека ни върне милиардите, които дадохме за бежанците, напуснали страните си заради военните интервенции на САЩ, например в Ирак“, категоричен бе бившият председател на Германската социалдемократическа партия (ГСДП).  Според Габриел Германия трябва едновременно да инвестира в САЩ и да търси контакти с политици и млади американци. „Тъй като Америка се променя. След няколко години, по-голямата част от гражданите на САЩ няма да имат европейски корени, а азиатски, латиноамерикански и африкански. Тя ще бъде различна от тази, която познаваме днес, тази на Тръмп. Това е чудесна възможност за нас“.  Габриел призова федералното правителство да намери творческо решение за разходите за отбраната.  „Бихме могли да инвестираме 1,5% във въоръжените сили на Германия и 0,5% в европейската отбрана, както и за Източна Европа в рамките на НАТО. Досега това правеха САЩ. Ние, германците, трябва да докажем, че ще поемем отговорността за сигурността на Източна Европа. За балтийци, поляци, които се чувстват заплашени от Русия. Само така ще бъдем независими от САЩ“, са предложенията, които Габриел отправи към Берлин.", "date": "2018.07.13", "title": "Бивш германски министър: Тръмп познава само силата, не трябва да храним илюзии"}
{"url": "https://www.faktor.bg/bg/articles/novini/svyat/germaniya-izgoni-telohranitel-na-osama-bin-laden", "text": "Бивш телохранител на покойния лидер на Ал Кайда Осама бин Ладен е бил депортиран от Германия в родината си Тунис, заявиха служители в областта на сигурността, цитирани от ДПА. В 7 ч. (8 ч. българско време) тази сутрин мъжът на име Сами А. е заминал от Дюселдорф с чартърен полет. От години Сами А. живеел в град Бохум заедно със съпругата и децата си. В края на миналия месец той е бил арестуван, след като е бил идентифициран като потенциална терористична заплаха, и е бил държан в затвор за лица, очакващи депортация. Бившият бодигард на Бин Ладен е бил депортиран, въпреки съдебно решение от вчера за спиране на процедурата, посочва ДПА. Административният съд в Гелзенкирхен се аргументирал, че туниското правителство не е дала гаранции, че Сами А. няма да бъде подложен на мъчения, ако бъде върнат в страната. Не е ясно защо депортацията не е била спряна, отбелязва ДПА, цитирана от БТА.", "date": "2018.07.13", "title": "Германия изгони телохранител на Осама бин Ладен"}
{"url": "https://www.faktor.bg/bg/articles/novini/balgariya/rumen-porozhanov-za-uvelichenieto-za-zhivotnovadite-tryabvat-25-mln-lv-s-koito-ne-razpolagame", "text": "„Искането на протестиращите животновъди за отпускането на 20 лв. по схемата de minimis означава 25 млн. лв., с които не разполагаме в министерството”, каза министърът на земеделието и храните Румен Порожанов. По-рано днес животновъдите излязоха на протест с искане да бъдат увеличени обезщетенията за всяко отделно животно. „Не смятаме, че това е реалистично от гледна точка на себестойност и пазарни цени”, каза още Порожанов. По думите му са водили двучасов разговор по исканията на животновъдите, но те въпреки това избрали да протестират. „От 5 лв. de minimis на овца за цялата страна вдигнахме решението на 7 лв., което е ресурс от 8,5 млн. лв.”, коментира той. Той коментира също, че следващата седмица ще започне изплащането на обезщетенията за животните, които бяха евтанизирани в селата Кости и Воден заради наличието на чума. Във Воден са унищожени 1398 дребни преживни животни, в Кости – 538. Размерът на обезщетението се определя по пазарните цени за определения месец, който предхожда възникването на болестта. Порожанов коментира още, че все още не е установен източникът на инфекцията на чумата, като най-вероятната причина е нелегална търговия.", "date": "2018.07.13", "title": "Румен Порожанов: За увеличението за животновъдите трябват 25 млн. лв., с които не разполагаме"}
{"url": "https://www.faktor.bg/bg/articles/novini/balgariya/kray-na-opashkite-v-noi-zapazvame-chas-za-poseshtenie-onlayn", "text": "Клиентите на НОИ ще могат да си запазват ден и час за посещение онлайн и така да свършат работа без да чакат на опашка. Правите си регистрация, избирате услуга - например „Болнични”, след това ден и час, когато искате да дойдете. \"Системата показва само свободните часове за съответната услуга и ден\", уточни Светлин Николов, експерт \"Информационни услуги\" в НОИ. След като направите резервацията, системата ви дава четирицифрен код, който при пристигането в НОИ въвеждате в специално устройство. Системата потвърждава резервацията и ви дава билет. Въвеждането на кода в устройството се прави до 1 час преди резервирания час. А чрез система за повикване ще чуете номера на билета си и гишето, на което да отидете. Доскоро Боян е бил безработен, но вече има препитание. Посещава НОИ, за да подаде документ за спиране на обезщетението за безработица и казва, че при следващ път, ще се възползва от новата услуга. Около 2000 души на ден посещават НОИ - София. Новата система струва около 40 000 лв.", "date": "2018.07.13", "title": "Край на опашките в НОИ – запазваме час за посещение онлайн"}
{"url": "https://www.faktor.bg/bg/articles/novini/balgariya/fondat-za-lechenie-na-detsa-zastana-sreshtu-bnt-zashtitava-mariya-cherneva", "text": "Членовете на Обществения съвет на Фонда за лечение на деца излязоха в петък с декларация в подкрепа на журналиста от БНТ Мария Чернева, която е и представител на обществената телевизия в съвета. В края на юни тя обяви, че напуска БНТ в знак на несъгласие с решението на ръководството да ѝ бъде отнет по унизителен начин ресорът и да бъде отстранена от Обществения съвет на фонда за лечение на деца въз основа на злепоставящо я писмо от лидер на пациентска организация по повод работата ѝ в съвета.   “Членовете на Обществения съвет към Център “Фонд за лечение на деца“ изразяват своята позиция в подкрепа на редовния член на Обществения съвет и представител на Българската национална телевизия, г-жа Мария Чернева, по повод на изнесени данни в обществото, в които се цитира “неприемливо поведение“ от нейна страна. Начинът на гласуване за лечението на всяко дете е право на всеки редовен член на Център “Фонд за лечение на деца“ и би следвало това право да не бъде обект на чуждо вмешателство и опити за отнемането му, с което ще се наруши правото на демократичен избор“, се казва в позицията на членовете на Обществения съвет.   “Отправянето на персонални обвинения, по които към момента не е извършена проверка и не са констатирани нарушения, са опит за дестабилизиране на работната атмосфера и нарушаване на оперативността по основните дейности, по които Център \"Фонд за лечение на деца“ работи“, се казва още в позицията. “Считаме, че г-жа Мария Чернева има широка експертиза и компетентност в областта на спазване правата на децата в сферата на здравеопазването. Членовете на Обществения съвет към Център “Фонд за лечение на деца“ настояваме за пълна прозрачност при разглеждането на отправените обвинения и вземане на безпристрастно и обективно решение по тях.\", посочват от Обществения съвет на фонда.", "date": "2018.07.13", "title": "Фондът за лечение на деца застана срещу БНТ, защитава Мария Чернева"}
{"url": "https://www.faktor.bg/bg/articles/ivo-hristov-v-bryuksel-balgarskiyat-prezident-be-glasat-na-razuma", "text": "\"В Брюксел българският президент беше гласът на разума. Докато американският президент настойчиво искаше 2, а защо не и 4% от БВП на членките на организацията да отиват за отбрана, той обърна внимание, че НАТО не е \"борса за сигурност.\" Това написа във Фейсбук началникът на кабинета на Румен Радев - Иво Христов.  \"При разстроеното доверие между съюзниците парите в повече не гарантират сигурността на хората, а печалбите за производителите. Нужни са средства за овладяването на рисковете, които нарастват, но не и самоцелни харчове. Радев призова да се преодолее агресивната реторика спрямо Русия и да се работи за нормализация на отношенията. Постави пред турския президент въпроса за ненамесата в изборния процес и уважението на суверенитета като гаранция за добросъседството. Повдигна проблема за обезщетяването на тракийските бежанци\", пише още Христов.", "date": "2018.07.13", "title": "Иво Христов обяснява в пост поведението на Радев пред НАТО: Българският президент бе гласът на разума"}
{"url": "https://www.faktor.bg/bg/articles/novini/balgariya/publikuvaha-pismo-s-obidi-i-zakani-ot-srabskata-tsarkva-kam-bpts", "text": "Сръбският патриарх Ириней открито се противопоставя на признаването на родната патриаршия за църква-майка на Македонската православна църква- Охридска архиепископия. Македонският специализиран информационен сайт religija.mk публикуваха \"скандално писмо на Сръбския синод\" до Българската православна църква от 17 април тази година, съобщи Нова телевизия. Редакцията публикува и факсимиле от писмото и уточнява, че е \"получено от източници от Сръбската патриаршия\". \"Сръбският патриарх Ириней използва обидни и заканителни изрази, както към българския патриарх Неофит, така и към Македонската православна църква - Охридска архиеископия\", подчертават от religija.mk. Ириней открито се противопоставя и заплашва главата на бългаската църква заради опита БПЦ да помогне за разрешаване на кононичния статут на МПЦ- Охридска архиепископия. Според Ириней \"опитите на БПЦ да помогне МПЦ-ОА и да бъде нейна Църква-майка\" ще нанесат щети на отношенията между двете сестрински църкви\". Миналата есен Македонската православна църква - Охридска архиепископия поиска от Българската православна църква съдействие за уреждане на нейния каноничен статут и тя да бъде нейна Църква - майка. В края на ноември Св. Синод на БПЦ създаде и специална комисия са уреждане на статута на МПЦ начело с митрополит Киприан. В началото на месец януари в Св. Синод на БПЦ се проведе среща с архиепископ Стефан - главата на МПЦ- ОА и няколко митрополити. На Великден България даде и благодатния огън на Македония, която за първи път го получи официално. Съвсем неочаквано и в противоречие на всички нейни стъпки от ноември месец 2017 г., на 14 май Св. Синод на БПЦ реши да не изпраща свои представители за празнествата по повод 1000-годишнината на Охридската архиепископия, която се проведе на 28 май в Охрид, Р Македония.", "date": "2018.07.13", "title": "Публикуваха писмо с обиди и закани от сръбската църква към БПЦ"}
{"url": "https://www.faktor.bg/bg/articles/novini/balgariya/izdirvat-s-dronove-deteto-izcheznalo-kray-reka-luda-yana", "text": "Близо седмица продължава издирването на 6-годишното дете, изчезнало край река Луда Яна в Панагюрище. Тялото на 8-годишната му сестричка беше открито в неделя в реката. От тогава спасителите търсят и второто момиче. В издирването са включени и два дрона, които дават картина от труднодостъпните места. В издирването участват и петима доброволци от сдруженията за пещерно спасяване в София и Пазарджик, както и спортисти по каяк. Коритото на река Луда Яна в участъка между Панагюрище и село Бъта е тежък терен с бързеи, опасни завои и падове на водата. Всичко това се утежнява и от пълноводието на реката през последната седмица.", "date": "2018.07.13", "title": "Издирват с дронове детето изчезнало край река Луда Яна"}
{"url": "https://www.faktor.bg/bg/articles/novini/svyat/ek-yunker-ne-e-bil-piyan-na-sreshtata-na-nato-a-e-imal-spazmi-ot-ishiasa-si", "text": "Говорител на Европейската комисия съобщи, че председателят на институцията Жан-Клод Юнкер е имал спазми от ишиаса си, когато се появи в сряда вечер на обществено събитие, неспособен да се държи на краката си, предаде БТА. По думите му Юнкер е изпитвал силни спазми. Той взима лекарства и се чувства по-добре. Юнкер е благодарен на премиерите на Холандия Марк Рюте и на Португалия Антониу Коща за оказаната подкрепа. На никого не пожелавам да изпитва подобна болка, добави говорителят и съобщи, че в следващата седмица Юнкер се отправя на посещения в Пекин, Токио и Мадрид. От вчера кадрите с Юнкер, който се залива от смях и се затруднява да ходи и дори да стои изправен, са на челните страници на водещи медии по света. Кадрите са от церемонията около официалната вечеря на ръководителите на страните от НАТО в Брюксел. Говорителят определи предположенията, че Юнкер е пиян в този момент, като \"безвкусица\", обидни, нечестни. Той поясни, че на вечерята болките на Юнкер отшумели. Юнкер не е смесвал алкохол с обезболяващи средства или поне на мен не ми е известно, честно казано, добави говорителят.", "date": "2018.07.13", "title": "ЕК: Юнкер не е бил пиян на срещата на НАТО, а е имал спазми от ишиаса си"}
{"url": "https://www.faktor.bg/bg/articles/korneliya-ninova-skochi-na-borisov-zaradi-migratsiyata", "text": "Ако имаше крайно решение по темата с миграцията, тя нямаше да се търкаля толкова години в ЕС, заяви от трибуната на парламента премиерът Бойко Борисов, който участва в петъчния парламентарен контрол. Той отговори на въпрос зададен му от лидера на БСП Корнелия Нинова във връзка с политиката на правителството по въпросите на миграцията в България и Европа.  \"Политиката по миграцията създава много разнобой в ЕС\", започна въпроса си тя. \"Трябва да си признаем, че г-жа Ангела Меркел сгреши тежко, като допусна вълната от мигранти в Европа. Освен бежанците от войни, в Европа дойдоха и много икономически мигранти. Виждаме в момента политиката на Италия, Вишеградската четворка. В опит да спаси главата си г-жа Меркел обяви, че е постигнала споразумение с 14 страни за мигрантите, но редица от тях опровергаха това. В Африка също се оказа, че не знаят за евентуалното строене на лагери за бежанците. Политиката на България по темата също е крайно непоследователна. Искам да попитам г-н Борисов - каква е политиката на България в крайна сметка и има ли крайно решение по темата?\", обяви Нинова.", "date": "2018.07.13", "title": "Нинова скочи на Борисов за миграцията"}
{"url": "https://www.faktor.bg/bg/articles/tramp-poseche-mey-nyama-da-ima-targovsko-sporazumenie-sas-sasht-ako-se-provali-brekzit", "text": "Американският президент Доналд Тръмп побърза да подкопае авторитета на премиера Тереза Мей още в първите часове от четиридневното си посещение във Великобритания. В интервю за в. \"Сън\", публикувано по време на тържествената вечеря снощи, той критикува подхода ѝ към Брекзит, казва, че подалият оставка външен министър Борис Джонсън би бил чудесен премиер, и напада кмета на Лондон Садик Хан за терористичните атаки в града. Според Тръмп предложенията на Тереза Мей към ЕС за Брекзит (повече за тях четете тук и тук) ще попречат на сключването на търговско споразумение със САЩ – а именно с подобен тип договори Великобритания се надява да компенсира загубите от напускането на съюза. \"Ако направят такава сделка, значи ще работим с ЕС вместо с Великобритания, това вероятно ще убие сделката\", каза Тръмп, визирайки желанието на Мей по отношение на някои стоки Великобритания да спазва европейските стандарти, за да може да търгува свободно. \"Аз бих подходил много по-различно\", коментира още той. \"Всъщност казах на Тереза Мей какво да прави, но тя не се съгласи и не ме послуша.\" \"В референдума нямаше такава сделка. Това чувам в последните три дни. Знам, че много хора са подали оставки, значи на много хора не им харесва.\"", "date": "2018.07.13", "title": "Тръмп посече Мей: Няма да има търговско споразумение със САЩ, ако се провали Брекзит"}
{"url": "https://www.faktor.bg/bg/articles/tarsyat-sobstvenika-na-kniga-v-koyato-sa-namereni-mnogo-pari-v-plovdiv", "text": "Книга с голяма сума пари между страниците ѝ е предадена от мъж в Първо районно управление на полицията в Пловдив. Пред служителите той обяснил, че находката била открита от три деца на 2 юли в кутия за книги в парк “Белите брези”.   Към момента средствата са на съхранение в сградата на Първо РУ на бул. “Никола Вапцаров” 91 в Пловдив.  Собственикът може да се обади на тел. 032/932 001 или в най-близкото полицейско управление.", "date": "2018.07.13", "title": "Търсят собственика на книга, в която са намерени много пари в Пловдив"}
{"url": "https://www.faktor.bg/bg/articles/velikobritaniya-gnvevna-na-tramp-mey-predava-stranata-kato-ne-reagira-na-izyavlenieto-mu", "text": "Реакциите във Великобритания след казаното от американския президент Доналд  Тръмп за Брекзит са гневни. Министърът на външните работи в сянка Емили Торнбъри го обвини в грубо поведение и липса на елементарно възпитание, когато е на гости, и упрекна Тереза Мей, че предава страната, като не реагира на изявлението му. А политическият редактор на Би Би Си Лора Кюнсбърг каза, че „Тръмп е минал с булдозер през плановете на Тереза Мей“. Междувременно в Лондон се стичат много хора на организирания днес протест срещу визитата на Тръмп. Самият президент днес има разговори на четири очи с Тереза Мей и ще пие чай с кралицата преди в късния следобед да замине за Шотландия. По рано Доналд Тръмп заяви, че Великобритания вероятно няма да постигне търговско споразумение със Съединените щати, ако премиерът Тереза Мей продължава с нейния план за Брекзит, както писахме.  От Даунинг стрийт още няма официална реакция на думите на американския президент, който е на работно посещение в Обединеното кралство. В интервюто за „Сън“ Доналд Тръмп казва, че планът на Тереза Мей „вероятно ще убие сделката“, че Борис Джонсън има всичко необходимо да бъде много добър премиер и критикува кмета на Лондон Садик Хан за несвършена работа по време на терористичните нападения миналата година. Той изтъква още, че е казал на Мей как да постигне Брекзит, но тя не го е послушала. Снощи на галавечерята в двореца Бленъм Тереза Мей усилено лобира пред американския президент за търговска сделка след Брекзит. От Даунинг стрийт още няма официална реакция на думите на Тръмп, но от Белия дом заявиха, че „президентът много харесва и уважава премиера Мей и никога не е казвал нещо лошо за нея“.", "date": "2018.07.13", "title": "Великобритания се разгневи на Тръмп: Тереза Мей предава страната, като не реагира на изявлението му"}
{"url": "https://www.faktor.bg/bg/articles/natiskat-putin-da-uzakoni-chastnite-voenni-kompanii", "text": "Русия изготвянето на проектозакон, който да промени статута на в момента нелегалните частни военни компании, се обсъжда от години. Властите се отказаха от последната версия на закона преди два месеца, но сега и президентът Владимир Путин е под натиск да промени ситуацията - този път от страна на ветераните, пише електронното издание \"Ал Монитор\". В изявление до Путин ветераните поискаха не само частните военни компании (ЧВК) да бъдат легализирани, а и официално да бъде признато, че руски наемници се използват в конфликта в Сирия - предположение, което бе водеща тема в редица медии по света след инцидент от февруари. От три години ветераните от войните получават оплаквания от ранени в Сирия наемници, които нямат достъп до социална или икономическа подкрепа, нито дори до възможностите за рехабилитация, предлагани от правителството. Причината е липсата им на правен статут. ЧВК, които формално са поставени извън закона, бяха използвани и в Украйна, и по-късно в Сирия. Според някои информации представители на най-голямата ЧВК, \"Вагнер\", вече могат да се открият и в Централноафриканската република, а източници на \"Ал Монитор\" посочват и други държави като Судан, Йемен и Либия. В Сирия отскоро има и други активни конкуренти освен \"Вагнер\", разказа телевизия \"Дожд\", говорейки за новата частна военна компания \"Патриот\". Според медията наемници на \"Патриот\" се сражават в Сирия от пролетта на тази година и сред тях са войници, сражавали се в Донбас, без да са били изпратени на мисия там. Източници на \"Дожд\" в министерството на отбраната казват, че \"Патриот\" дава по-добри заплати и по-ясни задачи от \"Вагнер\" и е по-силно ангажирана с опазването на живота на служителите си. \"И други компании влизат на пазара. Не знаем точните им имена, но можем спокойно да кажем, че вече са в Либия, Йемен, Судан и Бруней. Има преговори и за влизане в няколко африкански държави\", каза Евгений Шабаев, лидер на казашка организация, подписал писмото от ветераните. Говорителят на Кремъл Дмитрий Песков каза, че ако такова официално писмо достигне президентството, то \"ще бъде предадено към министерството на отбраната, така че да изработят някакъв основен подход към проблема\". Същевременно някои от ключовите фигури, подписали писмото, са по един или друг начин замесени в политиката на Русия, известни с \"патриотичните\" си позиции или (например Шабаев), известни с разпространяването на информация за смъртта на \"много\" бойци от ЧВК \"Вагнер\" след инцидента с участие на американски сили в Източна Сирия. Според \"Ал Монитор\" трудно може да се очаква реакция от институция, която не признава официално такива компании, макар да влиза в директни контакти с тях. Сайтът припомня, че повечето важни институции извън долната камара на парламента вече отхвърлиха последния законопроект за легализация на частните военни компании. Аргументът, че няма такива организации в Русия, е отчасти верен, тъй като те обикновено са регистрирани в други страни, а други като \"РСБ груп\" са известни по-скоро като частни компании за сигурност или консултантски услуги. Същевременно ЧВК служат като скрити инструменти за подкрепа на руското военно разузнаване, но вероятно ще бъдат държани настрана от полето на политиката, казва източник в армията на \"Ал Монитор\". Проблем би била и липсата на прозрачност при много от тези компании, при които според информация на сайта \"Фонтанка\" има нередности в счетоводството, което обаче понасят и бойците от отдалечените региони на Русия, и чуждите граждани - например украинци и граждани на настрани от бивша Югославия. (Дневник)", "date": "2018.07.13", "title": "Притискат Путин да узакони частните военни армии"}
{"url": "https://www.faktor.bg/bg/articles/ovtsevadi-i-kozevadi-blokiraha-glavniya-pat-sofiya-varna-zapaliha-valna", "text": "Няколкостотин овцевъди и козевъди протестираха на главния път София-Варна, при великотърновското село Арбанаси с настояване за държавна помощ и оставки в Министерството на земеделието, съобщи БНР. Фермерите обвиняват държавата за кризисната ситуация в бранша през последните 10 години. Протестиращите нямат разрешение за блокадата. На мястото са и десетки полицаи. Те запалиха вълна и изляха мляко в знак на протест срещу неадекватната държавна политика към сектора. На протеста беше приета и декларация до премиера Бойко Борисов с настояване за подобаващи държавни компенсации за бранша. Протестиращите искат спешни промени в сектора. \"Ще покажем, че ние не сме доволни. Ние не искаме да търпим повече това положение на една безтегловност на сектора\", заяви по-рано Симеон Караколев, съпредседател на Националната овцевъдна и козевъдна асоциация. Животновъдите настояват и за оставката на заместник-министъра на земеделието Цветан Димитров и на двама директори на дирекции в министерството, отговорни за приемането на Наредба 3 за директните плащания, която беше отменена от съда в частта, касаеща бранша. Заради срива с 40% на изкупните цени на млякото животновъдите посочват, че претърпените загуби са поне по 40 лева на животно и предлаганата от земеделското министерство помощ, увеличена от 5 на 7 лева, е недостатъчна. Отговорните институции реагираха на едно от основните искания на националния протест, ден преди започването му. Държавен фонд \"Земеделие\" обяви, че отпуска 8 милиона лева за стопаните на овце и кози, които изпитват затруднения заради ниската изкупна цена на млякото. Животновъдите поискаха държавна помощ от най-малко 20 лева на животно, която да компенсира загубите на фермерите от срива в изкупните цени на млякото.", "date": "2018.07.13", "title": "Овцевъди и козевъди блокираха главния път София-Варна, запалиха вълната"}
{"url": "https://www.faktor.bg/bg/articles/di-velt-skandalizira-evropeytsi-zhiveyat-kato-robi-v-birmingam", "text": "Тези обезверени млади европейци лесно попадат в клопките на безскрупулни гешефтари, пише \"Ди велт\", цитиран от \"Дойче веле\", и се спира най-напред на шокиращата история на поляка Лукаш. Той работил цяло лято като техник в цирка, но после сезонът свършил. Един ден, на път за вкъщи го заговорил някакъв непознат. Обещал му работа в Германия. Набавил му билет за автобуса и нощувка в хотел. И после Лукаш повече не го видял. Качвайки се на другия ден в автобуса за чужбина, младият поляк установил, че той е всъщност за Бирмингам, Англия, а не за Германия, но си казал, че е все едно, защото работата не е за изпускане. Така започва историята как Лукаш, който  попаднал в ръцете на безскрупулни търговци на хора. И неговата съдба далеч не е изключение.  От гарата в Бирмингам го поел някакъв тип, който се оказал поляк от ромски произход. Той закарал Лукаш у дома си в Уест Бром, където живеел с жена си и децата си. Петимата му братя също имали къщи и всеки от тях наемал полски работници, разказва Лукаш пред изданието. След първите два месеца, през които работил в склад, в зеленчукова градина и фабрика за рециклиране, шефът на Лукаш започнал да му удържа все повече от заработените пари - за наем, за вода, за електричество. За храна му оставали все по-малко пари, той буквално започнал да  гладува.  Друг млад поляк, на име Томек, живеел в Бирмингам заедно с цяла група свои сънародници. Всичките те имали зад гърба си затворнически присъди. Задачата на тези мъжаги била да контролират жертвите на търговията с хора. Томек им прислужвал, чистел им, купувал им цигари, а те редовно го пребивали от бой.  \"Хора като него се сблъскват с реалност, каквато ни е позната само от криминалните филми. Някои от тези мъченици наистина са минали през ада\", казва пред \"Ди велт\" от британска защитна организация.   Полякиня пък признала, че тя и съпругът й работели по 60 часа на седмица срещу 5 до 20 британски лири; живеели заедно с още 12 полски работници, нямали нито пари, нито документи за самоличност. Искали да избягат, но се страхували и не знаели къде да се скрият.  Статистиката сочи, че гешефтарите прибират от търговията с човешки труд годишно стотици хиляди британски лири. Минималната работна заплата във Великобритания е 250 лири за 40-часова работна седмица. Безскрупулните \"работодатели\" слагат обикновено по 200 лири в джоба си. Ако имат десет работници, само от техните надници те прибират в джоба си по 2000 лири на седмица.  Освен това удържат на жертвите пари за всевъзможни неща - за билета до Англия, за подслон, за храна, за ток, за вода и какво ли още не, посочва \"Ди велт\". ml", "date": "2018.07.13", "title": "\"Ди велт\" насред скандалите около Брекзит: Европейци живеят като роби в Англия"}
{"url": "https://www.faktor.bg/bg/articles/krasimir-stana-patron-na-chestvaniya-na-vrah-buzludzha", "text": "Вицепремиерът Красимир Каракачанов е патрон на честванията \"150 години подвиг и памет\" на връх Бузлуджа. Това съобщиха от ВМРО. Събитието е по случай 150-ата годишнина от подвига на четата на Хаджи Димитър при сраженията на връх Бузлуджа, по време на които загива и легендарният комита. Лидерът на ВМРО - Българско национално движение Красимир Каракачанов ще произнесе реч на паметното място в 11.00 ч. утре. Тържествата са организирани от община Казанлък, НПМ \"Шипка - Бузлуджа\", Регионален клуб \"23 пехотен шипченски полк\" при НД \"Традиция\" и се провеждат от 1883 г. След 9 септември са прекратени и отново възобновени през 1998 г. Програмата предвижда поднасяне на венци и цветя, възстановка \"150 години Бузлуджанска епопея\", Народен събор - надпяване \"Балканът пее хайдушка песен\" и др.", "date": "2018.07.13", "title": "Красимир Каракачанов стана патрон на чествания на връх Бузлуджа"}
{"url": "https://www.faktor.bg/bg/articles/dzhon-brenan-tramp-shte-ostane-v-istoriyata-kato-edin-ot-na-razrushitelnite-figuri-na-xxi-vek", "text": "Европейската обиколка на държавния глава на САЩ Доналд Тръмп и появата му на срещата на върха в НАТО в Брюксел доминира политическия дебат в страната му. Докато в любимия му телевизионен канал Fox News верните фенове хвалят безкритично „държавничеството“ на лидера си, от другата страна на политическия спектър определят действията му като „чист ужас“.  „Тръмп ще остане в историята като една от на-разрушителните фигури на XXI век\", написа в социалната мрежа „Туитър“ бившият директор на ЦРУ Джон Бренън. Бившият полковник и военен анализатор Ралф Питърс заяви за CNN, че Тръмп е позор за САЩ. По отношение на германския канцлер Ангела Меркел той призна: „Иска ми се Тръмп да бе лидер като нея. Вместо това сме управлявани от един глупак“, цитира \"Фокус\"  И докато експертите скубят косите си, избирателите на Тръмп са развълнувани, защото създава впечатлението, че е готов да покаже на другите страни коя е най-важната нация. Едно нещо обаче трябва да е ясно: разсъжденията Тръмп за разходите за военни цели са пълни с противоречия. При по-внимателна проверка неговите претенции и твърдения се оказват объркани или просто неправилни. От редакцията на водещото германско издание Der Spiegel привеждат три примера в подкрепа на това твърдение.  1. Новите цели за инвестиции в отбраната в размер на четири процента  Тръмп иска от Германия и други страни от НАТО да изразходват най-малко два процента от своя БВП за отбраната. Поне до сряда, когато постави нова цел от четири процента. Четири процента? Ако се предположи, че Германия действително изпълни тази цел, то бюджетът за отбрана на Берлин ще набъбне от 130 на 140 милиарда евро, тъй като страната има най-високия БВП в Европейския съюз. Това означава, че Бундесверът ще влезе в ролята на военен колос, който би трябвало да задмине Русия, понастоящем отделяща по 60 милиарда евро за армията си. Берлин ще се приближи до Китай (142 милиарда евро през 2018 г.). Като се има предвид близкото минало, би било наивно да се приеме, че подобен сценарий ще се възприеме добре от съседните на Германия страни. От друга страна, да бъдем честни – няма ли това да доведе до съответното увеличаване на военните разходи на Москва, за да се предпази от предполагаемата заплаха от Запад? Рискът от военни конфликти неизбежно ще се увеличи. 2. Огромният военен бюджет на САЩ Тръмп обича да се хвали, че САЩ почти изцяло финансират сигурността на Европа, харчейки милиарди долари. Всъщност САЩ имат най-големият бюджет за отбрана, който възлиза на над 3,5% от БВП на страната, или около 680 милиарда долара. Но това, че Вашингтон харчи толкова пари за армията, си е работа на американците. Барак Обама, бивш президент на САЩ, първи увеличи бюджета, а след това го съкрати за ужас на военните и оръжейната промишленост. Тръмп излезе с обещанието да запълни бюджета, като по този начин осигури гласовете на много военни служители и техните близки. На тях им бе обещано значително увеличение на средствата, макар и досега да поглъщат милиарди долари.  Това, което Тръмп умело прикрива, е фактът, че само част от тези огромни суми се изразходват за сигурността на европейците. Преди всичко, военните на Вашингтон обслужват собствената си сигурност и собствените си интереси. Америка е суперсила, с огромна флотилия от ядрени подводници, самолетоносачи; има бази в Тихия и Индийския океан, с единствената цел да гарантира защитата си. В допълнение, отбранителният сектор в САЩ е гигантско перо за заетост, милиони американци живеят на гърба на отбранителни разходи, пряко като войници или косвено като служители в оръжейната индустрия. Така че тези пари се връщат в американски джобове и помагат за стабилизиране на американската икономика. Европейците вече разбраха тактиката на Тръмп. Когато германският канцлер Ангела Меркел и френският президент Еманюел Макрон се събраха на извънредната среща на НАТО, за да обсъдят абсурдни искания за увеличаване на европейските бюджети за отбрана чрез сключване на договори за танкове, гаубици и самолети американско производство, стана ясно, че САЩ ще бъдат големия печеливш. Не става въпрос за сигурност, а за изгодна за Вашингтон сделка. Или още по-ясно: това няма нищо общо със сигурността на Европа.  3. Aмерикански оръжия и работните места Доналд Тръмп не крие факта, че искането за по-високи разходи за въоръжение е свързано и с целта европейците да купуват американски оръжия. „САЩ произвеждат най-добрите оръжия\", похвали се Тръмп в Брюксел. „Най-добрите ракети, най-добрите оръдия, най-добрите самолети“. Американският президент носи душа на магазинер, на търговец, той винаги иска да прави бизнес. Не е ли повече от ясно? Какво не казва Тръмп: Държави като Франция или Германия едва ли ще поръчват оръжия в САЩ. От десетилетия и двете страни сами произвеждат свои системи, включително хеликоптери, кораби, изтребители и танове. През 2017 г. Германия дори не беше сред 20-те най-големи оръжейни клиенти на САЩ. Основните купувачи на американски оръжия са държави като Япония или Саудитска Арабия. Едно огромно превъоръжаване в Европа би засилило по този начин европейската отбранителна промишленост и я превърна в масивен конкурент на американската индустрия. Това все пак е позитив, нали? Европа би могла да направи сделката лоша за американците. Те често са принудени да предлагат големи отстъпки или съфинансиране на по-бедните страни. Също така някои партньори настояват оръжията да се произвеждат на части в собствените им страни. Това означава създаването на много нови работни места – но в Азия или Близкия изток, не в щата Тексас. Изследванията също така показват, че държавните инвестиции в здравеопазване или алтернативни източници на енергия днес могат да създадат значително повече нови работни места, отколкото отбранителният сектор. Между другото, Тръмп планира съкращения в тези области. Разбира се.", "date": "2018.07.13", "title": "Джон Бренън: Тръмп ще остане в историята като една от най-разрушителните фигури на XXI век"}
{"url": "https://www.faktor.bg/bg/articles/aktrisa-ot-seksat-i-gradat-se-vpuska-v-nadprevarata-za-gubernator-na-nyu-york", "text": "Петдесет и две годишната американска актриса и демократка Синтия Никсън, която изпълни ролята на амбициозната адвокатка Миранда в \"Сексът и градът\", съобщи, че е събрала необходимите подписи в своя подкрепа, за да се кандидатира за губернатор на щата Ню Йорк, предаде Франс прес. На актрисата бяха нужни 15 000 подписа, а по думитей и тя вече е събрала 65 000. Първичните избори в Демократическата партия са предвидени за 13 септември, два месеца преди самия вот за губернатор. На първичния вот Никсън ще се изправи срещу настоящия губернатор Андрю Куомо. Последните допитвания от средата на миналия месец дават малки шансове на Никсън пред Куомо, който е водещата фигура на Демократическата партия и е начело на щата от осем години.", "date": "2018.07.13", "title": "Актриса от \"Сексът и градът\" се впуска в надпреварата за губернатор на Ню Йорк"}
{"url": "https://www.faktor.bg/bg/articles/rabotnitsite-na-fiat-obyaviha-22-chasova-stachka-zaradi-transfera-na-ronaldo", "text": "Работници от един от заводите на ФИАТ в Италия обявиха стачка, която ще започне в 22 часа в неделя и ще продължи до вторник, 18:00 местно време, предават световните агенции, цитирайки синдиката USB. Служителите на завода в Мелфи, където се правят модели като \"Пунто\" и 500, негодуват срещу трансфера на Кристиано Роналдо от \"Реал\" (Мадрид) в \"Ювентус\" за над 100 милиона евро. Юве и автомобилният производител се управляват от холдинга Exor, който е собственост на фамилия Аниели. Работниците от години търпели намаляване на заплатите, съкращения и влошаване на условията за труд. Босовете им останали глухи за техните призиви за нови инвестиции чрез лансиране на нови модели и им обяснявали че \"времената са тежки\". Същевременно решили да инвестират огромна сума за един футболист, се казва в позицията на USB. Такава политика е \"неприемлива\", хората, които работят за ФИАТ, трябва да правят \"големи икономически жертви\" и да живеят в мизерия, пише още синдикатът.  Кристиано Роналдо подписа 4-годишен договор с \"Ювентус\", а заплатата му ще бъде по 30 млн. на сезон - увеличение с 8 млн. спрямо възнаграждението му в \"Реал\". И докато едни стачкуват и негодуват, други буквално полудяха по Роналдо. Клубът не може да насмогне на поръчките от цял свят за фланелки с №7 и името на футболиста. Съответната секция на официалния сайт на \"бяло-черните\" блокира няколко пъти. \"Тифозите\" на Юве чакат появата на аса в Торино. В някои сладкарници се продава сладолед \"Роналдо\" (на снимката долу). (КлубZ.бг)", "date": "2018.07.13", "title": "Работниците на \"Фиат\" обявиха 22-часова стачка заради трансфера на Роналдо"}
{"url": "https://www.faktor.bg/bg/articles/siderov-ostro-kam-ninova-smyatah-che-sme-izlezli-ot-tresavishteto-na-balgarskiya-mazohizam", "text": "Лидерът на Атака и на ПГ на ОП Волен Сидеров започна словото си за европредседателството с критика към президента заради неговото отсъствие от пленарната зала. Докато се обръщаше към присъстващите, Сидеров кокетно натърти: \"Щях да кажа и \"г-н президент\", но, за съжаление, ложата срещу мен е празна, това не е добре\", наблегна националистът. После той захапа шефката на БСП Корнелия Нинова с думите: \"Смятах, че сме излезли от тресавището на българския типичен мазохизъм\". И й отвърна, че по време на европредседателството не трябва да се искат невъзможни и непостижими неща. \"Не може, когато председателстваш, да изискваш неща за собствената си страна\", опонира той на соцлидерката. И й отвърна на упрека, че управляващите са виновни за разделянето на Европа и за митата на САЩ спрямо ЕС, като изтъкна, че ние няма как да повлияем нито на Вишеградската четворка, нито на Америка. Но сме демонстрирали българско национално самочувствие, европейско поведение и характер, похвали коалиционният партньор на ГЕРБ. Показахме истински мъжки характер, защото има два вида, знаете, и мъжки характер с пет букви\", отсече Сидеров. \"И сме по-красиви, и сме по-добри, желая ви историческо безсъмртие\", завърши лидерът на ПГ на ОП.", "date": "2018.07.13", "title": "Сидеров скастри Нинова: Смятах, че сме излезли от тресавището на българския мазохизъм"}
{"url": "https://www.faktor.bg/bg/articles/v-nato-chak-sega-proumyaha-nakade-bie-donald-tramp", "text": "Заслужава си още веднъж да припомним поведението на Доналд Тръмп на тази среща на върха на НАТО. Още на закуска той се нахвърли крайно невъздържано срещу Германия - обяви, че тя се е превърнала в пленник на Русия, поради това, че внася газ оттам и за доказателство отново се позова на неверни данни; на пленарното заседание по-късно изведнъж поиска да се отделят не по два, а по четири процента от БВП за отбрана; после с Ангела Меркел разговаря за германските автомобили, миграцията и за руския президент Путин, наричайки двустранните отношения превъзходни. Само час по-късно обаче от това примирие нямаше вече и помен - в Туитър той отново нападна партньорите си от НАТО. Диаметрално противоположните послания, които американският президент отправя в един-единствен ден, не се вместват в рамките на нормалното политическо общуване. На най-важната среща на западния отбранителен съюз видяхме един американски президент, който сякаш изпълняваше едновременно две различни роли - и на добрия, и на лошия герой в пиесата. Първо обижда Германия, а само няколко часа по-късно предава на канцлерката Меркел личните поздрави на своето семейство. На фона на всичко това е много трудно да не използваме термини от психиатрията, за да опишем подобно поведение. Но това не беше всичко. След края на официалните разговори Тръмп пусна следващия си Туит, в който той поднови атаката си срещу Германия заради вноса на руски газ, като обвърза тази тема с въпроса за НАТО. По същия невероятен начин той обвързва военната защита, която САЩ осигуряват на Европа, с твърдението, че американската търговия носела загуби за милиарди в резултат на европейското поведение. А накрая той ултимативно настоя двата процента за отбрана да бъдат платени незабавно, а не както е планирано чак през 2024 година. Тръмп изглежда не разбира, че НАТО не е фитнес-клуб, към който се плащат членски вноски. В случая няма обща каса, а всяка страна плаща за собствената си отбрана и при нужда предоставя на пакта своя военна сила и оборудване. Тръмп живее в своя паралелен свят и се държи по-скоро като мафиот, който върви от врата на врата, за да събира рекет за охрана и да плаши опърничавите с бой. Освен че се държи своенравно, непредвидимо и безкрайно променливо към съюзниците си, става ясно, че Тръмп гледа на отбраната като на стока, която има пазарна стойност, и следователно може да се купува и продава. Съвсем очевидно е, че настоява да му се плаща за разполагането на американските войски в Европа, които защитават източните граници на НАТО. Затова думата \"съюзници\" тук съвсем не е на място, тъй като тази концепция изглежда е напълно чужда на американския президент. За него значение имат само търговските партньори и парите, дрънкащи в неговата каса. Той вярва, че участва в някаква глобална битка на най-силните и поради това му е напълно безразлично кой от по-слабите ще попадне под колелата. Неслучайно балтийските държави и Норвегия са вече силно притеснени от изявленията на Тръмп. До разрив все пак не се стигна на тази среща на върха - американският президент се въздържа да постави под съмнение отбранителния съюз, нито пък разкъса подписаната обща декларация на тръгване от форума. Не се потвърди апокалиптичният сценарий, при който Тръмп обявява края на НАТО. Което обаче съвсем не означава, че опасността е преминала, защото още утре той може да промени мнението си. Хаотичните политически изяви на Доналд Тръмп оставят дълбоки следи в НАТО: Съюзниците едва сега започват да проумяват как американският президент гледа на Западния отбранителен съюз. Ценностите, традициите и общата история на този съюз очевидно нямат никакво значение за Тръмп. Той е винаги готов да се отметне от думите си, казани само ден по-рано, да обижда съюзниците си или да ги изнудва с икономически наказателни мерки. Зад този налудничав зигзагообразен курс на Тръмп обаче се крие определена методика: В Брюксел той показа още веднъж, че се стреми с всички средства да разруши съществуващата система от международни договори и организации. Засега явно му се струва още твърде рано да обръща гръб на НАТО, но може да се окаже, че краят на тази организация е само отложен за известно време. Независимо дали става дума за Световната търговска организация или за Обединените нации - повече от ясно е, че Тръмп се опитва да ги замени с двустранни споразумения, в които той да играе първа цигулка. Онова, което остава, е ужасът от този курс на американското правителство и дълбокото чувство на несигурност у всички, които досега са се смятали за негови съюзници и партньори.", "date": "2018.07.13", "title": "В НАТО чак сега проумяха накъде бие Доналд Тръмп"}
{"url": "https://www.faktor.bg/bg/articles/karadaya-1-3", "text": "По време на Председателството войната между институциите получи нов импулс. Разделението и противопоставянето в обществото - също. Омразата и ксенофобията достигнаха поредния връх. Демонстрира се отстъпление от евроатлантическата ориентация на страната\". Това каза председателят на ПГ на ДПС Мустафа Карадайъ след представянето на доклада за Председателството от премиера Бойко Борисов, предаде „Фокус“.  „Председателството е на България, а не на управляващата партия. Ние сме опозиционна партия на това управление, но не на Председателството“, заяви Карадайъ.  „Председателството беше първото за България и беше важно за нас като държава да се видим като отговорен посредник за изпълнение на задачите, планиране и ръководене на заседанията на съвета“, коментира той.  „По-същественото беше да видим как изпълняваме функцията по насочване на работата на Съвета по законодателството“, уточни лидерът на ДПС.  „Гражданите на ЕС, включително и българските, очакват конкретни решения на конкретни проблеми. Всички искаме да видим, че ЕС се грижи за общата ни сигурност, просперитет и развитие“, каза още Мустафа Карадайъ.  От 1 година правителството се фокусира върху Председателството и загърби вътрешните проблеми, коментира още Карадайъ.  „Сега е време за работа, работа и пак работа“, коментира той. „Всичко, което се посочва като условие на трайно утвърждаване на мира в региона и възможност за просперитет, е време да се прилага вътре в страната“, призова Карадайъ.  „Председателството декларира, че ще работи за функционално единство между ЕС и институциите, но като че ли се забрави, че България е част от ЕС“, посочи лидерът на ДПС.  „Да спрем с двойните стандарти, с популизмите и национализмите. Да провеждаме отговорна държавна политика“, посочи Мустафа Карадайъ. „Да се противопоставим на омразата, агресията, ксенофобията, на радикализмите и национализмите. Демокрацията няма алтернатива“, каза още той.", "date": "2018.07.13", "title": "Карадайъ: Време е просперитетът и мира в региона да станат приоритети и в България"}
{"url": "https://www.faktor.bg/bg/articles/kontranyuz-s-cherni-pari-ruskite-agenti-i-monasi-se-opitaha-da-udaryat-gratskoto-pravitelstvo", "text": "Мощно лоби на Путин на Атон в сътрудничество с руски агенти, покривани от дипломатически имунитет са създали мрежа за изнудване на гръцки депутати, с крайната цел падане правителството на Ципрас преди гласуване на споразумението за Македония от гръцкия парламент, пишат днес гръцки медии.  Това е най-голямата политическа акция за дестабилизиране в Гърция, която бе възпрепятствана и разкрита от американските тайни служби. Заповедта към мощното лоби от Москва е била: Дестабилизирайте правителството на Алексис Ципрас, преди да започнат процедурите за присъединяване на Македония към НАТО, пише българското издание в Гърция - \"Български новини\". Последвалото развитие провали плановете на Москва, която е инвестирала в дестабилизиране и на македонския премиер Заев, за да контролира политическото развитие в съседната държава.  Според добре информиран източник руското лоби на Атон е развило силни връзки с депутати от коалиционната партия „Независими гърци“. Някои от тях са избрани с помощта на това лоби, пишат още медиите в Гърция. Тайните служби са записали срещи, разговори и опити за закупуване на депутати. Финансовата помощ на Москва за определени манастири на Атон е постъпвала в „черен фонд“, чрез който са финансирани няколко дейности, свързани с руската стратегия за проникване в ключови области на гръцката политическа и икономическа система. С руското проникване на Атон са били ангажирани през последните години американските служби. Всъщност американският посланик неотдавна посети Света гора, за да добие представа какво точно се случва с манастирите, които са се превърнали в руски бази. В кабинета на премиера Ципрас през последните няколко седмици бяха изпратени тайни информационни листове, съдържащи подробности за финансирането на македонските митинги. Според тях руското лоби на Атон е покривало почти всички разходи за организирането им. Разбира се, дестабилзацията на правителството е била първата част от плана. Вторият е включвал отстъплението на депутатите и падане на правителството.  Добре информиран източник разкри пред гръцкото издание \"Контранюз+\", че един от депутатите, който се отцепи и стана независим е получил силен натиск за този си ход от лобито в Атон, което изглежда има мощна информационна мрежа, научавайки, че депутатът е уверил всички, че няма да напусне партията си. Необходими са били няколко телефона и частно посещение от игумен и двама сътрудници, за да промени решението си и да обяви независимостта си. Същите методи лобито на Атон е приложило и върху още четирима депутати, пише изданието. Тази ситуация е принудила гръцкото правителство да предприеме драстични мерки и забрани влизането в Гърция на двамата руски дипломати, които в момента са в Москва, и да депортира двама други, които също са отговорни за ключовата шпионска мрежа заедно с Атонското лоби относно плана за дестабилизация на гръцкото правителство и споразумението със Скопие за името на Македония.", "date": "2018.07.13", "title": "\"Контранюз\": Руски агенти и лобито на Путин сред монасите в Атон се опитват да дестабилизират гръцкото правителство"}
{"url": "https://www.faktor.bg/bg/articles/borisov-na-posledniya-savet-mi-kazaha-che-sam-tsinichen-che-sam-brutalen-ochakvaha-da-podpishem-za-migrantite", "text": "България няма да приеме връщане на мигранти от европейски държави у нас, категоричен беше премиерът Бойко Борисов по време на парламентарния контрол. И натърти, че от граничните държави в ЕС само ние не се съгласили да подпишем за връщане на мигрантите. Заради това отнесъл критиките на Брюксел: \"На последния съвет ми казаха, че съм циничен, че съм брутален. Очакваха да подпишем\", разкри Борисов. \"Категорична ми е позицията, че това не може да се допусне поради демографския вид на държавата. Не съм се съгласил и се надявам с подкрепата на парламента да удържим тази позиция. От граничните държави ние не сме се съгласили, защото считам, че ние не го заслужаваме\", отсече Борисов в отговор на актуален въпрос от соцлидера Корнелия Нинова. И използва случая да отрече слухове, които тиражират някои медии. Сега върви някаква фалшива новина, че със самолети сме ги приемали мигрантите на Безмер, разгневи се още Борисов. \"Ако има за нещо да ми е най-чиста съвестта, това е миграцията. Аз съм човек, който винаги казва истината\", заяви премиерът. Истинският проблем не е в нелегалната, а в легалната миграция, защото според това, което сме подписали като документ, всеки, който дойде на ГКПП, сме длъжни да го приемем и той става наш, ако не го приемат Германия, Австрия и др., той няма къде да отиде, обясни министър-председателят. Затова той се качил вчера на етажа на Конституционния съд, който се намира в Министерския съвет, за да попита конституционните съдии как да постъпим с мигрантския въпрос, че да си запазим държавата.  В началото бяхме неподготвени, сега сме най-добри в ЕС, обобщи премиерът за опазването на границите ни, включително и с помощта от 320 млн. от ЕК.", "date": "2018.07.13", "title": "Борисов: На последния Съвет ми казаха, че съм циничен, че съм брутален. Очакваха да подпишем за мигрантите"}
{"url": "https://www.faktor.bg/bg/articles/elena-yoncheva-vidya-evropa-na-mnogo-skorosti-sled-balgarskoto-evropredsedatelstvo", "text": "„След българското председателство, Европа вече не е на две, а на много скорости“. Това заяви говорителят на ПГ на „БСП за България“ Елена Йончева в сутрешния блок на Нова телевизия. Според нея след председателството България няма шанс както за развитие на регионите, така и за какъвто и да е просперитет. „Социалната ножица се разтваря според всички статистики, включително и според последния доклад на Световната банка. Българите стават все по-бедни“, каза още тя. Йончева обясни, че успехът на едно председателство се изразява не само в организиране на събития, но и в изготвянето на политики. „Българското европредседателство е ротационно – това е наше задължение.  Първо трябва да се отдаде заслуженото-  бяха положени огромни усилия от българската администрация, министерствата, дипломати, полиция и охранители. Това е огромен труд, който е положен и е успешен“, допълни Йончева. Тя припомни, че до последно имаше проблеми- дали НДК ще бъде готово и дали са сложени плочките. „Но трябва да се попита и какво точно е постигнато след председателството – с какво животът на българина може да стане по-добър“, каза още народният представител. По нейните думи българинът става все по-голям скептик, все повече се говори, че в България няма демокрация, защото приемаме тоталитарното еднолично управление като демокрация. „Съгласна съм, че темата за Западните Балкани трябваше да бъде поставена и реанимирана след гръцкото председателство, което прие Солунската декларация през 2003 г. Но Софийската декларация е отстъпление от Солунската и то по много точки“, категорична е тя. Според нея Софийската декларация говори общо за европейска перспектива, докато Солунската – за европейско членство. „Поставени са нови условия на страните от Западните Балкани – за преодоляване на териториалните спорове, организирана престъпност. Друг важен момент – няма финансов ангажимент нито в тази декларация, нито в бюджета на ЕС за разширяване на ЕС“, обясни народният представител. Тя уточни, че в Софийската декларация има едно приложение – Софийски дневен ред, където се казва, че всички тези проекти, за които искаме да бъдат отпуснати средства, са с нулев статут. „Това означава, че нито са предвидени такива средства, нито има конкретен ангажимент“, допълни тя. Елена Йончева подчерта, че когато се говори за успехите, трябва да се коментира и животът на хората. „Какво се случва със земеделските производители – Латвия, Литва и Естония получиха 12% субсидии повече, а българските производители с 1% по-малко. А по принцип, субсидиите за нашите земеделски производители са по-малко от средните за Европа. Не се дава шанс за развитие на селските региони“, каза още тя. Йончева коментира и сферата на отбраната, където вече 9 държави изграждат собствени сили и организация. Тя припомни и изказване на хърватския премиер в Брюксел, който казва, че ситуацията на българо-турската граница продължава да бъде критична. „Борисов казва след среща с г-жа Меркел, че сме пропуснали 60 000 мигранти за последните няколко години, включително и последната една година. Да припомня и думите на г-н Каракачанов, който говори за 45 000 мигранти, които могат да ни върнат. Камерите на българо-турската граница все още не работят, освен разположените близо до КПП-тата. Това е причината правителството да опитва да спре всички, които искат да направят журналистическо разследване по границата“, заяви Елена Йончева. (cross.bg)", "date": "2018.07.13", "title": "Елена Йончева видя Европа на много скорости след българското европредседателство"}
{"url": "https://www.faktor.bg/bg/articles/haos-i-stres-na-sreshtata-na-vatreshnite-ministri-ot-es-zaradi-portret-na-hitler", "text": "Малко преди началото на неформалната среща на министрите на вътрешните работи на страните от Европейския съюз в Инсбрук, портрет на Адолф Хитлер предизвика истински хаос в организацията на събитието, съобщава австрийският национален ежедневник Die Presse, цитиран от \"Фокус\".  Оказало се, че в ресторанта, избран за приема на европейските министри, има окачена снимка на нацисткия фюрер. Новината буквално „взриви“ медиите, които не пропуснаха да отразят скандала. В крайна сметка, за да успокои обстановката, Министерството на вътрешните работи във Виена обяви, че приемът след неформалната среща ще се проведе в друг ресторант.  Порталът dietiwag.org/blog съобщи още през март, че портретът на Хитлер стои окачен в популярния ресторант „в продължение на години“. За „определени поводи или в определени общи кръгове\" картината е била сваляна, но след това отново са я окачвали на стената. След публикуването на тази информация австрийските служби са започнали разследване срещу собствениците на ресторанта.  От Виена се опитаха да потушат скандала, като увериха, че заведението за приема е сменено „по няколко причини“, най-вече „организационни“.", "date": "2018.07.13", "title": "Скандал: Портрет на Хитлер в ресторанта в Инсбрук, в който трябваше да вечерят вътрешните министри от ЕС"}
{"url": "https://www.faktor.bg/bg/articles/parvan-simeonov-predsrochnite-izbori-veche-ne-sa-interesni", "text": "Политологът Първан Симеонов коментира, че страната ни си е подобрила имиджа с това председателство, но в предварително поставените цели нямахме особен успех. \"Европа е в тежък момент и задачите, които българското председателство трябваше и можеше да решава, са доста големи\", обясни Симеонов в студиото на \"България сутрин\". Той добави също, че поставянето на приоритета Западни Балкани е било добре прицелено, но според него има опасност. Тя се крие в прекомерното говорене, при която хората у нас да се питат ние какво печелим от това председателство. \"Перспективата на това правителство и с оглед председателството, което му наля малко авторитет, перспективата в следващите месеци поне е по-скоро стабилна. Но под тази стабилност социалните проблеми стоят и не намират решение\", каза политологът пред Bulgaria ON AIR. Според Първан Симеонов управлението не е реформаторско, а просто стабилизира, но без да лекува. Според него предсрочните избори вече не са интересни, защото много често се говори дали ще има такива, което става банално.", "date": "2018.07.13", "title": "Първан Симеонов: Предсрочните избори вече не са интересни"}
{"url": "https://www.faktor.bg/bg/articles/novini/balgariya/tsvetanov-se-sreshtna-sas-zam-pomoshtnik-darzhavniya-sekretar-na-sasht-po-vaprosite-na-narkotitsite-i-pravoohranata-bruk-darbi", "text": "Председателят на Комисията по вътрешна сигурност и обществен ред и председател на ПГ на ГЕРБ Цветан Цветанов се срещна в Държавния департамент на САЩ във Вашингтон със зам.-помощник държавния секретар на САЩ по въпросите на наркотиците и правоохраната Брук Дарби, която през по-голяма част от професионалното си развитие е работила в областта на противодействието на наркотиците и организираната престъпност и налагане върховенството на закона. В рамките на разговора Цветан Цветанов запозна американската страна с вече приключилото Българско председателство на Съвета на ЕС, чийто основен приоритет беше очертаването на ясна европейска перспектива пред страните от Западните Балкани. Двете страни се обединиха около мнението, че европейското бъдеще за страните от района няма алтернатива. Беше изразено задоволство, че сред приоритетите на Австрийското председателство също присъства темата за Западните Балкани, като по този начин се осигурява политическа приемственост. Цветан Цветанов благодари на Брук Дарби за изваждането на България от негативната \"Втора група - специално наблюдение\" в Доклада по трафика на хора за 2018 г., подчертавайки че това е признание за усилията на правителството на премиера Бойко Борисов в тази област. За съжаление, през 2013-2014 г.  нашата страна е попаднала в негативния списък поради неадекватна правоохранителна реформа на тогавашното правителство, закривайки ГДБОП и изпращайки служителите й в други структури от правоохранителната рамка. Това довежда до тежки организационни и правно-нормативни проблеми, което не остава незабелязано и неотчетено в годишните доклади на Държавния департамент за 2014 и 2015 г. Именно тогава България е преместена в по-ниската група от държави.  В хода на срещата американската страна изрази положително мнение и подкрепа за новосформираната Комисия за противодействие на корупцията и за отнемане на незаконно придобитото имущество (КПКОНПИ), като бе отбелязано, че това е стъпка е правилна посока, която ще доведе до засилване върховенството на закона. От българска страна беше изразено съгласие с това становище, както и беше изразено желание за подпомагане подобряването на административния капацитет. Беше обсъдена възможността от провеждането на широкообхватно специализирано обучение на представители на правоохранителните служби, прокуратурата и съдебните власти по противодействие и разследване на конкретни по вид и характер престъпления. И двете страни се обединиха около мнението, че е изключително важно разследващите и съдебните органи да имат специфични професионални  познания с оглед по-успешното противодействие на даден вид престъпление. Това виждане беше доразвито с идея за евентуално съвместно обучение в България на служители от съседни страни, посредством което да се повишава експертният капацитет, както и да се създават хоризонтални професионални отношения на сътрудничество.  От Държавния департамент бяха изразени благодарности към Цветан Цветанов за отличните нива на сътрудничество с България през годините. От своя страна Цветанов посочи, че това сътрудничество е доказано многократно през годините, понякога и при много тежки ситуации като терористичния атентат в Бургас през 2012 г.  Цветан Цветанов и Брук Дарби споделиха увереността си, че двустранното сътрудничество ще продължи да се развива в положителна и възходяща насока. Беше изразено желание за поддържане на редовен контакт с цел по-добра взаимна информираност.", "date": "2018.07.13", "title": "Цветанов се срещна със зам.-помощник държавния секретар на САЩ по въпросите на наркотиците и правоохраната Брук Дарби"}
{"url": "https://www.faktor.bg/bg/articles/mareshki-karakachanov-postigna-postoyanni-otvratitelni-skandali", "text": "\"Докато Европредседателството мина наистина много успешно и Борисов си получи заслужените високи оценки, Каракачанов постигна постоянни отвратителни скандали. ВМРО и Каракачанов оплескаха всичко\", заяви лидерът на \"Воля\" Веселин Марешки в \"Денят ON AIR\". Марешки допълни, че избирателите на \"Обединени патриоти\" са най-излъганите избиратели и от \"Воля\" ще подготвят законопроект със своя идеология.  \"Аз съм срещу Закона за горивата, който е лобистки и граблив. Това е изключително груб закон, а вносителите на този крадлив и корупционен закон го смекчиха малко след намесата на няколко протестни групи. Земеделските производители успяха да се преборят за своите интереси, но малкия и средния бизнес ще бъде смазан\", каза още лидерът на \"Воля\" в студиото на Bulgaria ON AIR. Веселин Марешки бе на мнение, че в по-малките населени места Законът ще се отрази на цените на горивата и ако, в резултат на промените, малките бензиностанции бъдат принудени да фалират, може да се очаква скок в цените.  \"На международните цени на петрола и дизела ние няма как да влияем, но ние и държавата може и е длъжна да влияе когато някой се опитва да злоупотребява с монополно положение\", каза още Марешки.  Бизнесменът-политик бе категоричен, че \"Воля\" няма да участва в правителството по време на този мандат.", "date": "2018.07.13", "title": "Марешки: Каракачанов постигна постоянни отвратителни скандали"}
{"url": "https://www.faktor.bg/bg/articles/tsvetelina-uland-ne-sam-vizhdala-detsata-si-v-norvegiya-veche-nyamam-nikakav-kontakt-s-tyah", "text": "Българката Цветелина Уланд все още не е виждала двете си деца, отнети от социалните служби в Норвегия. В поредица от репортажи в предаването „Тази сутрин” репортерът на bTV Мария Цънцарова следи случая на българката. Първоначално двете деца – момче и момиче – бяха настанени в приемни семейства, но добрата новина е, че момчето вече е върнато при баща си. Дъщерята на Уланд обаче все още е в приемно семейство. „Нямам никакъв контакт с децата си, нито по телефон, нито писма мога да им пиша. Нямам право на контакт”, каза Уланд в студиото на „Тази сутрин”. Тя разказа и за един много нелеп случай, в който отишла с автомобила си пред училището на дъщеря си с надеждата да я види без да слиза от него. „Някой от учителите сигурно е забелязал, че съм там и дойде полиция, две полицейски коли. Нито я видях, нито нищо”, каза Уланд. По думите ѝ Агенцията за закрила на детето не ѝ дават никаква информация за състоянието на децата. „Андреас е при баща си, но не ми казват как е той. Имахме среща с тях преди 10 дни и като попитахме как са децата, казаха, че са добре. Адвокатът ми тогава попита „Кой го казва това, вие ли?”, те отговориха „Не, бащата го казва”, поясни Уланд. Уланд даде възможност на екипа ни да се запознае със съдебното решение, в което е описано, че тя настройва децата срещу баща им. „Решението, така както е мотивирано, става въпрос за синдром на родителско отчуждение и държавата се е намесила като е извела децата от семейството, за да ги защити от родителското отчуждение”, поясни адвокат Пламен Борисов. „Това решение е силно атакуемо. Правосъдната практика показва доста добри начини за преодоляване на родителското отчуждение”, каза Борисов. Той е категоричен, че държавата ни трябва да се намеси и то бързо. „Държавата не трябва да се намесва в личните отношения, но когато трябва да защити правото на семеен живот е длъжна да се намеси и да създаде механизъм, по който да разреши тези проблеми. Не може да се забрани на едно дете да не вижда майка си цяла година”, поясни адвокатът. „Аз съм сигурна, че накрая всичко ще бъде наред. Предстои обжалване на съдебното решение”, каза Уланд.", "date": "2018.07.13", "title": "Цветелина Уланд: Не съм виждала децата ми в Норвегия, вече нямам никакъв контакт с тях"}
{"url": "https://www.faktor.bg/bg/articles/borisov-evropredsedatelstvoto-beshe-izpitanie-za-evropeyskata-ni-identichnost-no-se-spravihme-otlichno", "text": "Точно в девет часа премиерът Бойко Борисов влезе а парламентарната зала, за да осведоми депутатите за това какво е извършила България по време на европредседателството ни. Докладът на Министерски съвет бе представен в рамките на 10 минути.  \"Резултатите, които постигнехме показаха нашата отговорност, усърдна работа. Мотото \"Съдинението прави силата\" е силата на нашето председателство и стана мото на цяла Европа. Това бе изпитание на европейската ни идентичност. Показахме, че умеем да работим добре и пълноценно. Благодаря на всички министри и експерти в София, както и тези, които работиха в Брюксел\", така премиерът започна доклада си.  \"Първото ни председателство беше изпитание за европейската ни идентичност – показахме отговорност и професионализъм в работата ни за европейската кауза. Българското председателство приключи. Резултатите, които постигнахме показват нашата отговорност, професионализъм и способността ни да работим за европейската кауза\" ,каза още той.   По думите му това е първото председателство за нашата страна след приемането ни в ЕС и изпитание за европейската ни идентичност. \"Ще се спра само на някои ключови постижения\", обеща премиерът. \"Започнахме със 105 отворени законодателни досиета и то преждевременно, защото преди нас трябваше да е Великобритания. Равносметката - 46 постигнати споразумения\", каза премиерът и поясни, че 39 законодателни досиета са придвижени напред. Борисов изброи, че по време на председателството ни страната е постигнала 58 заключение на Съвета, 1 заключение на председателството и 17 доклада за напредъка. \"Поставихме на масата редица проблеми. Както и двойният стандарт за храните. Решихме какво да направим, за да може нито един европейски гражданин да не бъде третиран като втора ръка потребител, защото всички сме еднакво важни европейци\", каза лидерът на ГЕРБ.  \"На колегите от БСП, които силно се вълнуват от социалните дейности, мога да кажа следното - постигнахме равни възможности и достъп до пазара на труда на всички европейски граждани, както и много други просперитети\", обърна се премиерът към опозицията.", "date": "2018.07.13", "title": "Борисов: Европредседателството беше изпитание за европейската ни идентичност, но показахме отговорност и професионализъм"}
{"url": "https://www.faktor.bg/bg/articles/novini/balgariya/tsvetanov-ot-sasht-nato-ima-unikalnata-rolya-da-predpazva-demokratichniya-svyat-ot-terorizmat-i-nasilstveniyat-ekstremizam", "text": "Председателят на ПГ на ГЕРБ и заместник-председател на партията Цветан Цветанов взе участие в осмата Трансатлантическа конференция на мозъчните тръстове, която се проведе във Вашингтон. Организатори на форума са Международният републикански институт, институтът \"Хъдсън\" от Вашингтон и Центърът за европейски изследвания \"Вилфред Мартенс\".  Дневният ред на конференцията беше подчинен на срещата на НАТО в Брюксел и произтичащите от нея перспективи пред трансатлантическото сътрудничество. По време на панелната дискусия, в която участваха експерти от САЩ и Европа, бяха изведени основните елементи на съвременната среда за сигурност, като бе отчетено, че след приключването на Студената война заплахите към държавите-членки на НАТО не са изчезнали, а само са променени по характер.  В рамките на Трансатлантическата конференция на мозъчните тръстове бе отбелязано още, че откритите военни заплахи все още са налице, но те са допълнени от асиметрични заплахи. Тероризмът и насилственият екстремизъм са запазили своите нива на присъствие, а в някои случаи дори са се увеличили, но НАТО има уникалната роля  да предпазва демократичния свят от тези заплахи, утвърждавайки се като балансиращ фактор за сигурността на Европа и света.", "date": "2018.07.13", "title": "Цветанов от САЩ: НАТО има уникалната роля  да предпазва демократичния свят от тероризма и насилствения екстремизъм"}
{"url": "https://www.faktor.bg/bg/articles/nad-71-ochakvat-razsledvane-po-nay-visokite-politicheski-niva", "text": "Постиженията и дефицитите в противодействието на корупцията през 2018 година са обобщени в национално представително проучване на Асоциация „Прозрачност без граници“, което ще бъде представено днес. Изследването е реализирано с помощта на „Алфа рисърч“ и Фондация „Фридрих Еберт“ и има три основни направления: кои форми на корупция са най-тежки за гражданите, как гражданите съдействат за противодействие на корупцията и какви са очакванията към новата антикорупционна агенция.  Мнозинството от запитаните очакват по-активно и по-ефективно разследване на корупцията, заяви в предаването \"Преди всички\" изпълнителният директор на \"Прозрачност без граници\" Калин Славов. По думите му, драстично по-слабо изразени са очакванията за превенция и анализ на законодателството. \"Обществото категорично иска активна дейност от институциите\", подчерта той. Над 71% очакват разследване по най-високите политически нива, а около 64% са \"за\" разследване на корупцията на местно ниво. Като негативна тенденция в изследването Калин Славов посочи данните, че \"цели 41% от българските граждани не биха подали сигнал за корупция изобщо, защото за тях това стои извън ценностната им система\". Ясно изразеното негативно отношение към корупцията се изразява в пасивна съпротива, допълни Славов. 36,5% биха противодействали на явлението като не биха дали подкуп. Около 30 на сто пък смятат, че нищо не може да се направи. За тази една трета доверието е достигнало почти ирационално ниво, коментира Калин Славов. Почти 30% биха съдействали на антикорупционната агенция, ако тя ги убеди, че работи безпристрастно.  Базисното недоверие към институциите е ясно отразено в получените отговори и то е свързано със страх от последици за личността или за бизнеса.", "date": "2018.07.13", "title": "Над 71% очакват разследване  по най-високите политически нива"}
{"url": "https://www.faktor.bg/bg/articles/iskat-ot-radev-da-nalozhi-veto-na-zakona-za-lova", "text": "Представители на Лесотехническия университет, Професионалната ловна асоциация в България и фондация „Биоразнообразие“ поискаха от президента Румен Радев да наложи вето върху гласуваните вчера промени в Закона за лова. Текстовете разрешават веднага групов лов на диви свине с цел пресичане опасността от поява на африканска чума. Искащите вето подчертават, че груповият лов е забранен в страните с африканска чума, защото при гонитбата свинете увеличават периметъра си с десетки километри. Освен това, застрашават се малките на други животински видове. Получава се и припокриване на ловния, туристическия и събираческия сезон, което носи риск за нещастни инциденти.", "date": "2018.07.13", "title": "Искат от Радев да наложи вето на Закона за лова"}
{"url": "https://www.faktor.bg/bg/articles/ninova-nosi-ot-10-kladenetsa-voda-za-da-napada-evropredsedatelstvoto", "text": "Много добра форма и организация, но със слабо политическо съдържание и резултати, повтори оценката на БСП соцлидерът Корнелия Нинова, която изреди критиките на левицата към свършеното от правителството за изминалите 6 месеца от домакинстването ни на Председателството на ЕС. \"Председателството не можа да мобилизира енергията на българския народ, то бе превърнато в партийно мероприятие за личен рейтинг на един човек\", изригна Нинова на фона на засилващ се шум на неодобрение откъм банките на мнозинството. То избухваше още по-гласовито, когато соцлидерката припомняше на няколко пъти за държането настрана на държавния глава от БГ председателството, предаде Канал 3. \"В България изолирахте президентската институция\", заключи Нинова и припомни, че Румен Радев акцентира на Дунавската стратегия, тя присъства и в решението на парламента отпреди 7 месеца като приоритет, но управляващите въобще не засегнали темата. Соцлидерката не подмина и нечуваното, според нея, гражданско недоволство, изразило се в 72 протеста на различни групи българи в цялата страна. \"Държавата излъчваше несигурност за хората и масово недоволоство\", обобщи соцлидерът. И натърти, че БСП не завижда на управляващите, за да ги критикува. \"Сигурно и стотиците по улиците, излезли на протести, ви завиждат\", иронизира тя. Българското председателство пропуснало възможността да се отърси от политически страсти и не е отговорило какво е бъдещето на Европа и на България в нея, а това щяло да засили евроскептицизма, пророкува Нинова. Тя просрочи определеното време от 10 минути, въпреки неколкократните напомняния на председателя на НС Цвета Караянчева. На финала Караянчева изтъкна, че Борисов е говорил 15 минути, а Нинова с минута повече от него, все толеранс, отпуснат и на двамата от председателката.", "date": "2018.07.13", "title": "Нинова носи от 10 кладенеца вода, за да напада европредседателството"}
{"url": "https://www.faktor.bg/bg/articles/novini/svyat/uspeshno-priklyuchi-aktsiyata-po-spasyavane-na-17-godishniya-belgiyski-skaut", "text": "Успешно е приключила акцията по спасяване на 17-годишния белгийски скаут в Рила, съобщават от Планинската спасителна служба.  Акцията е приключила към 23.00 часа, като в нея са се включили 8 спасители. Пострадалият е в добро състояние, след като е получил хипертонична криза. Вчера планински спасители от Благоевград започнаха операция по спасяването на 17-годишен белгийски скаут в Рила.  Групата не е същата, която изостави 18- годишно момче, на 8 срещу 9 юли при Додов връх. Оказва се, че в момента на територията на страната ни има над 15 скаутски групи от Белгия. И сякаш хобито им е да изоставят другарчета в беда.  Група от 27 души на възраст 17-18 години са се движили по маршрута от Рилския манастир до Рилски езера. Групата се е състояла от 6 лидери и 21 скаути, съобщава \"Фокус\". При изкачването си на 900 м над Рилския манастир един от скаутите е получил хипертонична криза. Внезапно му е прилошало и се е наложило да остане и да чака помощ. С него са били и две момичета, които са добре. Момчето е открито от спасителите на около 2 километра от Рилския манастир. То вече е транспортирано до болницата в Благоевград, където ще остане за два дни, заради болки в корема, уточнява БНТ.", "date": "2018.07.13", "title": "Успешно приключи новата акция по спасяване на 17-годишен белгийски скаут"}
{"url": "https://www.faktor.bg/bg/articles/novini/balgariya/zaharieva-napravihme-edno-ot-nay-dobrite-evropredsedatelstva-za-poslednite-godini", "text": "Искам да поздравя министъра на финансите Владислав Горанов и всички екипи, които работиха толкова усърдно. Вчера получихме ясна пътна карта, в която се казва, че изпълняваме всички условия и критерии. До една година ще влезем едновременно в банковия съюз и ERM 2. До 2022 година трябва да сме готови за членство в еврозоната. Това е много важно за българската икономика. Това каза в сутрешния блок на БТВ вицепремиерът и министър на външните работи Екатерина Захариева. \"Никога не сме твърдели, че с влизането в еврозоната проблемите ни ще се решат с магическа пръчка, но е сигурно, че това ще доведе до повече чуждестранни инвестиции и ръст на икономиката. Няма конкретно обяснение защо още не сме член на Шенген. Еманюел Макрон заяви в София, че шенгенското пространство трябва първо да се реформира и тогава да се приемат нови членове. Искам да обясня, че не може по време на европредседателството приоритет да е членството в Шенген. Това са процедури. Който твърди обратното, не разбира как функционират европейските институции. Не мога да се съглася с опозицията, че не сме поставили основните теми и въпроси. Те просто няма какво да кажат. Снощи се върнах от срещата на НАТО и всички там казаха, че това е едно от най-успешните председателства за последните години и го направиха напъслно искрено. От БСП говорят тези неща, защото наистина няма какаво друго да кажат\", категорична беше тя. \"Доналд Тръмп никога не е казал, че ще изтегли САЩ от НАТО. Тръгнаха спекулации. Той говори за отделяне на 4% от БВП за отбрана, но ние му обяснихме, че това е невъзможно. 2% са напълно достатъчни. Не всичко е пари. Много по-важно е какво ще се правят и как ще се изразходват тези пари. Тук говорим за 2% от БВП за отбарана на държавата. Тези пари няма да отиват в НАТО. Това е много важно да се обясни и да се пдочертава. Всички отказахме тези 4%. В крайна сметка препотвърдихме решенията от 2014 година. Най-важната новина е, че Македония получи покана за членство в НАТО\", разкри Захариева.", "date": "2018.07.13", "title": "Захариева: Направихме едно от най-добрите европредседателства за последните години"}
{"url": "https://www.faktor.bg/bg/articles/novini/balgariya/boyni-korabi-i-podvodnitsa-prevzemat-balgarskite-vodi-na-cherno-more", "text": "Започва военноморско учение \"Бриз 2018\". Събитието ще се ръководи съгласно стандартите и процедурите на НАТО и е отворено за участие на Военноморските сили от страни-членки на Алианса. Учението се провежда в териториалното море, прилежащата зона и изключителната икономическа зона на България и в полигони. В него участват 11 държави с 25 бойни и спомагателни кораби и катери, една подводница, 4 самолета, 5 вертолета и 2340 военнослужещи от Военноморските сили на България, Белгия, Гърция, Германия, Италия, Полша, Румъния, САЩ, Турция, Франция, Холандия, Втората постоянната група кораби на НАТО и Втората постоянна група противоминни кораби на НАТО от силите за отговор на Алианса. Участват още над 120 души от 20 държавни организации, институции и ведомства от 4 министерства, местни органи на управление, неправителствени и частни организации. Щабът за контрол на учението ще бъде в Пункт за базиране Бургас на Флотилия бойни и спомагателни кораби!", "date": "2018.07.13", "title": "Бойни кораби и подводница превземат българските води на Черно море"}
{"url": "https://www.faktor.bg/bg/articles/novini/balgariya/slantse-i-dazhd-dnes-1", "text": "В петък преди обяд времето ще бъде слънчево. След обяд на много места ще се развива купеста и купесто-дъждовна облачност и главно в планинските и източните райони от страната ще има краткотрайни, временно интензивни валежи и гръмотевична дейност. Възможни са и градушки. Ще духа слаб до умерен вятър от запад-северозапад. Максималните температури ще са предимно между 29 и 34 градуса.   Преди обяд по Черноморието ще бъде предимно слънчево, но след пладне ще се развива купеста и купесто-дъджовна облачност и на много места, главно по северното крайбрежие, ще има краткотрайни валежи и гръмотевици. Ще духа до умерен вятър от север-северозапад.   Максималните температури ще са 28 - 30 градуса. Вълнението на морето ще е 1 -2 бала. Температурата на морската вода е 25 - 26 градуса.", "date": "2018.07.13", "title": "Слънце и дъжд днес"}
{"url": "https://www.faktor.bg/bg/articles/ovtsevadi-i-kozevadi-izlizat-na-natsionalen-protest-dnes", "text": "Овцевъди и козевъди на национален протест днес на главния път София – Варна. Според тях секторът се неглижира от години. Недоволството е планирано за 11 ч. По думите им държавната помощ не покрива загубите им. „Ситуацията е такава от вашата помощ, но тази година имаме влошаване. За две години ние генерираме загуби на една овца от минимум 28 лв. Обезщетението, което ни се предлага е 5 лева”, поясни Янка Попова, председател на НОКА.", "date": "2018.07.13", "title": "Овцевъди и козевъди излизат на национален протест"}
{"url": "https://www.faktor.bg/bg/articles/premierat-boyko-borisov-s-otchet-v-parlamenta", "text": "Премиерът Бойко Борисов ще отчете европредседателството в парламента. Депутатите ще започнат заседанието с изслушване на доклада на министър-председателя за участието на България в процеса за вземане на решения в Европейския съюз по време на българското председателство и за основните приоритети по време на австрийското председателство. Борисов ще има 10 минути да представи доклада си, гласуваха депутатите. В парламентарния контрол на въпроси ще отговарят Бойко Борисов и министрите Валентин Радев, Красимир Вълчев, Румен Порожанов, Теменужка Петкова, Емил Караниколов и Николай Нанков.", "date": "2018.07.13", "title": "Премиерът Бойко Борисов с отчет в парламента"}
{"url": "https://www.faktor.bg/bg/articles/tramp-da-se-razbirame-s-rusiya-e-dobro-neshto-vapreki-himicheskite-ataki", "text": "Президентът на САЩ Доналд Тръмп заяви, че ще поддържа добри отношения с Русия, въпреки обвиненията на Великобритания, че тя е отровила хора на британска земя. Това става ясно от  интервюто му за вестник „The Sun“. Запитан дали предполагаемата химическа атака в Солзбъри го е накарал да преосмисли предстоящата си среща с руския президент Владимир Путин, Тръмп заяви, „Да се разбираме с Русия е добро нещо“. Американският държавен глава е на посещение във Великобритания през тази седмица. На 16 юли той ще лети за Хелзинки, където ще проведе първата си двустранна среща на върха с Владимир Путин.", "date": "2018.07.13", "title": "Тръмп: Да се разбираме с Русия е добро нещо, въпреки химическите атаки"}
