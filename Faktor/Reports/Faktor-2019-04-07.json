{"url": "https://www.faktor.bg/bg/articles/novini/balgariya/tsvetan-tsvetanov-vrachi-chlenski-karti-na-gerb-na-139-novoprieti-chlenove-ot-s-zarnevo", "text": "Зам.-председателят на ГЕРБ връчи членски карти на партията на 139 новоприети членове на ГЕРБ от с. Зърнево (област Добрич), в което живеят близо 1200 души. Събитието, на което Цветан Цветанов връчи картите, се проведе в с. Зърнево и на него присъстваха народните представители вицеадмирал Пламен Манушев и Даниела Димитрова, Шерин Вели – заместник-областен управител на Шумен, Симеон Симеонов – общински ръководител на ГЕРБ-Тервел, Ешреф Ешреф – кмет на община Никола Козлево, Кина Драгнева – областен организационен секретар на ГЕРБ-Добрич, Красимир Николов – зам.-областен управител на Добрич и общински ръководител на ГЕРБ-Добрич, Живко Желязков – зам. областен управител на Добрич, членове на областното ръководство на ГЕРБ и общинските ръководители в област Добрич. „Много важно е да съхраним духа си и традициите. Важно е да помним това, което са завещали нашите деди –  че ние сме една прекрасна страна с многообразие от различни етноси и когато сме заедно сме много по-силни, отколкото всеки един поотделно. Затова винаги сме били за толерантността, за диалога. Това сме доказвали през всичките тези години със стъпките в изграждането на политическа партия ГЕРБ“, каза в присъствието на близо 200 души Цветанов. „ГЕРБ показа с политиките си, че не дели общините на наши и ваши. Пример за това е Община Тервел, която е с кмет от БСП и с председател на Общинския съвет от ГЕРБ. Ние в момента полагаме максимални усилия с подкрепата на правителството да се реализира инвестиция в размер на близо 2,3 млн. лв.“, заяви Цветан Цветанов. „Община Тервел полага усилия, за да се справи с всяко предизвикателство. Но е важно и да имаш партньор, на когото можеш да разчиташ. Затова искам да отчета съществената заслуга на премиера Борисов. Като министър-председател на България вече трети мандат той не дели общините на наши и ваши, а се старае с възможностите на държавата да подпомага всяко едно населено място в страната“, посочи Цветанов. „Инфраструктурата в различните населени места в страна се модернизира и благодарение на европейската солидарност. Когато държавата е стабилна, ние даваме възможност на повече европейски средства да достигат до България, а те на свой ред осигуряват и европейски облик“, обясни зам.-председателят на ГЕРБ. Той пое ангажимент в първата посетителска група в ЕП, която ще бъде организирана след европейските избори, да има представители от село Зърнево, от община Тервел и от община Никола Козлево. Общинският ръководител на ГЕРБ в Тервел Симеон Симеонов, който е и председател на Общинския съвет, заяви, че в община Тервел са се случили много добри неща, откакто държавата се управлява от ГЕРБ. „От днес с тези нови членове ГЕРБ в община Тервел става по-многобройна, по-силна. За пореден път ГЕРБ доказва, че е национално отговорна партия, която не дели етноси и религии. На това се дължи силата на партията“, посочи той. Симеонов съобщи, че освен чрез европейски средства, през последните 20 месеца правителството подпомогна Община Тервел с общо 2 000 000 лв., част от които бяха вложени в обновяването на общинския музей, градския площад и в изграждане на обреден дом в общинския център, а за друга част от средствата се провеждат обществени поръчки и предстои изпълнение на проектите.", "date": "2019.04.07", "title": "Цветан Цветанов връчи членски карти на ГЕРБ на 139 новоприети членове от с. Зърнево"}
{"url": "https://www.faktor.bg/bg/articles/tsik-na-ukrayna-ofitsialno-zelenski-vze-30-24-poroshenko-15-95-na-parviya-krag-na-prezidentskite-izbori", "text": "Днес Централната избирателна комисия на Украйна обобщи официалните резултати от първия кръг на гласуването на президентските избори, който се проведе на 31 март. На заседание на ЦИК бе съобщено, че в резултат на обработката на електронни и хартиени протоколи от гласуването кандидатът на партията „Слуга народа“ Владимир Зеленски получи подкрепата на 30,24% от избирателите, а сегашният държавен глава Петро Порошенко, 15,95%, при избирателна активност от 62,8%, предава TACC \"Процентът на гласовете, подадени за всеки кандидат по отношение на броя на избирателите <...> Зеленски Владимир Александрович - 30.24% <...> Порошенко Петър Алексеевич - 15.95%\", - каза ръководителят на ЦИК на Украйна Татяна Слипачук , Тя съобщи, че в гласуването на 31 март са участвали почти 18,9 милиона граждани на Украйна, от които над 5,7 милиона души са гласували за Зеленски, Порошенко е подкрепен от около 3,1 милиона избиратели. Едва сега двамата кандидати за президент официално имат право да започнат кампания преди втория кръг на гласуването, който е насрочен за 21 април.  В същото време и двамата политици започнаха кампаниите си още преди обявяването на официалните резултати. Така в неделя сутрин Петро Порошенко в телеграмата напомни такъв момент от предизборната си програма като присъединяване на Украйна към ЕС и НАТО.", "date": "2019.04.07", "title": "ЦИК на Украйна официално: Зеленски взе 30,24 % , Порошенко 15,95 %, на първия кръг на президентските избори"}
{"url": "https://www.faktor.bg/bg/articles/dzhambazki-razsledvaneto-na-skandalite-s-evtinite-apartamenti-da-se-dovede-dokray", "text": "Евродепутатът Ангел Джамбазки настоя да се доведе докрай разследването на скандалите във властта с евтините апартаменти. “Веднъж завинаги всички, които се занимаваме с политика, трябва да се научим. Явно ще трябва да е по трудния начин, че всички социално-битови въпроси трябва да се решават след края на мандата, след края на назначението, след края на каквато и да било политическа активност“, това каза пред БНР евродепутатът Ангел Джамбазки, който днес се включи в празника \"Най-дългото хоро\" при Арката до пл. “Велбъжд“ в Кюстендил.", "date": "2019.04.07", "title": "Джамбазки: Разследването на скандалите с евтините апартаменти да се доведе докрай"}
{"url": "https://www.faktor.bg/bg/articles/novini/balgariya/desislava-atanasova-bsp-i-radev-sa-v-sinhron", "text": "”До този момент нашата партийна група не е водила разговори за номинации за председател на правната комисия в Народното събрание. В момента аз съм зам.-председател и до избора на нов председател ще е нужно да се работи по законите”. Това каза депутатът от ГЕРБ Десислава Атанасова в ефира на предаването ”Беновска пита” по Канал 3. ”Принципно от една страна е добре, че има свикан КСНС след една година. Предният беше през април 2018. Темата за корупцията в нашето общество трябва да стои ежедневно, но струва ми се, че има други важни неща, като например с миграцията. Има миграционна вълна, която се придвижва от Гърция към Северна Македония”, коментира Атанасова и добави, че е правомощие и право на президента е да избира темите на КСНС.  ”Смятам, че на утрешния КСНС трябва да се говори и за актуалните заплахи”. Темата за финансирането на медиите не стои на дневен ред от този скандал, трябва общо законодателно решение. Във всички скандали най-полезното беше, че може да се разбере, че има свобода на медиите, заяви Десислава Атанасова. Темата за корупцията колкото и кампанийно да излиза в повърхността е с доста дълъг живот като погледнем назад, припомни тя.  Утрешния КСНС кореспондира ясно с политиката на БСП. БСП и Радев са в синхрон и смятам, че това ще е поводът БСП да се върне в пленарната зала на Народното събрание, като визира подписката на левицата за отстраняването на председателя на КПКОНПИ Пламен Георгиев. Според нея след КСНС БСП ще намерят причина да се върнат в пленарната зала на Народното събрание.", "date": "2019.04.07", "title": "Десислава Атанасова:  БСП и Радев са в синхрон"}
{"url": "https://www.faktor.bg/bg/articles/novini/balgariya/porozhanov-tova-koeto-se-sluchva-v-darzhavata-izleze-ot-normalnoto-eksponirane-na-temata", "text": "Това, което се случва в държавата излезе от нормалното експониране на темата. България в последните години застана много добре на фона на Балканските страни. В момента Румънците искат да им помагаме за председателството. Истината е, че винаги могат да се намерят поводи. Поводите в днешната медийна страна могат да се преекспонират. Смятам, че ГЕРБ и правителството работи много добре. Това каза министърът на земеделието и храните Румен Порожанов в ефира на предаването ”Беновска пита” по Канал 3. Всички институции трябва да работят, включително и КСНС. Хубаво е този съвет да се свиква и да се обсъждат темите. В момента реакции по темите се появяват само от страна ГЕРБ, другите се предприели тактика на мълчание, смята той. В рамките на две седмици тютюнопроизводителите ще могат да кандидатстват за помощи, съобщи  той. Рано е да се правят прогнози за реколтата от пшеница и ечемик.  62% от пшеницата и ечемика са в добро състояние, но е рано да се правят прогнози, ако сушата продължи, нещата могат да се влошат. Проблемът е, че няма вода зимата нямаше валежи, разкри земеделският министър. Ще се направи молебен за дъжд, тези неща не са за подценяване, заяви той. На 16 този месец в ЕП трябва да се гласуват директивата за двойния стандарт на храните. Ясно е записано, че това не е лоялна практика, каза още Румен Порожанов.", "date": "2019.04.07", "title": "Порожанов: Това, което се случва в държавата излезе от нормалното експониране на темата"}
{"url": "https://www.faktor.bg/bg/articles/novini/balgariya/zhenata-na-lozan-panov-sotir-tsatsarov-e-dokazan-finansov-simulant", "text": "Да, апартаментът от \"Артекс\" е закупен от нас за 465 евро на квадрадатен метър. Много е важно да отбележим, че годината на сключване на сделката е 2013 -та, 10 април.  Това заяви съпругата на  председателя на Върховния касационен съд Лозан Панов в \"120 минути\" на Би Ти Ви\". Елисавета Панова разказа интересни неща в първото си тв интервю...   Ако зрителите си направят труда и погледнат в търсачката на Гугъл, за периода, в който сме сключили сделката, има достатъчно анализи за състоянието на пазара през този период. В края на 2012 г., началото на 2013 г. е пикът на имотната криза. КТБ все още не е фалирала, банковият сектор се ползва с много добър имидж. Това е първият компонент, който играе роля върху цената. Вторият е , че аз закупих право на строеж, за разлика от всички, с които съм в една групичка. Сградата е все още една картинка. Това означава, че аз поемам риск. Този риск се поема от купувача. Трето, никой не е готов да даде 50 процента предварително. Аз поемам риск. Това са факторите, които ме доведоха до тази цена, обясни тя. По нейните думите  цената на сделката е реална, тя и дружеството, което ръководи и е реален купувач на имота, не са спестили нито данъци, нито ДДС, тъй като това е невъзможно, според закона, и отново нелогично, според същия закон. Панова заяви и че към договора за покупка няма никакви допълнително подписани анекси, които да допълват по някакъв начин цената на имота.  Хубав въпрос ми задавате за собствениците на фирмата г-н Мирянов и г-жа Мирянова. Периодът, в който водихме преговори беше изключително труден за мен в личен план. Емпатията, която Весела Мирянова прояви в тези моменти беше основното , което ме накара да помоля бъдещия ми съпруг да ги поканим да станат наши кумове.  Бъдещият ми мъж Лозан Панов наистина не познаваше кумовете. Уговорката беше, че ще се срещнем с тях и той ще прецени дали е ОК или не.  Не се срамувам от познанството си със семейство Мирянови, построили за едни от най-качествените жилищни сгради в София през последните 25 години.Срамувам се от начина, по който се управлява държавата ни, г-н Иванов. Дълбоко се срамувам от тресавището, в което се превърна. Същото това тресавище вече поглъща и почтените хора, драматично обясни тя.  Имотът във Варна е индивидуална собственост на Лозан Панов. Ситуацията е наистина особена. Контролните органи са напълно делегетимирани от собствените си представители...  От медиите разбрах, че г-н Цацаров, главен прокурор на република България, е наредил да се извърши проверка на дружеството, което управлявам. Г-н Цацаров е доказан в съдебна зала симулант. Семейство Цацарови сключва сделка за покупка на овощна градина и изповядва сделката на цена 1000 лева. След време възниква проблем с продавача, сделката влиза в съдебна зала. Семейство Цацарови показва документ, който разкрива симулативната сделка. Там стои цена от 60 000 евро. Това означава, че 120 пъти си измамил фиска, продължи тя.   Семейството на председателя на Върховния съд ще заведе дело срещу България в Страстбург, стана ясно от думите й. \"Именно заради тази особена ситуация, в която имаме контролни органи, които са делегетимирани\", обясни Панова, като уточни, че наказват съпруга й, защото не е подал една декларация два пъти.  Поводът за жалбата ще е потвърдената от Административния съд в София глоба, наложена над шефа на ВКС за това, че е нарушил действащия към 2017 г. Закон за публичност на имуществото на лица, заемащи висши държавни и други длъжности. Твърди се, че Лозан Панов не е подал декларация пред Сметната палата. Елисавета Панова се съгласи с думите на водещия, че решението председателят на ВКС да съди  държава и институциите, които представлява в Страсбург е абсурдно, но според нея \"то напълно отговоря на ситуацията \"завладяна държава\". По думите на Панова всички ние, българите, трябва да си дадем сметка за това.", "date": "2019.04.07", "title": "Жената на Лозан Панов: Сотир Цацаров е доказан симулант, 120 пъти е измамил фиска"}
{"url": "https://www.faktor.bg/bg/articles/novini/balgariya/tsvetan-tsvetanov-v-s-zarnevo-sloganat-na-gerb-za-evropeyskite-izbori-e-izpalnen-s-rezultati-i-sadarzhanie", "text": "По традиция предизборните слогани на ГЕРБ са изпълнени със съдържание и техният избор не е случаен. Никога не сме гледали на какви слогани са залагали други политически сили през годините, интересували сме се само от това да гарантираме приемственост между основните предизборни послания на партията. В нашият слоган „Европа ни чува“ има заложени много резултати – за европейската перспектива на Западните Балкани, за охраната на границата на ЕС, за диалога между ЕС и Турция и за всички досиета, които успяхме да затворим по време на европредседателството. Всичко това ни дава основание да смятаме, че наистина Европа ни чува. Това заяви пред журналисти в тервелското село Зърнево (област Добрич) зам.-председателят на ГЕРБ Цветан Цветанов. Във връзка с предстоящите европейски и местни избори Цветанов отново съобщи, че след евровота ще бъде направен щателен анализ на изборните резултати, като в подбора на кандидати за кметове и общински съветници ще се взима под внимание тяхната активност и обществено одобрение по време на европейските избори. Зам.-председателят на ГЕРБ също така анонсира, че кандидатът за кмет на Добрич ще бъде партиен член, но все още е рано да се говори за име, тъй като номинационните събрания не са стартирали.  По темата с днешното интервю на кмета на София и зам.-председател на ГЕРБ Йорданка Фандъкова – Цветан Цветанов обясни, че думите й са извадени от контекста може би с цел да се търси някаква интрига. „С Йорданка Фандъкова сме в отлични отношения и между нас съществува голямо доверие“, категоричен бе Цветанов. По думите му неговата оставка е била доказателство за високия политически и морален стандарт, който съществува в ГЕРБ. „Ние сме много по-различни от всички останали. Затова нека преди да ни оценяват – политическите ни опоненти да видят себе си. Дори в момента има няколко народни представители от БСП с повдигнати обвинения, които освен, че не напускат постовете си – вършат активна партийна работа. При ГЕРБ има стандарт и това е силата ни“, подчерта зам.-председателят на ГЕРБ. Цветан Цветанов коментира, че многото желаещи да се присъединят към ГЕРБ граждани, включително и в с. Зърнево, са доказателство, че партията върши своята работа добре и печели общественото доверие.", "date": "2019.04.07", "title": "Цветан Цветанов в с. Зърнево: Слоганът на ГЕРБ за европейските избори е изпълнен с резултати и съдържание"}
{"url": "https://www.faktor.bg/bg/articles/novini/balgariya/krasimir-yankov-prezidentat-svikva-ksns-po-iskane-na-korneliya-ninova", "text": "”Дали Сергей Станишев ще влезе в евролистата на БСП, това ще реши Националният съвет на БСП”. Това каза Красимир Янков от БСП в ефира на предаването ”Беновска пита” по Канал 3. ”Случаят с 30-те млн., предлагани на Михаил Михов от Корнелия Нинова за председателския пост, сме го чували и друг път.  Чули сме го от ГЕРБ. Такъв им е стандартът. За първи път чуваме такава бомбастична сума. Най-добре да питата Бриго Аспарухов, защото той първи изнесе тези данни”, каза Янков.  ”Такива димки могат да бъдат хвърляни всеки ден от колегите от ГЕРБ”, добави той. Има органи нека се произнесат, каза социалистът по повод скандалът с апартаментите, категоричен бе социалистът. Президентът Радев свиква КСНС по искане на Корнелия Нинова. Преди една седмица на пресконференция тя го призова да свиква КСНС. Това са фактите, Нинова го издигна, ние го подкрепихме. Мисля, че КСНС трябва да се занимае с работата на институциите, които са ангажирани с корупцията, а не да констатират факти и информация известна в медиите. Трябва да отговоря за пресичане и превенция на корупцията, каза Красимир Янков.  Изгубихме се в тези апартаменти, а е време, в което трябва да говорим за бъдеще, смята той. Убеден съм, че след обявяването на листата на 14 април, партията ще е сплотена, заключи Янков.", "date": "2019.04.07", "title": "Красимир Янков: Президентът свиква КСНС по искане на Корнелия Нинова"}
{"url": "https://www.faktor.bg/bg/articles/i-prezidentat-rumen-radev-se-e-uredil-s-evtin-apartament", "text": "\"И президентът Румен Радев се е уредил с евтин апартамент. Преди да стане държавен глава и по време на предишния си брак с банкерката Гинка Кесякова - през 2010 г., той е купил жилище в столичния квартал „Гео Милев“, където сега живеят бившата му съпруга и двете им деца. Президентът е декларирал, че цената на апартамента от 143 кв. м. в новопостроена сграда е 168 827 лв., което е малко над 600 евро на квадрат\", пише ПИК. По това време в района имотите са се търгували на цена от минимум 1000 евро на квадратен метър с акт 16, твърдят от там. „През 2010 г. настъпи криза на имотния пазар и цените паднаха. Но все пак за ново строителство с акт 16 нямаше как сделките да са под 1000 евро“, кометирали брокери пред агенцията. Това означава, че купувайки вероятно на база данъчна оценка, Радев е спестил поне 400 евро на квадрат при изповядване на сделката, твърдят от там. Сега цената на квадрат в този район за жилище в нова кооперация е около 1500 евро. Към момента имотът не присъства в декларацията на Румен Радев, тъй като още при развода той го е отстъпил на бившата съпруга и децата си. Преди години обаче той е декларирал факта, че притежава половината от него.", "date": "2019.04.07", "title": "И Румен Радев купил евтино апартамент в София"}
{"url": "https://www.faktor.bg/bg/articles/episkop-sioniy-poluchi-zhezala-na-bachkovskiya-manastir", "text": "Епископ Сионий получи жезъла на Бачковския манастир на света литургия днес. Въдворяването му като игумен на манастира направи старозагорския митрополит Киприан. Досега епископ Сионий бе игумен на Троянския манастир. Игумен на Бачковския пък бе архимандрит Самуил. Рокадата в манастира стана ясна след кратко съобщение на Светия синод, в което не се дадоха почти никакви подробности за решението.   Епископ Сионий завършва през 1994 година богословския факултет към Софийския университет. Новият игумен на Бачковския манастир заяви, че с радост идва на служи на този верен народ. \"Радвам се, че идвам да служа при този верен народ и братството на Светата бачковска обител. С упование, че Божията майка, чиято чудотворна икона живее в този храм, ще ни подкрепя, ще вървим към благодат и успех\", заяви епископът.", "date": "2019.04.07", "title": "Епископ Сионий получи жезъла на Бачковския манастир"}
{"url": "https://www.faktor.bg/bg/articles/vav-varna-7-dushi-byaha-raneni-pri-katastrofa-na-avtobus-ot-gradskiya-transport", "text": "7 души са пострадали при катастрофа на автобус от градския транспорт на кръстовището на бул. \"Сливница“ и ул. \"Вярност“ в района на Дом \"Младост\", съобщиха от ОДМВР - Варна. Сигналът за инцидента е подаден около 13.40 часа.При маневра рейсът, обслужващ линия 7 на градския транспорт, блъска други два автомобила и се отклонява в стената на къща в близост до пътя.  На мястото се извършва оглед. По първоначални данни до 14.30 часа в болница са откарани водачът на автобуса, контрольорът и още петима граждани, сред които две деца на 7 и 14 г. Всички пострадали са били контактни, но към момента все още няма точна информация за състоянието им. Тепърва ще се изясняват причините за отклоняването на автобуса от пътното платно и за възникването на катастрофата.", "date": "2019.04.07", "title": "Във Варна 7 души са ранени в катастрофа с автобус от градския транспорт"}
{"url": "https://www.faktor.bg/bg/articles/petak-13/radev-ne-mozhe-da-bade-refer-za-koruptsiyata-chast-ot-problema-e", "text": "Заради корупцията във властта държавният глава Румен Радев свиква във вторник 9 април Консултативен съвет по национална сигурност. Темата безспорно е важна, но няма как в гражданите да не остане горчивото усещане, че поредната активност на президента цели единствено да налее мръсна вода и хибридна пропаганда в предизборната мелница на БСП – партията, която заедно с ген. Решетников го постави на важния пост в държавата. Няма обяснение, защо Радев чак сега се сети за корупцията, след като тя е неизменна част, черна сянка от българския преход към демокрация.  Оказва се, че повелителят на „Дондуков”2, който непрекъснато говори за законност, сам е газил закона. От миналата година държавният глава не е  свиквал заседание на Консултативния съвет по национална сигурност (КСНС ). От сайта на президентството става ясно, че последното заседание на КСНС е било на 18 април 2018 година. Според чл. 5, ал.2 от Закона за КСНС редовните заседания се провеждат най-малко веднъж на три месеца. Тоест, Румен Радев, в нарушение на закона не е свиквал важния за националната сигурност орган цели 12 месеца, а през това време е трябвало да има поне три редовни заседания. С действията си обаче президентът  самоволно отменя разпоредбите на закона и обезсмисля прилагането му. Политици са категорични, че през тази пропиляна почти една година е имало поне няколко изключително важни теми, по които Консултативният съвет е трябвало да заседава: стартиралата процедура по приемането на Македония в НАТО  и ЕС, сигурността на Западните Балкани, присъствието на НАТО в Черно море като фактор за сигурност в района, руската заплаха за страните от НАТО и ЕС, особено след като стана ясно, че агенти на ГРУ са посещавали  нерегламентирано България и има опити за отравяне на български граждани, бежанският проблем и естествено неизменният проблем с корупцията. Но по тези важни за националната сигурност теми  които по закон участват в КСНС – председател на НС, премиер, министри на МВР, отбраната и финансите, шефовете на парламентарните групи, ръководствата на специалните служби. От страна на президентството отказват да дадат адекватно обяснение поради какви съображения се нарушава законът една година и се проспиват важни за страната теми. Но може би тази тактика на държавния глава е част от плана „Решетников”, който е в действие още от излъчването му като кандидат за президент от БСП. Пред Радев и обкръжението му стои и друг съществен проблем – как те ще бъдат рефери в борбата срещу корупцията и злоупотребата с власт, след като се оказаха част от проблема? Само за две години на „Дондуков” 2 скандалите с тежък дъх на корупция стават все повече и повече, а Радев отказва проветряване и осветяване. Съмнения за гранд корупция тегнат над прибързания избор от служебното правителство, назначено от Румен Радев за избор на шведските самолети „Грипен” за превъоръжаване на армията ни. Съвсем по-реални корупционни измерения вече има друга реализирана сделка от служебния кабинет на проф. Герджиков. Сега тя се проверява от ОЛАФ! Става дума за покупката на 290 джипа за МВР, на стойност над 11 млн. лв. Има тежки съмнния, че конкурсът е бил нагласен за определен победител. Официален доклад на Сметната палата  констатира през 2017 година, че в пълно нарушение на Изборния закон инициативният  комитет на Румен Радев, за избирането му за президент е след края на кампанията. За тази огромна сума няма отчетност, не се знае за какво е използвана. Още през 1993 г. пък, докато е на служба в армията Румен Радев в нарушение на Закона за отбраната е регистрирал търговска фирма. Оказва се, че в нея той е съдружник с човек на  Андрей Луканов, който после става шеф на „Булгаргаз”. Докато е шеф на ВВС, настоящият моралист Радев е назначил любовницата си, понастоящем негова съпруга, на трудов договор и на хонорар, за да лапа от две места. Президентът не е опровергал и медийни публикации, че от ВВС са плащали държавното жилище Десислава Радева. Като тежка злоупотреба с власт може да се приеме и замитането на проверката от ДАНС за Иво Христов, шеф на кабинета на Румен Радев. Без да е имал достъп до тайните в държавата, той е чел секретни материали, във връзка с избора на стратегически изтребител за армията? От друга страна, президентът демонстрира добро зрение, виждайки сламката в окото на управляващите, но вечно остава  В парламентарната група на партията, която го издигна за президент, вече има трима депутати със свален имунитет заради корпуционни практики –  Елена Йончева, Манол Генов и Георги Михайлов. Държавният глава мълчи и за съмнителната сделка около приватизацията на „Техноимпекс” от Корнелия Нинова, но и за клюката в БСП, че първия партиен пост се търгува срещу 30 милиона. Подозрително некомуникативен по темата корупция Румен Радев става и когато се заговори за енергийните проекти у нас на руските му господари. Президентът е „за” АЕЦ „Белене”, съжалява за провала на „Южен поток”, приветства „Турски поток” и особено е доволен, когато МО харчи милиони за безцелни ремонти на стари съветски самолети. Никой няма представа, какви надежди възлага Радев на предстоящия Консултативен съвет по национална сигурност, но безспорно ясно е в политическите централи, че в ролята на „борец” срещу корупцията, образът му е пародиен, а срещата във вторник е предизвестен фарс.", "date": "2019.04.07", "title": "Радев не може да бъде рефер за корупцията,  част от проблема е!"}
{"url": "https://www.faktor.bg/bg/articles/obshtestvo/ulitsata/vili-lilkov-dareva-kakav-chovek-tryabva-da-si-za-da-onevinish-moskva-za-atentata-v-sveta-nedelya", "text": "Току-що другарката Велислава Дърева, представяйки книгата си за атентата през април 1925 г. в църквата \"Света Неделя\", ни съобщи от екрана на БНТ 1, че: - Коминтернът и БКП нямат нищо общо с атентата, а виновен е Тодор Павлов, който е излъгал атентаторите, че от СССР имат одобрение; - Чужди разузнавания, несъветски, са били във връзка с атентаторите и са ги поощрявали; - Цар Борис III е знаел за подготвяния атентат и затова \"се е скътал\" в двореца; - Полицията в деня на атентата едва ли не е съдействала на атентаторите, като не е засилила мерките за сигурност около катедралата; - Жертвите след атентата измежду комунистите са над 30 хиляди души. Питам се, какъв човек трябва да бъдеш за да напишеш книга, основана на тези твърдения, при положение, че всички полицейски документи показват, че   и парите за целта са баснословни за онова време. Още нещо: изследванията на Музея на революционното движение в България, („Звезди във вековете“ - поименен албум с фотографии и биографични данни, изд. на БКП, 1972 г.), направени по време на управлението на БКП показват, че: - В събитията през 1923 г.: около 9 юни, по време на септемврийския метеж и репресиите след него, са убити общо 876 души комунисти, земеделци и други метежници, като „другата страна“: полиция, военни части, доброволни отряди за защита на населението и цивилни, дава също толкова жертви!  - За времето от 9 юни 1923 г. до 9 септември 1944 г. загиналите в терористични действия срещу държавната власт в България са общо 4816 души, от които 3842 са комунисти, тесни социалисти и ремсисти (239 от тях умират извън България). Правоверните комунисти неуморно и цинично продължават да фалшифицират историята! И нека някой да ми каже, че не трябва да се говори и да се пише за комунистическите престъпления и че трябва да забравим миналото!", "date": "2019.04.07", "title": "Вили Лилков: Дърева, какъв човек трябва да си, за да оневиниш Москва за атентата в „Света Неделя”?"}
{"url": "https://www.faktor.bg/bg/articles/islamabad-indiya-planira-da-napadne-pakistan-tozi-mesets", "text": "Външният министър на Пакистан Шах Махмуд Куреши заяви, че Индия ще нападне страната още веднъж този месец, информират медии. Пред журналисти в град Мултан министърът поясни, че според \"надеждна разузнавателна информация\" Индия планира още една атака срещу Пакистан. По думите му тя може да се проведе между 16 и 20 април. Куреши допълни, че страната е информирала Съвета за сигурност на ООН за притесненията си, но той не разкри подробности за източника на информация. Министърът на външните работи каза още, че премиерът Имран Хан му е разрешил да сподели информацията. Двете страни влязоха във въоръжен сблъсък през февруари след самоубийствен атентат в северния индийски щат Джаму и Кашмир, при който загинаха 40 индийски войници. Последва престрелка на границата и въздушен бой между изтребители на двете държави.", "date": "2019.04.07", "title": "Исламабад: Индия планира да нападне Пакистан този месец"}
{"url": "https://www.faktor.bg/bg/articles/fandakova-ne-sam-reshila-dali-da-se-kandidatiram-za-sledvasht-mandat", "text": "Съзнавам, че ремонтите в центъра на София предизвикаха много големи неудобства, неудобствата за хората, които живеят там, работят там, заяви кметът на София Йорданка Фандъкова в ефира на \"Събуди се\" на  „Нова телевизия“. „Това може ли да ви спъне към трети мандат?“, попита  Мон Дьо.  Не съм решила дали да се кандидатирам за следващ мандат. Трябва първо да видя резултатите от моята работа, заяви Фандъкова.  Политиката не е лесно нещо, не е чиста работа. Много е трудно за удържане. Не съм от политиците, които слизат от колата в кабинета, а от кабинета в колата. Моите обувки често са прашни, даже по-често, продължи тя. Приемам позицията си като огромна отговорност, допълни кметът на столицата. Ще направя всичко възможно, когато ремонтните дейности приключат, \"Граф Игнатиев\" да бъде една достойна улица за центъра на София. По отношение на  ограничителите искам да заявя, че когато става въпрос за безопасността на хората, не трябва да се правят компромиси', коментира Фандъкова. Безспорно \"апартаментгейт\" се отрази тежко върху ГЕРБ. Нарушихме доверието на хората в политиците, в институциите. Сега трябва да положим усилия, за да спрем кризата на доверие, да си върнем доверието у хората, а това става с работа и с поемането на отговорност, каза още тя.  ,,Трябва да говорим с хората, да казваме истината, да отговаряме на въпроси. Не зная кой стои зад скандала с апартаментите, но едва ли някой отвътре би имал такъв интерес. Според мен г-н Цветанов постъпи правилно с подаването са своята оставка и оттеглянето си от политическите позиции. Реакцията му беше правилна, но може би малко закъсняла'', сподели още Фандъкова и добави, че в едва ли има война на лобита в ГЕРБ, тъй като всичко опира до екипната работа. ,,Лично аз живея в апартамент, построен като обезщетение като наследствен терен в квартал \"Манастирски ливади\", отговори кметът на въпрос за жилището си", "date": "2019.04.07", "title": "Йорданка Фандъкова: Не съм решила дали да се кандидатирам за следващ мандат"}
{"url": "https://www.faktor.bg/bg/articles/rumen-radev-meditsinskite-rabotnitsi-shte-doprinesat-za-razreshavaneto-na-problemite-v-zdraveopazvaneto", "text": "На този ден цялото ни общество се обръща към вас с признателност и благодарност за професионализма, всеотдайността, благородството, състраданието и хуманността, с които е изпълнен вашият ежедневен труд. Вашето професионално и житейско призвание е да дарявате здраве на хората и да спасявате човешки живот. Никой не се съмнява, че само хора с огромни сърца могат да се посветят на толкова отговорна професия, изискваща неизчерпаема енергия, силна воля и себеотрицание“. Това заявява президентът Румен Радев в приветствие към лекарите и медицинските специалисти в страната по повод 7-ми април - Световния ден на здравето, съобщиха от Прессекретариата на държавния глава.  В поздравлението си президентът посочва, че знанията и уменията на медиците допринасят за възхода и развитието на страната ни във всички области на обществения и икономически живот, защото здравето на хората е най-голямата ценност за всяко общество. Държавният глава подчертава, че в този ден не може да не бъде направена равносметка за състоянието на системата на здравеопазване в България, която е натоварена с немалко проблеми и именно медицинските работници са призвани да върнат доверието на хората, а човекът да бъде поставен в центъра на системата и тя да работи в негова полза.  „Необходимо ни е подобряване на достъпа до здравни грижи и повишаване на качеството и ефективността на лечението. Проблемите в детското и майчиното здравеопазване трябва да намерят адекватно решение. Високите нива на сърдечно-съдови и онкологични заболявания, както и високият брой хоспитализации на глава от населението, високата смъртност и ниската продължителност на живота у нас изискват неотложни мерки и програми за преодоляване на негативните тенденции“, се казва още в обръщението на президента.  Държавният глава откроява ниското заплащане, условията на труд и неравенствата в разпределението на финансовия ресурс в системата на здравеопазването, както и квалификацията и професионалното развитие, сред основните причини за дефицита на кадри в почти всички специалности и изразява увереност, че със своя опит и знания медицинските работници активно ще допринесат за разрешаването на тези проблеми. На всички лекари и медицински специалисти президентът Радев пожелава здраве, лични и професионални успехи, стремеж за усъвършенстване и воля за преодоляване на предизвикателствата.", "date": "2019.04.07", "title": "Румен Радев: Медицинските работници ще допринесат за разрешаването на проблемите в Здравеопазването"}
{"url": "https://www.faktor.bg/bg/articles/sloganat-na-gerb-e-evropa-ni-chuva", "text": "„Европа ни чува“ – това е нашето послание, с него ще излезем пред българските избиратели на 26 май, заяви председателят на Столичния общински съвет Елен Герджиков . „Европа чува хората, които имат какво да кажат, които имат ясна представа накъде да вървят като национална икономика и като обединена Европа“, заяви Герджиков. Той изтъкна, че с този слоган от ГЕРБ искат да кажат, че само подкрепяйки силната листа на партията може да се гарантира, че България ще бъде важна част от европейския дневен ред.  Тук е моментът да ви поканим следващата неделя, когато ще представим платформата си за предстоящата европейска кампания, заяви зам.председателят на ГЕРБ Цветан Цветанов...Модератор и човек, който ще представя тази платформа ще бъде самият еврокомисар и кандидат като водач на листата на ГЕРБ за предстоящите избори Мария Габриел, заяви той.", "date": "2019.04.07", "title": "Слоганът на ГЕРБ: Европа ни чува"}
{"url": "https://www.faktor.bg/bg/articles/bsp-shte-sadim-abv-za-markata-koalitsiya-za-balgariya", "text": "БСП внесе в ЦИК доказтелства за собствеността на марката „Коалиция за България”, съобщиха от пресцентъра на партията. Името на коалицията е познато, утвърдено и в цялото общество се свързва 20 г, единствено и само с БСП, а търговската марка „КОАЛИЦИЯ ЗА БЪЛГАРИЯ\" е собственост и принадлежи на \"БЪЛГАРСКА СОЦИАЛИСТИЧЕСКА ПАРТИЯ\". Съгласно закона, това включва правото на притежателя й да я използва, да се разпорежда с нея и да забрани на трети лица без негово съгласие да използват. Желанието на АБВ да регистрират коалиция със същото наименование има за цел единствено да въведе в заблуждение и да доведе до объркване на избирателите, които ще гласуват в престоящите избори за Европейски парламент. Това е нарушение на основните принципи за справедлив изборен процес, съгласно Изборния кодекс на страната, и следователно не трябва имитираща коалиция да бъде регистрирана в ЦИК . Припомяме, че „Коалиция за България“ е създадена през 1999 г. от БСП и други по-малки, идейно близки партии. До 2014 г. „Коалиция за България” е участвала във всички проведени избори - Парламентарни избори (2001 г., 2005 г., 2009 г.); Президентски избори (2001 г., 2006 г.); избори за Европейски парламент (2007г., 2011 г., 2014 г.); Местни избори (2003 г., 2007 г., 2011 г.) и в стотици нови и частични избори, извън редовните местни. Обръщаме внимание, че с регистрацията на „Коалиция за България” за участие в изборите за ЕП ще бъдат нарушени редица закони на страната - в това число Изборният кодекс, Законът за политическите партии, Законът за защита на конкуренцията, Наказателният кодекс, Законът за марките и географските означения и редица Европейски нормативни актове. ЦИК трябва да се съобрази с изложените аргументи и българското законодателство и не трябва да допуска до регистрация коалиция от партии с наименование „КОАЛИЦИЯ ЗА БЪЛГАРИЯ” за участие в изборите за членове на Европейския парламент през май 2019 г. Обявяваме се категорично против подобен род практика за разрушаване на демократичността и опорочаваща изборния процес. Ще защитаваме праватa си пред съда, всички международни органи и институции.", "date": "2019.04.07", "title": "БСП: Ще съдим АБВ за марката „Коалиция за България”"}
{"url": "https://www.faktor.bg/bg/articles/rumen-petkov-vnese-v-tsik-dokumentite-za-registratsiya-na-koalitsiya-za-balgariya", "text": "Председателят на политическата формация „Коалиция за България“ и лидер на АБВ Румен Петков внесе в ЦИК документите за регистрация за европейските избори на 26 май, предаде  Агенция „Фокус“. Листата на политическата група е оглавена от проф. Боян Дуранкев. „Коалиция за България“ е съставена от общо 7 партии- ПП АБВ, ПП „Обединен блок на труда Български лейбъристи\", ПП „Българска партия Либерали\", ПП „Възраждане на Отечеството\", ПП „Българска левица\", ПП „Движение за социален хуманизъм\" и политически движение ПП „Социалдемократи\". Коалицията се обединява за предстоящите европейски и местни избори. Партньорите обявиха, че ще работят около следите основни цели: силна държава и сигурност на гражданите, завръщане на икономическия и политически суверенитет на страната, борба с бедността и демографската катастрофа, социална справедливост и повишаване на доходите, гарантиране на енергийна сигурност, възраждане на българското село, общодостъпно и качествено образование и здравеопазване, развитие на българската култура и духовност. До този състав на коалицията се стигна след като в началото на март БСП отказа съвместно явяване с АБВ на евроизборите.", "date": "2019.04.07", "title": "Румен Петков внесе в ЦИК документите за регистрация на „Коалиция за България“"}
{"url": "https://www.faktor.bg/bg/articles/sinat-na-galabin-boevski-pol-e-arestuvan-za-droga", "text": "Синът на бившия щангист и олимпийски шампион по вдигане на тежести Гълъбин Боевски – Пол е арестуван за дрога, съобщи Нова тв. Според първоначалната информация на медията той е задържан в четвъртък. Припомняме, че името на Пол Боевски нашумя преди 11 години, когато беше приет в болница, след като се простреля в главата с внесен в училище газов пистолет. Самият Гълъбин Боевски също бе арестуван за наркотици. Той бе заловен на летището в Сао Пауло с 9 килограма кокаин преди няколко години.", "date": "2019.04.07", "title": "Синът на Гълъбин Боевски – Пол е арестуван за дрога"}
{"url": "https://www.faktor.bg/bg/articles/navalni-ingushetiya-e-v-yarost-kremal-ya-izlaga-video", "text": "Ингушетия е в ярост. Кремъл я измами. Това е най-важното събитие в политиката на Русия в момента. Руските власти извършиха класическа измама, което означава, че не трябва да се вярва на нито една тяхна дума, заяви руският опозиционен лидер Алексей Навални. За първи път в руската история полицията мина на страната на хората, заяви той. Командировани са полицейски сили от други региони, а също части на ОМОН и \"Руската гвардия\".  Десетки хиляди протестират в 500 000-та република  срещу мръсна сделка, сключена на тъмно между Ингушетия и Чечения в полза на чеченския президент Рамазан Кадиров, която отнема земи от ингушите.  Те искат оставка на правителството, на президента генерал майор Юнус-Бек Баматгиреевич Евкуров, честни избори, все нормални за демокрацията неща, коментира Навални..  Властите измамиха протестиращите при вълненията преди близо месец, че ще им разрешат голям митинг на 5 април, а преди това арестуваха водачите им в акция, подобна на военна операция. Задържат се възрастни хора, с голям авторитет, старейшини на ингушки общини. Протестите избухнаха в началото на годината с настояване да се уреди въпроса за границите и да се разтури измамната сделка.  Демонстрантите са категорични, че тя е сключена тайно от населението и е срещу неговите права.  Чеченският лидер Рамзан Кадиров твърди от години, че разполага с документи, които потвърждават, че някои райони от Ингушетия принадлежат на Чечня, на което никой не вярва. Той заплаши да отиде в Ингушения и да се разправи с демонстрантите. Те заявиха, че го очакват с нетърпение и Кадиров подви опашка.  Президентът на Ингушетия Юнус-Бек Баматгиреевич Евкуров наля масло в огъня , като заяви че би разстрелял 10 000 души, ако имаше възможностите на Кадиров.", "date": "2019.04.07", "title": "Навални: Ингушетия е в ярост. Кремъл я измами (ВИДЕО)"}
{"url": "https://www.faktor.bg/bg/articles/elizabet-ii-shte-pokani-prezidenta-na-sasht-donald-tramp-na-ofitsialno-poseshtenie", "text": "Кралицата на Великобритания Елизабет II ще покани президента на САЩ Доналд Тръмп на официално посещение в Обединеното кралство през юни, пише неделното издание на авторитетния британски вестник The Times.  Според изданието представители на британското правителство водят тайни преговори с колегите си в Белия дом, обсъждайки датите на предстоящото посещение от края на миналата година, което вероятно ще бъде насрочено за отбелязването на 75-та годишнина от десанта на съюзническите сили в Нормандия на 6 юни 1944 г. В същото време Тръмп планира да вземе участие в възпоменателни събития във Франция. Изданието отбелязва, че Елизабет II се срещна с американския посланик в Обединеното кралство Уди Джонсън през март и, както се очаква, страните скоро трябва да обявят посещението на американския президент. Доналд Тръмп посети Великобритания през юли 2018 г. на тридневно работно посещение, по време на което той разговаря с премиера Тереза Мей и получи аудиенция с кралица Елизабет II. Престоят на американския президент в Обединеното кралство беше засенчен от многобройни протести срещу неговата политика. Преди това през 2017 година петиция против посещението му в Обединеното кралство събра над 1,8 милиона подписа.", "date": "2019.04.07", "title": "Елизабет II ще покани президента на САЩ Доналд Тръмп на официално посещение"}
{"url": "https://www.faktor.bg/bg/articles/toma-bikov-bsp-i-dsb-sa-v-koalitsiya-lider-e-rumen-radev", "text": "„БСП и ДСБ са в неформална коалиция и имат общи спонсори. Неформалният лидер на тази коалиция е президентът Радев“. Това каза депутатът от ГЕРБ Тома Биков в предаването „Неделя 150“ по програма „Хоризонт“ на БНР.        Той коментира предстоящите избори за Европейски парламент и посочи, че десницата в лицето на общото явяване на ГЕРБ и СДС се е консолидирала, докато вляво се наблюдава неформален съюз между БСП и ДСБ. „Например вчера г-н Радан Кънев каза, че голяма част от избирателите им били склонни да гласуват за БСП“, каза депутатът и добави, че компроматната атака срещу ГЕРБ се провежда от хора, свързани с Демократи за силна България, а полза от нея има БСП. „И двете партии например са получавали пари от бившия собственик на КТБ Цветан Василев, посочи Биков. „Ние зададохме въпрос дали госпожа Корнелия Нинова е дала 30 милиона на Михаил Миков, за да отстъпи лидерския пост в БСП и все още чакаме тя да ни отговори – с да или с не, а не с насмешка. Той посочи, че самият Михаил Миков е отказал коментар. „Ние имаме право да задаваме въпроси и да правим журналистически разследвания, нали това е модерното. Направили сме журналистическо разследване и питаме – така, както например госпожа Йончева пита дали 40 % от цената на обществените поръчки за магистралите се връща под формата на рушвет“, каза депутатът. Той добави, че в ГЕРБ имат информация, която се базира на хора от БСП, участвали в тези процеси. Според депутата в тази предизборна кампания няма да става въпрос за същината на избора, който ни предстои. „Очевидно е, че европейските избори се възприемат от опозицията като възможност за събаряне на властта, без зад това стои конкретно намерение за упражняване на властта. Те и друг път са правили това. Политическите кризи не са задължително лоши и безсмислени, те са лоши и безсмислени, когато са предизвикани изкуствено“, коментира Биков. Според него сме свидетели на компроматна атака. „Съветници на президента наричат корупция изповядването на данъчна оценка на един апартамент. Това е абсолютно сбъркано. Корупцията е нещо доста по-сложно“, каза депутатът от ГЕРБ и коментира, че ако „те не могат да дефинират проблема, не може да се очаква да дадат и решение“. Той добави, че всички закони, позволяващи на обществото да проследява имотното състояние на политиците и да следи за конфликт на интереси, са приети от ГЕРБ. „Изповядването на апартамент на данъчна оценка може би не е етично, но не е престъпление“, каза Биков. Той коментира, че доказателства за корупция при т.нар. \"Апартаментгейт\" няма, но замесените в скандала са подали оставка от държавните си постове само при наличието на „сянка на съмнение“. „Това го прави само ГЕРБ“, каза депутатът. „ГЕРБ ще спазва етичния стандарт, който налага, а който не може да го спазва, да ходи пред хората и да се оправдава. Ние нямаме намерение да се оправдаваме, защото хората, върху които е паднала сянка на съмнение, вече са подали оставка“, добави той. Депутатът каза, че искането на БСП за отстраняване на шефа на Антикорупционната комисия още не е внесено в парламента, но когато постъпи, ще бъде разгледано. Биков добави, че и върху Пламен Георгиев е паднала сянка на съмнение и припомни, че премиерът Борисов е призовал и Георгиев, и председателя на ВКС Лозан Панов, и заместник главния прокурор Борис Сарафов да подадат оставки или да излязат в отпуск, докато тече разследването за апартаментите. „Каквото за нас, това и за другите“, каза още депутатът и добави – „Ние сме подложени на публичен линч и ще го изтърпим“. „В такава среда всеки е виновен до доказване на противното, но не може да има двоен стандарт и някои да са невинни до доказване на противното“, обобщи Биков и добави, че ще е много трудно за Пламен Георгиев да изпълнява задълженията си като шеф на Антикорупционната комисия при разклатеното обществено доверие в него.", "date": "2019.04.07", "title": "Тома Биков: БСП и ДСБ са в коалиция, лидер е Румен Радев"}
{"url": "https://www.faktor.bg/bg/articles/natiskat-glavniya-prokuror-na-sasht-da-pokazhe-palnite-dokazatelstva-za-tramp-i-ruskata-vrazka", "text": "Две седмици след като оправда президента Доналд Тръмп в разследването на връзките му с Русия, главният прокурор Уилям Бар е изправен пред нарастващ натиск да покаже пълните доказателства за решението си, предава AFP. Твърденията тази седмица, че шефът на американското правосъдие е омаловажил сериозните доказателства за незаконно възпрепятстване на правосъдието в окончателния доклад за Тръмп от специалния прокурор Робърт Мюлер, предизвикват искания той да предостави целия доклад на Конгреса. Информациите, цитиращи неназовани членове на екипа на Мюлер, казаха, че Бар не е обърнал внимание на резюметата, които екипът на Мюлер е подготвил за публично представяне, а вместо това е подготвил своя собствена версия на 24 март, в която той напълно е оневинил президента от всякакви нарушения. Сега Бар казва, че няма да представи ключови доказателства, събрани от екипа на Мюлер. Демократите подозират, че доказателствата биха могли да причинят вреда на президента - създаването на правни и политически конфликти. Комисията за съдебна власт, ръководена от демократите, тази седмица се подготвя да изиска пълния доклад, а Бар и Белият дом почти със сигурност ще обжалват подобно искане.", "date": "2019.04.07", "title": "Натискат главния прокурор да покаже пълните доказателства за Тръмп и руската връзка"}
{"url": "https://www.faktor.bg/bg/articles/dnes-oblachnostta-shte-bade-znachitelna", "text": "Днес облачността ще бъде значителна и на много места, главно в Централна и Източна България, ще има превалявания от дъжд. Ще продължи да духа до умерен източен вятър. Максимални температури – между 14° и 19° Такава е прогнозата за времето на Националния институт по метеорология и хидрология. Облачно ще бъде и по Черноморието с превалявания от дъжд. Ще духа слаб вятър от изток-югоизток. Максималните температури ще бъдат между 12° и 15°. Температурата на морската вода е 11°. Вълнението на морето ще бъде 3 бала. Над планините ще бъде предимно облачно, по високите части и мъгливо. На места ще има превалявания от дъжд, над около 2000 метра от сняг. Ще духа слаб до умерен юг-югозападен вятър. Максимална температура на 1200 метра около 8°, на 2000 метра – около 2°. Атмосферното налягане ще бъде по-ниско от средното за месеца и през деня още ще се понижи.", "date": "2019.04.07", "title": "Днес облачността ще бъде значителна"}
{"url": "https://www.faktor.bg/bg/articles/tereza-mey-gotvi-sdelka-za-plaven-brekzit-obvarzana-s-katinara-na-boris-dzhonsan", "text": "Тереза Мей се готви да предложи на Джеръми Корбин сделка за плавен Брекзит, която да е законово обвързана с т. нар. „катинар на Борис“[Джонсън – бел. ред.]. Така ще бъде трудно на всеки следващ премиер, който е и евроскептик, да се отскубне от подобна сделка, след като тя напусне Даунинг Стрийт 10, пише в неделното си издание The Times. В последен опит страната да напусне Европейския съюз още през тази година, екипът на Мей чертае планове как да създаде закон, който да е гаранция, че депутатите ще имат последната дума за окончателната сделка с Брюксел за Брекзит. Високопоставени личности от Даунинг Стрийт ще кажат на депутатите от торите, че те се изправят лице в лице с „абсолютния шанс“ или да приемат един ребрандиран митнически съюз с Брюксел, или „да изгубят Брекзит“.  Междупартийните разговори, които започнаха в петък, осветлиха факта, че лейбъристите недоволстват от липсата на готовност от страна на Мей да пренапише политическата декларация с Брюксел, която на практика предлага карта на онова, което очаква Великобритания при Брекзит със сделка.", "date": "2019.04.07", "title": "Тереза Мей готви сделка за плавен Брекзит, обвързана с „катинара на Борис Джонсън\""}
{"url": "https://www.faktor.bg/bg/articles/pp-gerb-predstavya-slogana-si-za-redizbornata-kampaniya", "text": "ПП ГЕРБ ще представи днес слогана си за предстоящата предизборна кампания за европейския вот на 26 май. Това съобщиха от пресцентъра на ПП ГЕРБ. Слоганът на ПП ГЕРБ ще бъде представен от зам.-председателя на ГЕРБ и председател на Националния предизборен щаб на партията Цветан Цветанов по време на специално събитие, което ще се проведе в централата на партията (пл. „България“ 1, НДК, Административна сграда, ет.17) от 11.00 часа.", "date": "2019.04.07", "title": "ПП ГЕРБ представя слогана си за предизборната кампания"}
{"url": "https://www.faktor.bg/bg/articles/novini/balgariya/zhiteli-na-gorublyane-blokirat-tsarigradsko-shose", "text": "Жители на столичния квартал \"Горубляне\" излизат на пореден протест, предаде БНР. Причина за недоволството им е решението на общината да изгради парк върху техни терени.  От 16 до 19 часа демонстрантите планират да блокират кръстовището на „Цариградско шосе” с ул. „Павел Красов” и „Димитър Пешев”.", "date": "2019.04.07", "title": "Жители на  \"Горубляне\" блокират \"Цариградско шосе”"}
{"url": "https://www.faktor.bg/bg/articles/meditsinskite-sestri-protestirat-v-svetovniya-den-na-zdraveto", "text": "Трети пореден протест на медицинските сестри ще се проведе в Сливен. Информацията за протеста бе разпространена в социалните мрежи. Исканията на протестиращите медицински специалисти са за адекватно заплащане и достойни условия на труд. Протестът ще се проведе пред главния вход на МБАЛ „Д-р Иван Селимински“ от 11.00 до 12.00 часа. Днес изтича едномесечното предизвестие за напускане на работа на лекарите в общинската Очна болница във Варна. Причината за решението им е лошото материално състояние на болницата и условията за работа в нея. В петък управителят на лечебното заведение д-р Руслан Тошев съобщи, че е подал оставка, за да тушира създалото се напрежение.", "date": "2019.04.07", "title": "Медицинските сестри протестират в Световния ден на здравето"}
{"url": "https://www.faktor.bg/bg/articles/novini/svyat/politicheski-trusove-v-turtsiya-sled-zagubata-na-erdogan-na-mestnite-izbori", "text": "Стъпка по стъпка, турският президент Реджеп Тайип Ердоган  се опита през годините да гарантира властта си без да може някой да я оспорва. Той маргинализира противниците си, прочисти армията, полицията и съдилищата. Накара пресата да се страхува и има респект към него. Засили правомощията си в Конституцията. И обеща на турците блестящо икономическо бъдеще. Така че беше огромна изненада, когато изходът на общинските избори през уикенда показа, че партията на Ердоган не само е загубила контрол над Анкара, политическият център, но и над Истанбул, търговският център на страната, родният му град, от където получаваше дългогодишната подкрепа.  Дори и резултатите да не са окончателни, те представляват най-голямото  което за първи път разтърси Ердоган, който имаше  почти две десетилетия безспорен контрол над Турция като държавен глава, съюзник на НАТО и ключов играч за стабилността в региона. Това, което е различно този път, са стагнацията в икономиката и силно мобилизираната опозиция. Бяха изпратени наблюдатели не само за да контролират преброяването на гласовете, но и да съпътства изнасянето на чувалите с подпечатани бюлетини, за да се предотвратят евентуални фалшификации от страна на управляващата Партия на справедливостта и развитието на Ердоган (ПСР). „Смятаме, че този път не успяха да манипулират изборите“, казва 28-годишната Илайда Кокоглу, вицепрезидент на истанбулската секция на опозиционната Републиканска народна партия (PНП). \"Те не очакваха да бъдем толкова организирани, нито толкова устремени\". Резултатите не означават, че г-н Ердоган, чийто мандат като президент продължава четири години, ще промени поведението си, което включва насърчаване на ислямските религиозни ценности над секуларизма, по-тесни връзки с Русия и по-хладни отношения с НАТО. Но изборите показаха, че г-н Ердоган има слабости. \"Това е катастрофа за него\", каза Асли Айдинтасбас, старши научен сътрудник в Европейския съвет за външни отношения. - \"Сега знаем, че той не е непобедим.\" Ослабването на икономика на Турция, която бързо се разрастна при управлението на  Ердоган, е в основата на тревогите на  гласоподавателите, въпреки изявленията на Ердоган, че не той е причина за създалите се проблеми. През март страната претърпя рецесия. Безработицата надхвърля 10%, като до 30% безработните са  млади хора. Турската лира загуби 28% от стойността си през 2018 г. и продължава да отслабва. Инфлацията достигна вече 20%. Кокоглу обясни, че тя и колегите й са разбрали в рамките на един час след приключване на изборите в неделя вечерта, че сега в Турция се случва истинска промяна откакто Ердоган е взел властта. Дори в най-отдалечените райони на столицата и тези в Истанбул резултатите показват поражение за кандидат-кметовете на Ердоган. От понеделник вечерта, 1 април, резултатите не бяха окончателно обявени от Върховната избирателна комисия в Турция, а партията на Ердоган отказа да признае поражението си в Истанбул. Но резултатите показват, че кандидатът на опозиция Екрем Имамоглу получава На брифинг късно вечерта след приключване на изборния ден в Истанбул Имамоглу казва, че има доверие в турските институции повече отколкото на управляващата партия, за да потвърдят победата му. \"Не очаквам това от партията на Ердогат\", каза той. \"Още много години Партията за справедливост и развитие  няма да приеме победата ми.\" Кметовете на опозицията в двата най-важни града на Турция дават възможност на Републиканската народна партия да демонстрира как може да управлява ефективно, като контролира общинските услуги - от събирането на отпадъците до масовия транспорт. Имамоглу обеща, че като кмет на Истанбул ще одитира книжа, които в бъдеще могат да създадат нови проблеми за ПСР, ако бъдат разкрити доказателства за корупция, укривана от управляващата партия. Републиканската народна партия, отдавна критикувана за липсата на организация, за пръв път беше добре подготвена за изборите. 49-годишният Имамоглу, бивш кмет на града, мобилизира хиляди доброволци да наблюдават всяка избирателна урна в по-големите столични общини и записват резултатите на специално разработен формуляр, давайки на партията собствена независима информация. „Успяхме да сравним нашите номера с техните“, казва г-жа Кокоглу. Решаващият момент бе в неделя, в 21:00 часа, когато Ердоган излезе с първата си реч за вечерта, претендирайки за победа на ПСР като цяло на общинските избори. Избирателната комисия внезапно спря да обявява междинните  резултати от изборите за Истанбул, а информационната агенция Anadolu, която е предпочитан източник на информация от правителството за резултати от изборите, замлъкна. Екипът на президента след като е видял какъв е ходът на гласуването, е спрял преброяването, обяви Озгур Улухисарчикли, директор на изследователския институт към германския фонд \"Маршал\" в САЩ. \"Спряха го, за да помисли какво биха могли да направят\", казва той и добавя: \"Имаше дори дискусия за някаква намеса.\" \"Бяхме много смутени\", казва г-жа Кокоглу. Тя припомня за други избори, когато избирателната комисия е престанала да обявява подробности за резултатите от гласуването, с идеята да представи по-късно малко вероятен скок в полза на управляващата партия. Поддръжниците на опозицията казват, че това се е случило на предишните избори за кмет на Анкара и по време на преброяването по време на референдума за Конституция през 2017 г., който даде на Ердоган повече изпълнителни правомощия, и дори на президентските избори през юни. Усилията на CHP да изчисли собствения си брой гласове през 2018 г. са се провалили, когато компютърната система на партията се разпаднала. А кандидатът по-късно признал за  поражението.  Когато кандидатът на Ердоган Бинали Йълдъръм, бивш министър-председател, се обяви за победител в Истанбул, Имамоглу незабавно излезе и публично обяви, че е водещ в състезанието, като посочи, че разполага с протоколи, с които може да го докаже. Той направи 10 публични изявления за това, че води на изборите. Ердоган е отговорен за това, което много критици наричат имперско председателство в Турция. Той ръководи с жестоки репресии и прочистване на правителството след неуспешния опит за преврат от 2016 г., обвинявайки дългогодишния си съперник в изгнание Фетулах Гюлен, духовен лидер, който живее в Съединените щати. При Ердоган Турция също е водеща страна по журналисти, изпратени в затворите. Но господството на Ердоган като лидер на Турция се дължи, както на неговия политически талант, така и на провала на основната опозиционна партия да предложи добри кандидати и да разшири обществената си подкрепа. Поддръжниците на КПТ често се питат защо лидерите им са поднасяли на тепсия избори след избори на Ердоган. Устремеността на опозицията сега е едната страна,  другата е свързана с подкрепата на обществото и дори вътре в партията на Ердоган, която изглежда  силно разколебана при последното гласуване. \"Опозицията стоеше твърда и имаше признаци за публичен отпор\", казва Юнлухисарчикли, описвайки силната обществена подкрепа в Twitter и други социални медии. В неделя вечерта Ердоган се появи в Анкара и призна загубата на своята партия в поне един град от опозицията - огромно поражение за него. Тогава хората в централата на партията на Ердоган публикуваха снимки от компютрите на  ПСР, показващи,  че водач в надпреварата е кандидатът на опозицията  в Истанбул. Такава информация очевидно беше изтекла и към поддръжниците на Ердоган, коментира Айдинтасбас от Европейския съвет за външна политика.  през годините, обграден в огромния си президентски дворец от все по-малък кръг от верни хора и министри. Но политическите анализатори не се съмняваха, че Ердоган е взел решение да позволи реалните резултати за гласуването в Истанбул да бъдат обявени официално, за да защити избирателите, които са го подкрепили. \"Ердоган не е луд човек, той е интелигентен\", казва г-жа Кокоглу. По думите на Айдинтасбас Реджеб Ердоган, който винаги е апелирал за легитимност на изборния процес, е видял, че е невъзможно да се променят резултатите от вота.  Няма начин, как това да се случи. \"Те не биха могли да намерят и начин, за да го направят, без да загубят легитимност.\" Други коментират, че  Ердоган знае за рисковете за икономиката, ако бъдат оспорени изборите или този спор продължи прекалено дълго.  Лирата може да спадне още по-рязко, както миналото лято, което ще има драстични последици за бизнеса и жизнения стандарт на хората. С приемането на изборните резултати, Ердоган ще спаси репутацията на турската избирателна система, която му даде възможност легитимно да управлява страната през последните 17 години, казва Юнлухисарчикли. \"С тези избори Ердоган премахна облаците на съмнение за всички минали избори.\" Загубата на Ердоган и неговата партия в родния му град, място, което той често описва с любов и емоции, и неочакван успех на опозиционния алианс, показа, че той е успял да убеди избирателите да гласуват прагматично, въпреки различията. Гласовете от малцинствените кюрди и тези на  нещастните консерватори, които не подкрепиха този път  Ердоган, бяха от решаващо значение, казва  Айдинтасбас - жената,  която следи внимателно кариерата на Реджеп Ердоган. Кочоглу заяви още, че изборите са критична победа за опозицията, тъй като не се предвиждат нови избори за четири години. \"Все още не мога да повярвам - казва тя. Когато ПСР дойде на власт, бях в средното училище. Никога не съм я виждала победена. \"", "date": "2019.04.07", "title": "Политически трусове в Турция след загубата на Ердоган на местните избори"}
{"url": "https://www.faktor.bg/bg/articles/venetsuela-se-nadigna-moshtno-za-operatsiya-svoboda", "text": "В цяла Венецуела се състояха многолюдни демонстрации от Операция \"Свобода\", организирана от опозиционния лидер Хуан Гуайдо за оказване на натиск на президента Николас Мадуро да подаде оставка, предаде ДПА.     \"Не настояваме само за вода и електричество, а и за демокрация и бъдеще\", каза Гуайдо на основния митинг в столицата Каракас.     \"Тук сме и ще останем. Всички на улицата за заключителния етап, който ще сложи край на узурпацията!\", заяви Гуайдо, качен на камион, пред хиляди поддръжници, стекли се в район източно от Каракас.     Мадуро успява да се задържи на власт единствено защото има подкрепата на въоръжени паравоенни групи, каза опозиционният водач. Според него над 90 процента от населението иска смяна на управлението.     Продължаващите от месеци демонстрации навлизат в заключителната си фаза, отбеляза Гуайдо преди вчерашните митинги.     На протест в Маракайбо временно бяха арестувани двама депутати от опозицията. Техен колега каза за Франс прес, че демонстрацията е бил разгонена със сила. Около 30 демонстранти са били ранени при сблъсъци с полицията, съобщи в. \"Насионал\".     Чавистките власти също накараха хиляди свои привърженици да излязат по улиците на протести \"срещу империализма\".     \"Заедно, все така мобилизирани, продължаваме да браним мира и националната независимост. Спрете намесите!\", написа Мадуро в Туитър.     Венецуелската система за електроснабдяване беше подложена на атаки не само от САЩ, а и от страни в Южна Америка като Чили и Колумбия, заяви Мадуро на митинг в Каракас, цитиран от ТАСС.     Президентът призова всички страни да осъдят атаките на империализма: \"Призовавам народите на Латинска Америка и Карибския басейн, САЩ, Европа, Африка и Океания да осъдят агресията на империализма срещу Венецуела.\" В предавана по държавната телевизия реч Мадуро се обърна и към американския президент Доналд Тръмп. \"Господин Тръмп, погледнете в очите този народ. Той ще продължи да ви побеждава - вас, вашите печално известни нападения и вашите санкции\", каза той.", "date": "2019.04.07", "title": "Венецуела се надигна мощно за \"Операция \"Свобода\""}
{"url": "https://www.faktor.bg/bg/articles/advokat-pri-prezidenta-apartamentite-ne-sa-vazhen-beleg-te-sa-savsem-estestveni-choveshki-nuzhdi", "text": "Нямам представа как ще се развие  Консултативния съвет по национална сигурност, тъй като нашият Стратегически съвет не е част от него, но дано всички ангажирани по въпроса ведомства присъстват. Колкото по-широка е тази дискусия за корупцията, толкова по-добре за българското общество. Темата за корупцията се издига на друго равнище с решението на президента да свика Консултативния съвет по национална сигурност по този проблем. Смятам, че в този случай апартаментите не са толкова важен белег, тъй като това са едни съвсем естествени човешки нужди. Проблемът е там, че някои от българските политици са по-динамични и нетърпеливи да си закупят ново жилище. Това заяви в сутрешния блок на БНТ адвокат Владимир Шейтанов от Стратегическия съвет при президента. ,,Всеки апартамент е пред погледа на обществото. Това е нещо, което не може да се скрие от погледа, докато проблемите с офшорките, с банките или с пътя в Своге, например, могат да бъдат укрити по някакъв начин. И когато една голяма част от българското общество се намира под чертата на бедността, такива неща не правят особено добро впечатление'', заяви той. ,,Корупцията у нас е заразна. България скоро ще се доближи до момент, в който ще трябва да постави паметник на корупцията. В България сякаш плащаме своеобразен данък на корупцията, затова не се развиваме. Ако сега се развиваме с темпове от порядъка на 3,6 процента, може би без корупцията у нас щяхме да се развиваме двойно по-бързо'', посочи Шейтанов. . ,,Проблемът с Истанбулската конвенция  е многопластов. Тя е разположена в полето на вътрешното и международното право'', завърши Владимир Шейтанов", "date": "2019.04.07", "title": "Адвокат при президента: Апартаментите не са важен белег, те са естествени човешки нужди"}
{"url": "https://www.faktor.bg/bg/articles/novini/balgariya/tramp-dvama-svestni-mazhe-se-boryat-na-izborite-v-izrael", "text": "Американският президент Доналд Тръмп се изказа предпазливо за изхода от предстоящите парламентарни избори в Израел, прогнозирайки оспорвана надпревара между премиера Бенямин Нетаняху и главния му съперник Бени Ганц - двама свестни мъже, както каза той, предаде Франс прес.     Всъщност кой ще спечели? Не знам. Ще бъде оспорвано, и двамата са свестни мъже, каза Тръмп три дни преди изборите на годишния конгрес на Републиканската еврейска коалиция в Лас Вегас, предаде БТА.     \"Бях обаче до вашия премиер в Белия дом, за да призная суверенитета на Израел\" над Голанските възвишения отбеляза той.     Това признаване в края на март на церемония в Белия дом бе възприета като подкрепа от страна на Тръмп за Биби - прозвището на Нетаняху.     На власт от 10 години, израелският премиер редовно изтъква близостта си с милиардера републиканец.     Последните разрешени допитвания преди изборите показват почти изравнени позиции за листите на Нетаняху и Ганц. Все пак те дават предимство на досегашния премиер да състави следващото правителство.     В речта си в Лас Вегас обаче Тръмп не направи никакво уточнение за графика на плана за израелско-палестински мир, подготвян от Белия дом от две години и който ще трябва да бъде огласен в седмиците след изборите на 9 април.     Американският президент поднови доверието си в своя зет Джаред Къшнър, който работи по плана. \"Ако те не успеят с мира в Близкия изток, никой няма да успее\", каза Тръмп.     Палестинските ръководител отказват категорично всякаква посредническа роля на правителството на Тръмп.     След като даде подробности за решението си да премести американското посолство в Израел от Тел Авив в Ерусалим и да признае суверенитета на Израел върху Голанските възвишения, аудиторията на президента започна да скандира: \"Още четири години!\", отбелязва Асошиейтед прес.     Тръмп подчерта, че за разлика от другите президенти той спазва обещанията си и определи преместването на посолството като пример за \"исторически действия, чакали десетилетия\".     Президентът благодари на Републиканската еврейска коалиция за подкрепата й през 2016 г. и подчерта, че тя ще ще играе важна роля и в кампанията за преизбирането му.", "date": "2019.04.07", "title": "Тръмп: Двама свестни мъже се борят на изборите в Израел"}
