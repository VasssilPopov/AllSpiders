{"url": "https://www.faktor.bg/bg/articles/simeon-sakskoburggotski-poluchi-pochetnata-nagrada-na-visshiyat-myuftiyski-savet", "text": "С тържествена церемония във Военния клуб в София Висшият мюфтийски съвет връчи днес вторите годишни награди на името на първия главен мюфтия Ходжа-заде Мехмед Мухиддин ефенди, избран от мюсюлманската общност на 8-ми декември 1910 г.   С отличието се награждават граждани, които имат принос към развитието на мюсюлманската общност в страната, подчерта Ведат Ахмед - председател на Комисията по образование в Висшия мюсюлмански съвет: „Те са допринесли с това, че са отстоявали правата на мюсюлманите - религиозните права. Допринесли са с дългогодишна служба в полза на мюсюлманите в България, на мюсюлманското изповедание, на образователните институции, от които толкова голяма нужда имаме\". След отличените е и 90-годишният доктор Исмаил Джамбазов, написал ценни книги за историята на мюсюлманското изповедание: „От 30 години аз съм мюсюлмански духовник. Имам 10-ина книги, посветени на религиозните въпроси. Аз съм първият автор на голямата книга „История на главното мюфтийство в България“ -  двутомника. Почетна награда беше връчена и на Симеон Сакскобургготски в знак на признание за толерантно му отношение към мюсюлманите.", "date": "2018.12.08", "title": "Сакскобургготски получи почетната награда на Висшия мюфтийски съвет"}
{"url": "https://www.faktor.bg/bg/articles/frans-timermans-beshe-izbran-za-kandidat-na-pes-za-predsedatel-na-ek", "text": "Първият заместник-председател на Европейската комисия Франс Тимерманс беше избран за кандидат на Партията на европейските социалисти за председател на институцията след предстоящите догодина европейски избори. Това решение беше взето официално на конгреса на партията на европейските социалисти в Лисабон. \"Изборите през май, приятели мои, не са обикновени избори, предава БНР. На тези избори е заложено толкова много, колкото и през 1979 г., когато за първи път Европа е гласувала на преки избори за ЕП. Тези избори са за душата на Европа. Защото изборът, който е поставен пред нас е дали да продължим да се основаваме на демокрацията, върховенството на закона и уважението към основните човешки права. Или да се върнем към управлението чрез сила.\", заяви Тимерманс след избора си и допълни: \"Миналото е наш учител. Но миналото не трябва да бъде наше бъдеще, иначе ще се загубим. За бъдещето трябва да мислим, защото светът се променя със светлинна скорост. Няма обичайни практики, няма \"нека бъде така, остави го\". Или ще станем господари на собствената си съдба, или ще се превърнем в роби на събития извън нашия контрол. Това трябва да разберем като европейци.\" На конгреса на ПЕС, преди гласуването, Тимерманс изрази мнение, че е крайно време България да бъде приета в Шенген, тъй като е свършила страхотна работа и е изпълнила всички условия.  Основен конкурент на Франс Тимерманс за поста в ЕК е Манфред Вебер от Европейската народна партия.  Тимерманс е близък политически съюзник на настоящият председател на ЕК Жан-Клод Юнкер, който се надява да наследи, и в момента отговаря за върховенството на закона. Той е инициатор на наказателните процедури срещу Унгария и Полша - страни, в които Европейската комисия смята, че е поставено в опасност върховенството на закона и че се нарушават правата на ЕС. 57-годишният Тимерманс е син на холандски дипломат и говори седем езика. Израснал е в Париж, Брюксел и холандския град Херлен. Учил е френска литература, политика и европейско право в Холандия и Франция. През 2014 г., преди да се присъедини към еврокомисията, беше външен министър на Холандия. ", "date": "2018.12.08", "title": "Франс Тимерманс е кандидатът на ПEС за председател на ЕК"}
{"url": "https://www.faktor.bg/bg/articles/novini/svyat/700-zhalti-zhiletki-sa-arestuvani-vav-frantsiya", "text": "Около 31 000 души участват в антиправителствените протести на т. нар. \"жълти жилетки\" във Франция, съобщи френското министерство на вътрешните работи. 700 души са арестувани в цялата страна.  В протестите в Париж са се включили 8 000 души. Засега полицията успява да овладее опитите за безредици, след като предприе безпрецедентни мерки за охрана. Над 500 души са спрени от органите на реда в Париж, а над 300 са арестувани. Претърсванията са систематични, полицията конфискува всякакви лични вещи, които могат да служат за употреба на насилие, но повечето \"жълти жилетки\" се държат настрана от по-агресивно настроените групи. Протестиращи се опитват отново да блокират околовръстния път на Париж, след като сутринта бяха отблъснати.  Блокади и демонстрации има и на много места в провинцията. Около 30 000 са излезли на улиците из страната. Националната жандармерия съобщи, че е провела над 5000 проверки. Като цяло засега обстановката изглежда по-добре контролирана от миналата седмица, когато протестите завършиха с вълна от вандализъм в Париж. Ако според някои анализи това е знак за затишие, лидерът на крайната левица Меланшон заяви, че протестиращите са надделели над сплашванията на властите и ще продължат протеста. По-рано беше съобщено, че близо 90 000 полицаи охраняват страната, а 8000 са разположени само в столицата. Всички най-символични за Париж туристически обекти и големи магазини са затворени. Около 320 души са вече задържани от полицията в Париж на път за бул. \"Шанз Елизе\", където се стичат за протеста. Протестни групи се оформят и на други места - на площад \"Бастилия\" се събират медицински работници. Претърсването е систематично, служителите на реда конфискуват без компромиси всякакви предмети, които могат да станат оръдие на насилие.  Няма и следа от обичайното съботно оживление в центъра на столицата: много витрини на затворените магазини са обковани с дъсчени прегради, върху тях вече личат надписи сещу президента Макрон. Айфеловата кула и всички най-символични туристически обекти са затворени, отменени са културни, спортни събития и детски занимания. \"Това е безпрецедентна ситуация\" - призна вчера пред Ер Те Ел новият прокурор на Париж Реми Хейц. Многократно френските власти отправиха призиви за ненасилие и дори пуснаха предупредителен клип в социалните мрежи, но сигналите, че предстоят действия на радикални групировки са много сериозни. Напрегната е ситуацията и в провинцията, вчера в Монтобан са били открити взривни  вещества в лагера на протестиращите „жълти жилетки. Опасни мащаби приема и протестът на учениците. Българското министерството на външните работи излезе с предупреждение към българските граждани във връзка с очакваните протести. От ведомството препоръчват на българите, пребиваващи в или пътуващи за Франция, да се информират предварително за актуалната обстановка и да следват указанията на местните власти. Протестите във Франция показват провал на демокрацията и проблем със свободата и спазването на човешките права в Европа, заяви турският президент Реджеп Тайип Ердоган. Той посочи, цитиран от Анадолската агенция, че Турция е както против \"хаоса, който сеят демонстрантите\", така и срещу \"използването на прекомерна сила спрямо протестиращите\". ", "date": "2018.12.08", "title": "700 \"жълти жилетки\" са арестувани във Франция"}
{"url": "https://www.faktor.bg/bg/articles/novini/balgariya/anton-todorov-specheli-delo-na-posledna-instantsiya-sreshtu-bashtata-na-delyan-peevski", "text": "Политологът Антон Тодоров е спечелил на последна инстанция съдебно дело срещу бащата на депутата от ДПС Делян Пеевски. Съдът ме призна за невинен, а Пеевски-старши е осъден да ми плати 1603,22 лв. Това обяви Тодоров на стената си във фейсбук. Решението на Апелативния съд в София е от 6 декември тази година. Славчо Кънчев Пеевски, баща на Делян Пеевски води от няколко години дела срещу Тодоров, обвинявайки го, че му е причинил имуществени и неимуществени вреди като Тодоров е публикувал снимка в своя книга снимка, която уж била на ищеца. На спорната фотография са Славчо Пеевски, бившата му съпруга Ирена Кръстева и Делян Пеевски като бебе. Според бащата на депутата снимката била негова собственост, а Тодоров е бил използвал неправомерно. Пред Софийски градски съд Тодоров загуби делото, но Апелативният съд прие иска на Пеевски за неоснователен, а решението не подлежи на обжалване.  Пред втората съдебна инстанция Певски – старши не е успял да докаже, че фотографията има художествена или някаква друга материална стойност, нито да предостави негатив, с който да докаже собственост. На снимката нямало знак, който да идентифицира автора й. Ищецът признава, че фотографията е била публикувана във в. „Галерия\" и в. „168 часа\", което е извършено с неговото съгласие. Публикациите пък били преди снимката да попадне в книгата на ответника.", "date": "2018.12.08", "title": "Антон Тодоров спечели дело на последна инстанция срещу бащата на Делян Пеевски"}
{"url": "https://www.faktor.bg/bg/articles/tramp-otnovo-otpravi-ostri-kritiki-kam-parizhkoto-sporazumenie-za-klimata", "text": "Президентът на САЩ Доналд Тръмп отново отправи остри критики към Парижкото споразумение за климата в Туитър, предаде БТА „Парижкото споразумение не работи добре за Париж. Протести и безредици в цяла Франция. Хората не искат да плащат големи суми пари, предимно на развиващи се страни (които са управлявани по спорен начин), уж за опазване на околната среда. Те скандират „Искаме Тръмп!“ Обичам Франция“, написа Тръмп. 45-ият президент на САЩ не за първи път изказва мнението си за Парижкото споразумение, отбелязва Франс прес.  Във вторник Тръмп препрати туит на консервативния коментатор Чарли Кърк, който заявява, че Франция е разтърсена от бунтове „заради крайнолевите данъци над бензина“ и  добавя: „По улиците на Париж хората скандират „Искаме Тръмп“. Според отдела на АФП за проверка на фактите Чарли Кърк изглежда е цитирал видео, публикувано на 2 декември в Туитър. То е представено като записано във Франция, но в действителност е записано в Лондон, вероятно през юни. В друг туит президентът Тръмп обяви днес, че прокурорите не са намерили доказателство за сговор с Русия въпреки продължителното и скъпо разследване на твърденията за руска намеса в предизборната му кампания през 2016 г., съобщи Ройтерс. Ден след като прокурорите вчера дадоха подробна информация за неизвестен досега опит на руснак да помогне на кампанията, Тръмп туитна: „След две години и милиони страници документи (и цена от 30 милиона долара) няма сговор!", "date": "2018.12.08", "title": "Тръмп: В Париж скандират „Искаме Тръмп!“ Обичам Франция"}
{"url": "https://www.faktor.bg/bg/articles/novini/svyat/naslednichkata-na-merkel-koya-e-akk", "text": "Анегрет Крамп-Каренбауер е новата председателка на Християндемократическия съюз (ХДС). Така лидерският пост на партията отново се поема от жена. За първи път от 40 години обаче ХДС ще бъде ръководен от политик, който не е представен в Бундестага. Крамп-Каренбауер, както шеговито наричат АКК, спечели драматичния избор на конгреса на ХДС с 517 гласа, като главният ѝ конкурент Фридрих Мерц остана втори с 482 подадени бюлетини. Наблюдателите коментират, че преди гласуването именно тя е държала и най-впечатляващата реч от тримата кандидати за поста. \"Силна Европа - отворена навътре и излъчваща сигурност навън\" - така трябва да изглежда ЕС, според новата председателка на ХДС. Що се отнася до германската вътрешна политика, централните теми на АКК са следните: дигитализация, силна държава, сигурност за работниците.  55-годишната Анегрет Крамп-Каренбауер е омъжена от 34 години и има три деца. Тя обича да кара мотоциклет със съпруга си Хелмут и често може да бъде видяна сред публиката на футболни и хокейни мачове. Съпругът ѝ, който е минен инженер, преди години се отказва от професионалната си кариера, за да се грижи за децата и да я подкрепя. Анегрет Крамп-Каренбауер е смятана за доверено лице на канцлерката Ангела Меркел. По-важно обаче е друго: тя има достатъчно опит във всички полета на политическата дейност. По образование АКК е политолог и юрист. През 1998 е депутат в Бундестага в рамките на шест месеца. Напуска Берлин, тъй като  тогавашният министър-председател на Саарланд Петер Мюлер я връща в местната саарландска политика и я издига в кариерата. Там, в продължение на 12 години, тя оглавява различни министерства. В днешните си речи АКК често препраща към опита си от онова време: било то във вътрешната политика, семейството и жените, образованието или пък културата, труда, социалната политика и спорта. През 2011 година Крамп-Каренбауер поема министър-председателския пост на провинция Саарланд от Петер Мюлер. тя е втората жена от ХДС, заставала начело на федерална провинция. Още в началото на 2017, девет месеца преди изборите за Бундестаг, Християндемократическият съюз изглеждаше притиснат до стената. Кампанията на кандидата на социалдемократите за канцлерския пост Мартин Шулц вървеше с пълна сила. А при християндемократите се усещаше застой. През март същата година се проведоха първите избори за Ландтаг. И изведнъж ХДС се събуди от дълбокия сън: Анегрет Крамп-Каренбауер спечели вота в Саарланд със сензационен резултат  - 40,7%. На федерално ниво този резултат бе от голямо значение. Когато преди няколко седмици Фридрих Мерц, един от тримата кандидати за председателския пост на ХДС,  обяви самоуверено, че е способен да поведе ХДС към по-високи резултати, по-конкретно - от сегашните 30% до 40% на следващите избори за Бундестаг, АКК му отговори сухо, че тя самата знае много добре как се постига такъв успех и колко добре се чувства човек след това. През февруари 2018 Анегрет Крамп-Каренбауер се премести в Берлин, поемайки поста генерален секретар на ХДС. \"Способна съм, искам и ще успея\", подчерта тя на тогавашния партиен конгрес, където бе посрещната с бурни овации. От малката провинция Саарланд до голямата политическа сцена - опитът, натрупан през годините, помогна на АКК да се утвърди като успешен посредник между различните крила на ХДС, които нерядко си съперничат и застъпват различни интереси. А най-важната цел на \"генералката\", както я наричат някои, е разработването на нова принципна програма на ХДС. Програма, с която да спечели онези по-консервативни съпартийци и избиратели, които бяха недоволни от Меркел. В името на този \"проект\" Крамп-Каренбауер се отправи на обиколка из цялата страна. Тя посети 50 града, в които се срещна и разговаря с местните представителства на ХДС. В предизборната битка за председателския пост на партията, по време на която тримата кандидати трябваше да се представят пред партийните членове на общо осем регионални конференции, АКК често разказваше за тези свои срещи. Нейната обиколка из Германия, на която тя отдели много време и сили, днес може да бъде разглеждана като сериозна засилка по пътя към лидерския пост на ХДС. Анегрет Крамп-Каренбауер, католичка от най-католическата федерална провинция, се представя като модерна консерваторка. Като нов лидер на ХДС, Крамп-Каренбауер има най-големи шансове да бъде следващият кандидат за канцлер, излъчен от тази партия.", "date": "2018.12.08", "title": "Наследничката на Меркел: коя е АКК?"}
{"url": "https://www.faktor.bg/bg/articles/inteligentat-radev-razreshili-sme-na-hora-koito-ne-chetat-da-vzemat-resheniya", "text": "Студентите са призвани да бъдат съвестта на нацията - разрешили сме на хора, които не четат да вземат решения. Това каза президентът на Република България Румен Радев по време на тържественото събрание и концерт в Народния театър „Иван Вазов“ по повод 130-ата годишнина от създаването на СУ „Св. Климент Охридски“, предаде Агенция „Фокус“. „Днес няма да отправим дежурните пожелания към българското образование, но не мога да не спомена, че младите българи са много малко. Върху тях пада огромната отговорност да променят радикално моралният климат, да отхвърлят безизходицата, която прокужда техните връстници от България“, каза Радев и заяви, че те са призвани да бъдат съвестта на нацията.", "date": "2018.12.08", "title": "\"Интелигентът\" Радев: Разрешили сме на хора, които не четат да вземат решения"}
{"url": "https://www.faktor.bg/bg/articles/novini/balgariya/kpkonpi-dela-za-stotitsi-milioni-koito-sme-zaveli-shte-otidat-vav-frizera", "text": "Сега много дела за стотици милиони, които сме завели, ще отидат във фризера. Крачката, която направи българският законодател, ако съдът по наказателното дело ги оправдае, не можем да им отнемем незаконно придобитото имущество. Така реално държавата казва, че амнистира за незаконно придобито имущество занапред. Това заяви по телефона за \"Офанзива с Любо Огнянов\" Пламен Георгиев на Канал 3, председател на КПКОНПИ, по повод тълкувателно решение на Общото събрание на Гражданската колегия на ВКС от петък. Лично председателят на ВКС Лозан Панов е водел Общото събрание на Гражданската колегия на ВКС, на което е прието решението, блокиращо дела, заведени по иск на антикорупционния орган КПКОНПИ.  По думите на Пламен Георгиев незаконно придобитото имущество си остава незаконно, \"защото няма източници за такова имущество\".  \"Бяхме похвалени, защото имаме работещ механизъм, сега едно лице може да бъде оправдано, защото не са събрани доказателства. Много силен акт беше, че ако нямаш доказателства за придобитото имущество, но сега отново се връща водещата роля на наказателното производство\", разясни последиците от тълкувателното решение Пламен Георгиев. Той добави, че \"тълкувателните решения са задължителни за всички органи, които издават административни актове, решения, задължителни за абсолютно всеки орган в тази държава, те няма как да бъдат атакувани - коментирам последствията, не мога да коментирам самото решение\". Според него с този акт сега силно се обезсилва работата по над 300 дела. Пламен Георгиев изтъкна, че чисто юридически няма конфликт на интереси във факта, че Лозан Панов е излязъл с позицията по отношение на КПКОНПИ. \"Конфликт на интереси няма чисто законодателно в това, друг е въпросът от морална гледна точка, защото г-н Лозан Панов излезе с позиция срещу нашата комисия. По-скоро проблемът е морален, но при положение, че ние го проверяваме, че той излезе с позиция, че няма да се яви пред нашата комисия, може би не беше редно да председателства тази комисия\", посочи Пламен Георгиев, който потвърди, че Лозан Панов води дело срещу КПКОНПИ.  \"Да, той води дело за наложена глоба. Глобата му бе наложена от бившата дирекция към Сметната палата, защото не си подаде декларация към Сметната палата. На първа инстанция съдът постанови, че глобата е законосъобразна и той сега обжалва\", разясни председателят на КПКОНПИ. \"Тепърва ще направим анализ, решението е взето в петък. Всички дела, които вече са прекратени или има оправдателни присъди, но тук говорим за още 300 дело, които вероятно ще бъдат спрени от нас, дела за стотици милиони, може би за повече от милиард, които въз основа на това тълкувателно решение, ще бъдат замразени\", посочи Пламен Георгиев, който добави: \"Отговорете си дали вече можем да работим ефективно\". Той е категоричен, че с горното тълкувателно решение отново ще бъде отворена глава в европейския мониторинг на страната ни. \"Това ще стане, една от главите за европейския доклад бе тази - че България има ефективен механизъм. Не само я отваряме отново, но се връщаме в началото, вече нямаме ефективна система за отнемане на незаконно придобито имущество\", каза Пламен Георгиев.", "date": "2018.12.08", "title": "КПКОНПИ: Дела за стотици милиони, които сме завели, ще отидат във фризера"}
{"url": "https://www.faktor.bg/bg/articles/the-new-york-times-zetyat-na-tramp-mozhe-da-deystva-v-sauditski-interes", "text": "Старшият съветник и зет на американския президент Джаред Кашнър е продължил да работи в тясно сътрудничество с престолонаследника на Саудитска Арабия Мохамад бин Салман след убийството на Джамал Хашоги, пише авторитетният вестник The New York Times. Според източници на изданието в Белия дом престолонаследникът на Саудитска Арабия и неговите съветници систематично развиват отношенията на лично ниво с Кашнър Принцът, с цел укрепването на диалога с администрацията във Вашингтон, се е свързал със старши съветника на Тръмп преди повече от две години, пише вестникът, цитирайки документи, с които разполага, електронна поща и текстови съобщения. Според публикацията делегация от Саудитска Арабия с доверени лица на престолонаследника е посетила Съединените щати през ноември 2016 г., когато Тръмп беше избран за държавен глава. Според вестника Кашнър и Мохамад бин Салман редовно говорят по телефона и обменят кратки съобщения. Тази практика не е прекъсвала и след убийството на Хашоги. Източници на вестника се опасяват, че старшият съветник на Тръмп може да бъде повлиян от Рияд и да действа в саудитски интерес. Зетят на Тръмп, заедно с други официални лица, разработи план на САЩ за разрешаване на палестинско-израелския конфликт и направи няколко пътувания до Близкия изток миналото лято, включително Саудитска Арабия, Йордания, Египет, Израел и Катар, припомня изданието.", "date": "2018.12.08", "title": "The New York Times: Зетят на Тръмп може да действа в саудитски интерес"}
{"url": "https://www.faktor.bg/bg/articles/politsai-predotvratiha-golyam-boy-mezhdu-dve-vrazhduvashti-fraktsii-na-levski", "text": "Столични полицаи не допуснаха сбиване между две враждуващи фракции, привърженици на софийски отбор. Това съобщиха от пресцентъра на МВР. Днес, малко преди официалното начало на футболната среща между отборите на „Левски“ и „Етър“ на стадиона на домакините, възникна напрежение между две фракции, привърженици на столичния тим. Пред сектор А, при параклиса, между намиращите се вече там фенове и друга група, съпровождана към спортното съоръжение от полицейски екипи, възникнал остър словесен конфликт. Между двете агитки започнала размяна на остри реплики, заплахи и закани за физическа саморазправа. С цел предотвратяване на грубо нарушаване на обществения ред и сбиване полицаите предприели активни действия за въздействие и след предупреждение са употребили помощни средства – лютив спрей. Няма пострадали. Прекратено е разрастването на конфликта и е възстановен общественият ред.  Непосредствено преди началото на футболната среща на изграден контролно пропускателен пункт пред стадиона е задържан посетител със забранен предмет – метална палка. Срещу него ще бъдат предприети мерки по Закона за опазване на обществения ред при провеждане на спортни мероприятия.", "date": "2018.12.08", "title": "Полицаи предотвратиха голям бой между две враждуващи фракции на \"Левски\""}
{"url": "https://www.faktor.bg/bg/articles/anton-stankov-ako-banevi-reshat-da-govoryat-shte-e-dosta-interesno", "text": "Прането на пари е едно много сложно за доказване престъпление. Там парите са получени от престъпна дейност, след което са осветлени. Ще бъде много тежка доказателствената дейност. Не завиждам на колегите от прокуратурата, надявам се да са сериозни. Този случай е емблематичен за прехода. Това заяви в ефира на\"Събуди се\" Антон Станков - бивш министър на правосъдието (2001 - 2005 год.) относно задържането и обвиненията срещу Николай и Евгения Баневи.  Този казус върви в два плана. Юридическият въпрос е \"Защо\" - тепърва ще подлежи на доказване.  Политическият въпрос е - \"Защо сега\". Тук отговор не мога да дам, но стои. Дали наистина преразглеждаме прехода и търсим справедливост или по-скоро става въпрос за възмездие. Може да се окаже и, че си играем просто на стражари и апаши\", заяви Станков.   \"Ако Баневи решат да говорят, ще е доста интересно. Много притеснени са, то е видно. Ако сътрудничат на прокуратурата, може да получат и съдействие от тяхна страна (на властите)\", добави бившият правосъден министър и добави, че все пак е много рано към този момент да се говори за присъда.  \"Ако това е целенасочено усилие на държавата, би било много добре. Ако е едно участие на държавните органи в конкурентни борби на бизнес терен, тогава не е добре\", заяви той и добави, че историята на Баневи може да се окаже много лична.  \"При 7 обвинения и сериозни положени усилия от страна на прокуратурата, много неща трябва да излязат\", завърши Станков.", "date": "2018.12.08", "title": "Антон Станков: Ако Баневи решат да говорят, ще е доста интересно"}
{"url": "https://www.faktor.bg/bg/articles/petak-13/kak-estestveno-umirat-generalite-v-gru", "text": "Кончината на шефа на руското военно разузнаване Игор Коробов едва ли изнeнада някой. Особено след последните гръмки провали на агентите на Генералното управление на Генералния щаб или както е по-известно ГРУ. Да не говорим в контекста на внезапните кончини на редица висши военни и служителите на руското разузнаване. Особено смъртоносна е работата в ГРУ по времето на Елцин, така и особено сега при Путин. Като се започне от 1996 година - генерал Ломанов, 1997 година - генерал Шипилов, 1999 - генерал Шалаев, през 2002 - генерал Колесник, 2010 - генерал Юрий Иванов, 2014 - генерал Гудков, 2016 - Генерал Сергун, като бройката на генералите от армията е в пъти по-голяма. ГРУ е най-силното звено на руското разузнаване в света, най-многобройно, най-финансирано и най-мащабно представеното - както във видимия, така и в по-малко видимия спектър. Поредицата от провали на ГРУ с разкритата операция по отравяне с нервно-паралитичен газ \"новичок\" на семейство Скрипал, както и шумния провал със залавянето на четирима агенти при операция за проникването в информационните системи на Организацията за забрана на химическото оръжие, а преди това замесването им в операции по спасяване на \"честта на нацията\" след разкритията за масови допингови измами по време на Зимните олимпийски игри, издават тенденция за дългосрочна и хронична криза.   и все по-малко се занимават с класическата ми работа, да търсят и намират военни тайни, заплахи и да информират за тях ръководството на Русия. ГРУ и структурите, които се занимават с кибер атаки, станаха визитната картичка на новия тип военно разузнаване. За класическия тип военни разузнавачи звучи странно да се занимаваj с проникване в информационните системи на Демократическата партияq за да намерят злепоставящи информация на един от претендентите за избори в САЩ. Поръчката идва от най-високото ниво на Кремъл, което определя новите акценти в работата на ГРУ. В най-добрите традиции на Путин, Коробов се изпраща с почести, като герой на Русия. Още от началото на управлението на Владимир Путин, което дойде след няколко операции на специалните служби - терористически взривове /не е тайна за никой в Москва кой стои зад тях/ с идеята, че от една страна ще стреснат народа, а от друга ще дойде Спасителят. По странен начин започнаха да загиват видни политици и военни, с потенциал за независима от новия цар позиция. Спомням си генерал Александър Лебед, който започна да \"стърчи\" над общия пейзаж и беше с голям авторитет в армията, стотиците случаи на странна смърт на \"предатели\" зад граница - от Борис Березовски до Литвиненко, за което се подозират агенти на ГРУ. Ако мислите, че новите власти в Русия са измислили ползването на агенти за мокри поръчки дълбоко се лъжете. Още от времето на убийството на Троцкий в Мексико от агент на НКВД през 1940, и особено убийствата и изпращането в лагери на руски генерали и офицери през 30-те и 40-те години - в руската политическа традиция е изпадналите в немилост Путин наруши основен принцип в битката между разузнаванията по време на Студената война - веднъж разменени или с разрешение да емигрират, агентите се оставят на мира. Той си позволи да нареди демонстративно отстраняване на \"предателите\" с оръжия за масово поразяване, които поставят под заплаха и други мирни граждани - Литвиненко с радиоактивен полоний, а Скрипал с нервно-паралитичния газ - новичок. Преди това, Путин изпробва подобно химическо оръжие у дома, при атака срещу терористите в театъра \"Норд-Ост\". Не искам да спекулирам относно причините за смъртта на Коробов. Напълно е възможно всички версии да са достоверни и коварната болест и унищожителният стрес на срещата с Путин в средата на месец септември да са комбинирали своето действие. След посочената сеща по сведения на журналисти, шефът на ГРУ вече не е бил на себе си. Прави впечатление, че в руската столица се лансират взаимно изключващи се версии, включително едновременно скоропостижната и внезапна кончина и продължителната болест. Но това е в реда на нещата, когато става реч за Русия и Москва. Със сигурност обаче този терминален екзит на шефа на ГРУ беше предизвестен. Още от времето, в което той след едномесечно забавяне зае поста от предишния ръководител - Игор Сергун. Краят на Сергун беше обвит в недоисказаност, след като стана ясна версията, че е загинал по време на тайна операция в Бейрут. Въпреки това, Москва пусна свои вариант за скоропостижна смърт в Москва. Това стана в началото на 2016 година, когато операцията по намесата в изборите в САЩ е в пълен разгар. Кибергрупите на ГРУ добиват компрометираща или чувствителна информация, изпращат я на Джулиан Асандж за разпространение през Уикилийкс или предават като \"услуга\" на заинтересовани политици и посредници.  Още в онзи момент, ГРУ знаят, че рано или късно, операцията им ще бъде разкрита, защото кибер възможностите на САЩ и Русия са несъизмерими. Но Кремъл иска резултати, днес и сега, без да се смятат жертвите и страничните щети. Друг генерал от СВР, известен с операциите си на Балканите, Леонид Решетников, в интервю за Царьград ТВ, даде да се разбере, че стратегическото ръководство и планове на задграничните операции се   от хората на Путин, които държат цялата информация и знаят цялата картина. Различните клонове на разузнаването просто реализират своите задачи, като използват своите канали и реализират волята на \"царя\", включително по скрити и открити бизнес /частни армии, частни разузнавания/ и дипломатически канали.  Не е тайна, че ангажират ГРУ в изпълнение не само на \"тайни\" операции като Скрипал, но и по проникване в тайните на ОЗХО или на допинг лаборатории, но и в реализацията на бизнес задачи на определени олихархични групи, през които действа Кремъл.  Още от началото на своето управление, стана ясно, че Путин ще заложи на специалните служби, най-вече на ФСБ, защото авторитетът му сред военните, включително военното разузнаване, по данни на руските медии, не беше особено висок. За това, поставяше начело на министерството на отбраната свои доверени лица, извън армията. До идването на Сергей Шойгу, контролът му не беше стопроцентов, включително и спрямо ГРУ. Мнозина смятат, че провалите на военното разузнаване са предизвестени, защото агентите се хвърлят в нетипични за тях задачи. Факт е, че при разкриването на последните провали, западните служби демонстрираха превъзходство и способности за тотален мониторинг и проследяване. Именно виждайки, че плановете му ще бъдат разкрити, и може да се стигне до публично унижение в сфера, която е архичувствителна за егото на Владимир Путин, той изпрати през месец февруари тази година в САЩ всички шефове на специалните си служби - на ФСБ, на СВР и на ГРУ, за да се опитат да стъпят върху темата за борбата с тероризма и да убедят своите колеги, че ползата от сътрудничеството е по-голяма от ползата от съперничеството. Преценката на Путин бе, че неговите планове за сближаване с Тръмп нямат да имат никакъв шанс, докато американските специални служби не бъдат опитомени и са по петите на неговите хора и операции. Именно опитите за договаряне и изолиране на американските спецслужби, колкото и това да изглежда наивно, се провалиха при тази среща. И последваха санкциите. Тъй като господарят на Кремъл не може да бъде виновен по принцип, отговорността отнесоха тримата шефове на спецслужби и особено Коробов, доколкото основните операции в САЩ бяха под негово ръководство. Друга вина на Игор Коробов, бяха  включително разузнавателни компании, които свършиха огромна работа при анексията на Крим, и които като идея и реализация изцяло бяха под контрола на Кремъл. Но зачестиха провалите, включително загубата на стотиците частни войници от военната групировка Вагнер в Сирия. Това по никакъв начин не намалява очакванията на руското ръководство към ГРУ, както към открити операция на спецназ частите за завладяване на територии по модела на анексиране на Крим, така и в реализацията на операции зад граница, включително при изпълнение на стратегически планове за подпомагане на съюзници, както е случая в Либия. Но и това не е новост, спецназът на ГРУ взема най-активно участие във войната във Виетнам, след това в операция \"Дунав\" - при нахлуването в Чехословакия през 1968 година те извършват ключовите акции при овладяване на инфраструктура, в Ангола - през 70-те, през 1979 година при овладяване на двореца на Хафизула Амин в Афганистан, в 1985 година в Ливан. За цялото време на съществуването на спецназа на ГРУ театър на бойни действия са били десетки страни в Централна и Латинска Америка, Африка, Азия и разбира се Европа. Последните по-известни видими операции бяха в Грузия 2008, Украйна 2014, Черна гора 2016, в САЩ 2016 и Англия 2017. Да припомним, че при операцията за сваляне на правителството на Черна гора и за убийство на президента, бяха задействане агенти през четири държави, включително и България. У нас агенти на ГРУ, действащи в Пловдив, по информация от прокуратурата в Подгорица, бяха доставили комуникационната техника. ГРУ контролира почти всички частни военни групировки, които в края на 2016 година са повече от 10. Операциите му са особено  Намесата на ГРУ припокрива почти във всички случаи операции по хибридни атаки в казуса Брекзит, в Испания, Германия, както и последните протести във Франция. Именно през агентите на ГРУ бяха финансирани и използван софтуер за кампании за влияние през социалните мрежи, през известна руска нефтена компания, при изборите за президент на Чехия. Има достатъчно доказателства, че този софтуер вече се използва в България. У нас и в Централна и Източна Европа в рамките на операциите на ГРУ се изграждат и тренират редица паравоенни групировки, чиято задача е да бъдат използвани както в мирно време - като мрежа за организирани на анонимни акции - несвързани с партии и без ясен идентитет на лидери и организационни връзки. В тях все по-голяма роля играят частни бизнес структури, НПО, и частни инвеститори /в имоти/.  През киберструктурите на ГРУ, които атакуваха САЩ, беше атакувана и България няколко пъти, включително сайтове на ключови институции, и то в критични етапи като референдума за електронно гласуване, за да демонстрира неговата ненадежност. Вън от съмнение и че сегашният консенсус в парламента между всички партии издава свързаността между Русия и модела на контролирана демокрация през избори, които поддържа сегашния елит на власт. И в този процес агентурата на ГРУ, която е проникнала на почти всички нива на властта е гарант, че промяна не трябва да има. Особено опасна е мрежата за влияние и спящите клетки, включително паравоенни структури, влиянието на ГРУ в армията и специалните служби. ГРУ е ангажирана в битката срещу модернизацията на българската армия и ВВС. Сами можете да разпознаете \"говорителите\".  Хакерските атаки на кибервойниците на ГРУ у нас не нанесоха значителни щети, но демонстрираха безнаказаност и потенциал. В допълнение, много под радара на обществено внимание минаха подобни \"опипващи\" хакерски операции на ГРУ срещу обекти на инфраструктурата, включително енергетиката, както на нива генерация, така и мрежите за пренос както в Украйна, така и други страни на Източна Европа, включително и у нас.  Няма никакво съмнение, че при това равнище на контрол от Кремъл върху реализирания чрез руските спецслужби бизнес зад граница, почти на всяко място където има значителна руска инвестиция от инвеститор, който зависи от руската държава, или местни свързани с руски интереси компании, мрежите за влияние, включително и на ГРУ действат.    В края на 2016 година в Русия действаха вече повече от 10 частни военни групировки, които номинално са в мрежата на ГРУ. Но някои излязоха извън контрол. И сега върви процес на дисциплиниране, който винаги е свързан с повишена леталност. По-голяма част от обществото не свързва повишените нива на активност на киберструктурите на ГРУ с разрастващото равнище на конфликтност, на пропагандни и идейни битки, които разделят обществото през фейк информационни потоци. Пропагандата, обаче не е просто дезинформация, тя е диверсия, подривна дейност, особено когато е допълнена от грандкорупция, шпионаж и игри с национализма и етническите малцинства.  Само слепец може да си помисли, че гранд корупцията или разкритите депа на оръжия не са свързани с някакво външно съзнателно усилие, организация и план за действие. Очаква се паравоенните структури да бъдат събудени за истинска дейност в случай на рязко повишаване на напрежението, на открити военни действия на Русия срещу страни на НАТО, включително в случай на война в Украйна и при по-широк конфликт, за да се извършват диверсии в \"тила\" на врага, да се блокират възможностите за използване на военни активи на алианса разположени и опериращи от територията на България. . В плановете на ГРУ влизат и операции по използване на спецназ за завладяване на чужди по модела „Крим” и повторение на това, за което много известни дейци на наследниците на комунистическата партия желаят:   Подобни планове за мобилизиране на руската пета колона е имало винаги, защото България не е излизала от сферата за влияние на Москва. Но никога равнището на присъствие не е било толкова значимо, толкова всеобхватно и толкова всепроникващо. Посоченото по-горе не трябва да се приема нито като сензация, нито като новост. Проблемът е, че ръководството на страната отрича да има проблем, службите не работят - почти всичко, което се разкрива не е плод на местни разработки, а информация по каналите на обмен с партньорските служби. Нещо повече, няма яснота дали българските топ политици възлагат задачи на службите да работят за неутрализиране на влиянието на руските спецслужби на територията на страната, за опазване на суверенитета ни, включително при икономическото разузнаване и киберпрестъпността, а в срещи с лидерите на западния свят отричат изобщо да има заплаха от Русия.  Представете си каква може да бъде реакцията на западен ръководител, който е добре информиран от своите служби и дипломация за състоянието на нещата при подобно отричане на очевидното - в добрия случай - снизходително мълчание, в най-вероятния - оценка за степента на плененост и зависимост, което срива доверието и снижава рязко обмена на чувствителна информация. И в двата случая проблемът не е толкова ГРУ, колкото системите за разпознаване и терапия на заплахите, което руските служби, представляват за националната сигурност.  Иначе в Русия след странния край на двама игоровци, начело на ГРУ е поредния Игор.", "date": "2018.12.08", "title": "Как „естествено” умират генералите в ГРУ"}
{"url": "https://www.faktor.bg/bg/articles/zapodozreniyat-v-ubiystvoto-na-reyndzharkata-biel-predishnata-si-priyatelka", "text": "Оказа се, че задържаният снощи мъж, заподозрен в убийството на 40-годишната рейнджърка от карловската бригада Десислава Стоянова, е биел и предишната си приятелка от София. Това сподели един от неговите съседи в Карлово. ,,Има жена, дете на 12-13 години и още едно по-малко момиченце. Разведен е, да. Тук си идваше сам. За тази връзка изобщо не знаех, нищо не е споделял. Знаех, че имаше друга приятелка от София, която бе набил и тя си замина за София. Но той от години си живее в тая къща.Пиеше, но не като да се напива. Не е правил бели. Не съм очаквал от него такава работа'', сподели пред камерата на Нова телевизия един от съседите му. Заподозреният е задържан снощи на гарата в Мездра, докато се е опитвал да избяга. Стана ясно също така, че двамата са били колеги в армията, но той е бил уволнен. Засега основната версия, по която работи полицията, е ревност, тъй като има информация, че жертвата е водила паралелна връзка с друг мъж. Има и друга версия - за неуредени финансови отношения. На този етап от Военно-окръжната прокуратура отказва да коментира случая.", "date": "2018.12.08", "title": "Заподозреният в убийството на рейнджърката от карловската бригада биел предишната си приятелка"}
{"url": "https://www.faktor.bg/bg/articles/novini/svyat/erdogan-protestite-vav-frantsiya-pokazvat-proval-na-demokratsiyata-v-evropa", "text": "Протестите във Франция показват провал на демокрацията и проблем със свободата и спазването на човешките права в Европа, заяви днес турският президент Реджеп Тайип Ердоган, предаде ТАСС, цитирана от БТА. Протестните акции на \"жълтите жилетки\" показват провал на демокрацията, правата на човека и свободите в Европа. В много европейски страни се създаде напрегната обстановка. Днес ние следим ситуацията в държави, които предпочетоха да не реагират на действията на лица, които се опитват да устроят кръвопролитие в Турция, заяви Ердоган, цитиран от Анадолската агенция. Турският президент отбеляза, че \"някои сили са обвинявали\" турската полиция в \"прибягване до прекомерна сила\". \"Вижте как се отнася с хората тяхната полиция. Нашите полицаи действат хуманно\", заяви Ердоган. Той посочи, че Турция е както против \"хаоса, който сеят демонстрантите\", така и срещу \"използването на прекомерна сила спрямо протестиращите\". Днес в Париж за четвърти пореден уикенд се организират демонстрации на т. нар. \"жълти жилетки\", които протестират срещу увеличението на цените и данъците. Френската полиция използва сълзотворен газ. Според кореспондента на агенция ТАСС, намиращ се в района на Триумфалната арка, група екстремисти, въоръжени с железни пръти, се опитва да нападне кордона от полицаи и жандармеристи. Френската полиция използва и звукови гранати. На \"Шанз-Елизе\" са разположени около 1600 полицаи и жандармеристи, а в цялата страна за поддържане на реда са мобилизирани 8000 служители на полицията и жандармерията", "date": "2018.12.08", "title": "Ердоган: Протестите във Франция показват провал на демокрацията в Европа"}
{"url": "https://www.faktor.bg/bg/articles/georgi-ivanov-prizna-che-chlen-na-kabineta-mu-e-bil-pri-vmro-dpmne-kogago-e-atakuvan-makedonskiya-parlament", "text": "\"Президентът Георги Иванов призна, че член на неговия кабинет, Борис Йосифовски е бил в партийното седалище на ВМРО-ДПМНЕ на 27 април, когато протестиращи нахлуха в македонския парламент и беше застрашен живота на депутати, журналисти и служители в парламента, пише македонският електронен портал A1 On, цитиран от \"Фокус\". Това признание на Иванов потвърждава част от свидетелските показания в процеса за насилието от 27 април. Твърдения на заподозрените и публично наличната информация показва, че в централата на престъпната ВМРО-ДПМНЕ са координирани дейностите за бруталното нахлуване в парламента на 27 април, пише македонската медия.", "date": "2018.12.08", "title": "Георги Иванов призна, че член на кабинета му е бил при ВМРО-ДПМНЕ, когаго е атакуван македонският парламент"}
{"url": "https://www.faktor.bg/bg/articles/novini/svyat/marionetniyat-rezhim-na-moskva-v-yuzhna-osetiya-okupira-novi-gruzinski-teritorii", "text": "Хибридна война е вече отдавна отработена стратегия на Русия в постсъветските територии. Грузия се среща за първи път с нея в далечната 1992 година, когато Москва провокира редица конфликти в нейни области, които в крайна сметка довеждат до добре планираната руска инвазия в Грузия през 2008 година и окончателното отцепване на Абхазия и Южна Осетия от Грузия. Пълзящата окупация на грузинска земя продължава и в момента – така наречените „административни“ граници между окупираните от Русия и контролираните от Тбилиси територии продължават да се променят. Руските граничари монтират по границата на „република Южна Осетия“ гранични банери, които продължават да местят все по-навътре в грузинска територия. Организираното в средата на миналата година гражданско доброволческо движение „Силата е в единството” патрулира вече 16 месеца в конфликтите зони, за да предотврати ново заграбване на грузинска земя от руските окупатори. В началото на ноември патрулът на движението спря започналото ново поставяне на стълбове от граничарите от осетинска страна, започнали да маркират територия на 50 м навътре от окупационната линия в грузинска територия. След месец затишие ситуацията отново ескалира на 5 декември с появата на граничари на окупатора в грузинската част. Напрежението продължава. Доброволците нямат намерение да отстъпват и са готови да противодействат. Установените след петдневната война разделителни линии между отцепническите региони и контролираната от Тбилиси територия на Грузия непрекъснато се променят. Грузинците ги наричат „окупационна линия“. Наблюдателите от Мисията за наблюдение на ЕС използват по-неутралното понятие „административна гранична линия“. Руснаците твърдят, че е държавна граница. На територията на Южна Осетия са разположени 20 руски военни бази. Дължината на окупационната линия е 418 км. От 2011 до настоящият момент в едностранен порядък са заградени 53 километра от нея, на някои места с ограда, на места с бодлива тел.  Има случаи, в които бодливата тел разделя къщите на хората от овощните им градини, или разделя села. От 2008 година линията е местена вече над 50 пъти навътре в грузинска територия. Според международните наблюдатели броят на поставените от руските граничари зелени табели с надписи „Внимание! Държавна граница!“ вече надхвърля 200. Грузинското население на територията на окупираните територии и в непосредствена близост до окупационната линия е подложено на непрестанен терор, нападения, арести и изнудване.  Масова практика е да бъдат отвличани грузински граждани с цел откуп.  Критичната точка беше достигната през февруари 2018, когато окупаторите отвлякоха, измъчваха жестоко и убиха грузинския гражданин Арчил Татунашвили.  През март 2018 г. Парламентът на Грузия прие Резолюцията относно грубите нарушения на правата на човека от страна на Руската федерация в окупираните територии Абхазия и Цхинвали и Закона „Отхозория – Татунашвили“, кръстен на две от жертвите. Започна и попълването на списъка „Отхозория – Татунашвили“, който предвижда санкции срещу лица, обвинени и осъдени за убийство, отвличане, изтезания и нечовешко отношение към грузински граждани, както и срещу предоставилите убежище на извършителите на подобни деяния в окупираните региони.  На 21 август 2018 година грузинското правосъдно министерство подаде в Международния съд в Страсбург трети междудържавен иск  срещу Руската Федерация от името на Грузия за нарушаване на Европейската конвенция, в частност на чл. 2 (право на живот), чл. 3 (забрана на изтезанията), чл. 5 (право на свобода и сигурност) и др. Грузия представи необходимите доказателства в Страсбургския съд, в които е отделено особено внимание на  19 годишният Давид Башарули, отведен на 14 юни 2014 година от южноосетински милиционери, след което се разпространява информацията, че е ликвидиран в управлението на милицията. В продължение на дълги месеци близките и роднините му го издирват безрезултатно. Половин година по-късно тялото на младежа е намерено обесено на дърво между Ахалгори и село Икоти. Местните жители твърдят, че тялото на отдавна починалия младеж е пренесено там, в противен случай е щяло да бъде открито много преди това. 30 годишният Гига Отхозория е убит на 19 май 2016 година от граничар от самопровъзгласилата се република Абхазия на територията на контролираното от грузинските власти с. Хурча. Отхозория се опитал да предаде продукти за свои близки на контролираната от сепаратистите територия, но отказва подкуп на абхазските граничари. За да избегне конфликта Гига се връща назад, абхазките граничари го преследват го до близкото кафене и един от тях го убива с шест куршума от упор, а убийството е записано на камера. Грузински съд осъжда задочно убиеца на 12 години затвор, но и досега абхазката и руската страна отказват да го предадат на грузинската държава. 35 годишният Арчил Татунашвили е задържан заедно с още двама грузински граждани и отведен в ареста в Цхинвали, където е убит. От Цхинвали твърдят, че е паднал по стълбите по време на преместване в изолатора и откаран в болница, където починал от сърдечна недостатъчност. В продължение на 26 дена окупационните власти отказват да предадат тялото на близките му. Връщат без вътрешни органи. В направената експертиза от грузинското Национално бюро за съдебна медицина, в присъствието на експерт от Международния център за реабилитация на жертвите на мъчения и насилие, са описани повече от сто контузии – изгаряния, счупвания и др. и води до заключението за приложени жестоки мъчения спрямо Татунашвили. Резолюция относно окупираните територии в Грузия десет години след руската инвазия гласува и Европейският парламент. Силата е в единството”  е гражданско антиокупационно движение, което не е свързано с никоя политическа сила. Грузински активисти анонсираха намеренията си  да организират  денонощен патрул по окупационната линия през юли 2017 година, когато Южна Осетия премести за пореден път граничните табели в района на с. Бершуети  с 500 метра навътре в грузинска територия и отне още 10 хектара земя.  „Целта на нашият патрул е да регистрира своевременно активирането на руски граничари и технически групи, за да бъде информирана международната общност” – обясни Давит Кацарава, грузински актьор и председател на Федерацията по рафтинг на Грузия, който е сред инициаторите на движението. За 16 месеца, откакто гражданското движение патрулира в конфликтните зони са поставени само 1000 м ограда в безлюден район дълбоко в гората, за което не е постъпила своевременно информация. В началото на ноември започна поредното преместване на окупационната линия навътре в територията на Грузия в района на с. Атоци. Гранична войска на окупационния режим започна да изправя стълбове на 50 метра навътре от установената разделителна линия, с намерение да заграби още над 30 хектара грузинска земя.  С леко закъснение активистите от „Силата е в единството” пристигнаха на място и успяха да спрат процеса.  От 7 ноември те патрулират в района, за да предотвратят планираната операция по заграждането. В продължение на месец тези стълбове просто си стоят, на тях дори не е опъната бодлива тел, а активистите наблюдават района и са готови да застанат на линията . Всички страни в конфликта са уведомени за тяхното присъствие там и за намеренията им. В момента по линията патрулира екип от 5-7 човека, но други съмишленици имат готовност да застанат на линията  при ескалиране на ситуацията.   В интервю пред  Егор Куроптев в „Пограничная ZONA” Давит Кацарава декларира тяхната готовност да противодействат на окупаторите с всички достъпни за тях средства: \"Няма да отстъпим нито крачка назад, това е наша земя, и ние сме длъжни да я защитаваме… Ако видим машини и екипи, тръгнали да изправят поредния стълб, ние веднага ще застанем на линията, и на тях ще им се наложи или да застрелят невъоръжени хора, или да ни отстранят по друг силов начин … Ние сме подготвени както да стрелят по нас, така и да минем в нелегалност. Това, че днес в ръцете си нямаме оръжие не значи, че вътрешно не сме готови да погледнем в дулото на автомата.  Нашата решителност е по-силна от тяхното оръжие. Аз съм сигурен, че ако се осмелят да стрелят по нас, утре срещу тях ще стоят не пет човека, а пет хиляди. За да ни задържат, трябва да ни отведат на тяхна територия. А ние няма да тръгнем с тях, тоест на тях ще им се наложи отново да стрелят… Знаем какво могат да правят палачите на Цхинвалския режим, с които той разполага в излишък. И затова   Външно министерство на Грузия в официално изявление осъди незаконните действия на руския окупационен режим в Цхинвалски регион и призова международната общност за адекватна реакция. Поставянето на заграждения от бодлива тел около с. Атоци осъдиха и САЩ  и  Великобритания и декларираха непоколебимата си подкрепа за суверенитета и териториалната цялост на Грузия. На 5 декември в района около с. Атоци отново се появи група руски окупатори.  Както и при първата си среща с патрулиращите активисти те изслушаха мълчаливо посланието на грузинците.  Напрежението в зоната продължава да расте.", "date": "2018.12.08", "title": "Марионетният режим на Москва в Южна Осетия окупира нови грузински територии"}
{"url": "https://www.faktor.bg/bg/articles/rabotyat-i-po-versiya-seksualno-nasilie-sreshtu-ubitata-reyndzharka", "text": "Убийството на рейнджърката Десислава Стоянова е било извършено в нощта на 29 срещу 30 ноември,  съобщиха на брифинг от Пловдивската прокуратура. Окръжният прокурор Румен Попов, шефът на полицията старши комисар Атанас Илков, както и наблюдаващият прокурор Петър Петров разкриха подробности за престъплението. Имало е данни, че Светослав Каменов се е срещал последен с нея и е видял последен жива Стоянова. Свидетел – трети човек, е откарал жената от жилището й до дома на бившия рейнджър в Сопот.  През цялото време той се е укривал в село Зверино, област Враца. Бил е обявен за издирване, но не защото е бил заподозрян за убийството, а защото е бил последният човек, който е видял жива Десислава. Обвиняемият сам е потърсил връзка със свой познат полицай от Врачанско и го е заплашил, че ако не отиде сам в гориста местност и ако има друг ще му се случи случка.  По първоначални данни според разследващите двамата не са имали любовни отношения. Разследват се обаче всички версии – той да се е опитал да я насили сексуално и други. Основната версия е неуредени финансови отношения. По данни на разследващите двамата са били приятели. Десислава му е дала автомобила си преди известно време, за да го закара на ремонт. Той обаче го е закарал в автоморга и го е предал за скрап. С оглед на това, че документите на колата не са били в него, а в собственичката, смачканият автомобил не му е бил платен. Явно вечерта на 29 срещу 30 ноември е ескалирал скандал. Тепърва ще се установява как е била убита рейнджърката, но по лицето й има изключително много синини от побой, а по врата й има синини от душене. Вратът й е бил счупен. Трупът й бил намерен в шкаф–ракла, който се намирал под леглото. Седял е там близо седмица, съобщиха още разследващите. Светослав Каменов е бил многократно съден. Той е бил изключително подготвен рейнджър. Квалифицират го като човек с умения да оцелява в екстремни ситуации и отлично е боравил с оръжия. Бил е не на една, а на няколко мисии в Ирак и  Афганистан. Последните две е обучавал командоси. Той е направил частични самопризнания и сам е завел разследващите до лобното място на жертвата си.", "date": "2018.12.08", "title": "Работят и по версия за сексуално насилие срещу убитата  рейнджърка"}
{"url": "https://www.faktor.bg/bg/articles/borisov-kam-stanishev-vashiyat-beztsenen-opit-shte-bade-istinski-kompas-za-vsichki-evropeyski-sotsialisti", "text": "Радостен съм, че българин е председател на второто най-голямо политическо семейство в Европа. Пожелавам Ви здраве и успех в третия Ви последователен мандат като председател на Партията на европейските социалисти. Продължавайте да давате поводи за гордост на България. Това е написал министър-председателят и лидер на ГЕРБ Бойко Борисов в поздравителен адрес до президента на ПЕС Сергей Станишев, който беше преизбран за трети пореден мандат начело на европейските социалисти късно снощи в Лисабон, съобщиха от пресофиса на евродепутата. „Поздравявам Ви по случай избирането Ви за председател на Партията на европейските социалисти. Избирайки Ви за трети пореден път за свой лидер, социалистите в Европа ясно показаха каква е оценката им за свършената от Вас работа“, е написал премиерът. В поздравителния си адрес той заявява още, че твърдо вярва, че демокрацията е най-голямото благо на съвременното ни общество, а неделима част от демократичния процес е опозицията. „Вашата роля на коректив към властимащите носи големи отговорности и аз съм уверен, че Вашият безценен опит ще бъде истински компас за всички европейски социалисти“, пише още Бойко Борисов.", "date": "2018.12.08", "title": "Борисов към Станишев: Вашият безценен опит ще бъде истински компас за всички европейски социалисти"}
{"url": "https://www.faktor.bg/bg/articles/petro-poroshenko-ruskite-sadove-ne-tryabva-da-badat-dopuskani-v-evropeyskite-i-amerikanskite-pristanishta", "text": "Украинският президент Петро Порошенко настоява руски кораби да не бъдат допускани до европейски и американски пристанища в интервю за американския телевизионен канал Fox News, цитиран от неговата пресслужба, предава РИА Новости Той твърди, че Русия блокира свободата на корабоплаването в Керченския проток и това води до сериозни икономически последици за Украйна. Европейският съюз \"не може да приеме това,\" е сигурен Порошенко. \"В тази ситуация руските съдове не трябва да бъдат допускани в европейските и американските пристанища\", цитира президента неговата пресслужба. Киев е готов да координира действията по този въпрос със своите партньори, добави още държавният глава. Украинските власти призоваха Запада да засили антируските санкции след инцидента в Керченския проток.", "date": "2018.12.08", "title": "Петро Порошенко: Руските съдове не трябва да бъдат допускани в европейските и американските пристанища"}
{"url": "https://www.faktor.bg/bg/articles/karakachanov-balgariya-nyama-da-podkrepi-makedoniya-za-nato-i-es-ako-izopachava-istoricheskite-fakti", "text": "България няма да подкрепи кандидатурата на Македония за членството ѝ в НАТО и ЕС, ако страната продължава да изопачава историческите факти. Това заяви председателят на ВМРО и вицепремиер Красимир Каракачанов. Повод за неговите думи стана изказване на македонския премиер Зоран Заев, че македонският език трябва да бъде считан за законен на територията на цялата Северна Македония по силата на Преспанския договор.  В позицията на историк лидерът на ВМРО Красимир Каракачанов се противопостави на твърдението, което определя като провокация и подчертава, че няма да допусне компромиси с българската история. В своето официално становище той припомня, че Северна Македония е географско наименование, което включва и настоящи земи от Република България. Каракачанов изразява съмнение относно дейността на Българо-македонската комисия по исторически въпроси и не счита, че тя е способна да защитава българските интереси. Споменава агресивното и нагло поведение от страна на македонските членове на комисията, които, по думите му, си позволяват груби манипулации и поддържат фалшива историческа версия. Председателят на ВМРО подчертава, че македонските земи са български. Затова няма да приеме: \"Хора с неясни възгледи и с обърнат прочит на историята да се промъкнат в НАТО и Европейския съюз на гърба и за сметка на България и историческата справедливост, още по-малко, внедрявайки задкулисно македонския език\".", "date": "2018.12.08", "title": "Каракачанов:  България няма да подкрепи Македония за НАТО и ЕС, ако изопачава историческите факти"}
{"url": "https://www.faktor.bg/bg/articles/prokurori-svarzaha-tramp-s-federalno-prestaplenie-kupil-malchanieto-na-dve-zheni", "text": "Американското министерство на правосъдието обяви вчера, че президентът на САЩ Доналд Тръмп е разпоредил изплащане на незаконни възнаграждения, за да купи мълчанието на две жени, чиито твърдения за извънбрачни връзки са заплашили неговата предизборна кампания, предаде Асошиейтед прес, цитирана от БТА. За първи път прокурори свързват Тръмп с федерално престъпление. В документ, внесен в съда, прокурорите казват, че бившият адвокат и посредник на Тръмп Майкъл Коен е уредил тайни плащания в разгара на кампанията през 2016 г. \"в съответствие с и под ръководството\" на Тръмп.  Внасянето на този документ в съда е на крачка от обвинение срещу президента, че е извършил престъпление. Дали президентът може да бъде даден под съд, е въпрос на правен спор. Но във внесения вчера документ няма неяснота дали прокурорите вярват, че действието на Коен е престъпно и дали Тръмп е бил замесен. Това е забележително разкритие, с потенциални политически и правни усложнения за президент, който е обект на разследвания. Тези плащания вероятно ще станат повод за демократите в Камарата на представителите да започнат разследване срещу президента догодина. Не е ясно дали Тръмп е изправен пред правна заплаха заради ролята си. Федералният закон гласи, че всяко плащане, направено \"с цел оказване на влияние\" върху избори, трябва да бъде отразено във финансовите документи за кампанията. Документът, внесен в петък, показва, че тези плащания са били направени, за да се помогне политически на Тръмп. През август Коен се призна за виновен по осем обвинения, между които за нарушаване на финансовите правила в предизборна кампания. Той даде информация за незаконна операция за потулване на истории за секс и даване на пари срещу мълчание на порно звездата Сторми Даниълс и на бившия модел на \"Плейбой\" Карън Макдугъл. Двете жени твърдяха, че са били в интимни отношения с Тръмп. Тръмп отрече да е имал връзки с тях. През април той отрече да е знаел нещо за плащанията, направени от Коен, макар че обясненията на президента и на адвоката му Руди Джулиани се променяхаeмногократно оттогава. След петъчното внасяне на документа в съда, Тръмп написа в Туитър: Това напълно оневинява президента. Благодаря!\". През 2011 г. бившият сенатор Джон Едуардс, който се бореше за номинацията на Демократическата партия на президентските избори през 2008 г., беше обвинен във връзка с плащания, направени от негово име от богат дарител на кампанията, за да бъде затворена устата на любовницата на Едуардс.  Прокуратурата заяви тогава, че това е било незаконно съдействие за кампанията. Едуардс твърдеше, че плащанията били направени, за да не научи жена му за извънбрачната му връзка, а не в интерес на кампанията му, затова не били политически мотивирани. Съдебно жури оправда през 2012 г. демократа от Северна Каролина по едно от обвиненията, а по останалите не може да стигне до решение. Министерството на правосъдието не върна делото за ново разглеждане.", "date": "2018.12.08", "title": "Прокурори свързаха Доналд  Тръмп с федерално престъпление,  купил мълчанието на две жени"}
{"url": "https://www.faktor.bg/bg/articles/koshlukov-da-varzhem-desislava-radeva-vkashti-za-pechkata-li", "text": "Програмният директор на БНТ Емил Кошлуков направи доста странен коментар във Фейсбук профила си.  Там той обясни как една дама му е пратила гневно писмо, с което го плаши, че се го съди. Освен това в разсъжденията си Кошлуков по странен начин защити и съпругата на президента Румен Радев - Десислава.  Припомняма, че  Десислава Радева бе обвинена от Слави Трифонов, че е пътувала заедно с президента на разноските на данъкоплатците.  Ето какво  написа Емил Кошлуков ( без редакторска намеса): \"Просто илюстрация докъде стига истерията: Една госпожа ми праща гневно писмо в телевизията. Поводът е някаква моя публикация тук, госпожата е тежко възмутена и яростно, с бая удивителни, ми търси сметка като данъкоплатец, как така с нейните пари аз си позволявам да пиша такива неща и т.н. Казах на секретарката да отговори на госпожата, че моят фейсбук е безплатен, на нея ако ѝ искат пари, можем да я поканим в предаването, да разкаже за тоя Цукерберг какъв изедник е. Ми измамили са я явно, щом смята, че с нейните данъци ми плаща за профила. Подигравам се, естествено, жената просто е пример за поредното, но широко разпространено безумие напоследък - всеки истеричен злобар да смята, че може да те разпитва и съди, защото плащал данъци. Все едно останалите не плащат, само той издържа родината. И понеже плаща, това го превръща в енциклопедист и прокурор едновременно, разбира от всичко и може да те разпитва за каквото иска, ти трябва да козируваш и изпълняваш.  Отделна, макар и любопитна тема е колко данъци плащат най-вресливите от тези будни граждани, че аз знам няколко, дето последните години нямат и един трудоден.  И последно - гледам подобно хулене на Деси Радева, жената на президента. С какви пари била с него в Полша, с нашите данъци ли плащаме и така, знаете случая. Ми да, с нашите. Повече от един милион са го избрали, президент е. И тя му е жена, айде аман вече от сиромахомилство. Да я вържем вкъщи за печката ли? Протокол и добро възпитание има, семейството все още съществува, не е забранено. Отвратителни са тези нападки.  ПП. А някои от баш питащите са яко с офшорки, те трябва да се тревожат за президента на Кайманите, нали така?\".", "date": "2018.12.08", "title": "Кошлуков: Да вържем Десислава Радева вкъщи за печката ли?"}
{"url": "https://www.faktor.bg/bg/articles/parizhkata-politsiya-politsiyata-e-arestuvala-nad-480-dushi-pri-sblaska-s-protestirashti-do-shanz-elize", "text": "Парижката полиция се сблъска с протестиращи в събота в близост до известния булевард Шанз-Елизе . Това е пореден уикенд на протести срещу френския президент Еманюел Макрон, предава AFP. Полицията използва сълзотворен газ в опит да отблъсне стотици протестиращи, събрани около търговския булевард и паметника на Триумфалната арка, съобщиха журналисти от агенцията. Демонстрантите скандират искания за оставката на френския президент. Според полицията в района са се събрали около 1,500 протестиращи. Френският телевизионен канал France Info съобщава, че полицията е арестувала над 480 души от сутринта, като 211 от тях са задържани в полицейските управления.", "date": "2018.12.08", "title": "Парижката полиция е арестувала над 480  души при сблъск с протестиращи до Шанз-Елизе"}
{"url": "https://www.faktor.bg/bg/articles/tsipras-vratovrazkata-e-vazel-okolo-vrata-na-gratskiya-narod-no-shte-ya-nosya-ako-putin-mu-podari", "text": "Алексис Ципрас обеща да носи вратовръзка, ако руският президент му подари такава, пише македонското електронно издание „МКД“. На пресконференция след срещата на двамата лидери в Москва Ципрас не носеше вратовръзка, а бяла риза с разхлабена яка. Путин имаше вратовръзка, пише изданието. Гръцките журналисти попитаха Ципрас защо не изпълнява обещанието си да започне да носи вратовръзка, ако партията му спечели парламентарните избори и ако бъде решен проблемът с огромния гръцки държавен дълг. \"Вече изпълних това обещание, когато спечелих (в спор за дълговете). Но бързо махнах вратовръзката, защото това е възел около врата на гръцкия народ. Това е символ. Ако обаче Путин ми даде такъв подарък, ще я нося на следващата среща \", каза Ципрас. Гръцкият министър-председател, както и много други членове на лявото правителство на Гърция, не носи вратовръзки дори на официални събития. Преди предсрочните парламентарни избори Ципрас обеща пред журналисти, че ще започне да носи вратовръзки, когато ще се намери решение на гръцкия проблем и когато Гърция ще изплати дълговете си. Тогава европейските политици започнаха да му дават връзки. Вратовръзка му бе подарена от бившия италиански премиер Матео Ренци и от македонския премиер Зоран Заев. Ръководителят на Европейската комисия Жан-Клод Юнкер предложи на Ципрас вратовръзката си, а турският президент Реджеп Тайип Ердоган на среща попита Ципрас в смес от английски и турски \"Къде е вратовръзка?\" (Where is kravat?). Ципрас се яви с вратовръзка пред гръцките депутати на 22 юни, когато представи доклад за споразумението с еврогрупата за държавния дълг в Гърция.", "date": "2018.12.08", "title": "Ципрас: Вратовръзката е възел около врата на гръцкия народ,  но ще я нося, ако Путин ми подари"}
{"url": "https://www.faktor.bg/bg/articles/razkasana-oblachnost-nad-mnogo-rayoni-namalyavashta-do-yasno-i-slanchevo", "text": "Тази сутрин ще има разкъсана облачност, над много райони - намаляваща до ясно и слънчево. Преди обяд от запад облачността ще започне да се увеличава и вплътнява, но чак вечерта, първо в крайните западни райони, ще превали слаб дъжд. През нощта ще е почти тихо, през деня ще се появи слаб югозападен вятър. Минималните температури ще са предимно между минус 5° и 0°, максималните слабо ще се повишат и ще са от 5° до 10°. Това съобщи за агенция „Фокус“ Евгения Егова, дежурен синоптик в Националния институт по метеорология и хидрология (НИМХ) към Българската академия на науките (БАН).  По Черноморието ще преобладава слънчево време. Ще духа слаб до умерен югозападен вятър. Максималните температури ще са 8°-9°. Температурата на морската вода е 8-11°. Вълнението на морето ще бъде 2-3 бала. Преди обяд над планините ще преобладава слънчево време. Около обяд от запад облачността ще започне да се увеличава, но през деня ще е почти без валежи.", "date": "2018.12.08", "title": "Разкъсана облачност, над много райони - намаляваща до ясно и слънчево"}
{"url": "https://www.faktor.bg/bg/articles/ministri-iskat-ostavkata-na-tereza-mey-ako-parlamentat-ne-odobri-proekta-y", "text": "Членове от кабинета на Тереза Май я предупредиха, че ще трябва да подаде оставка, ако парламентът на страната не одобри съществуващия проект за споразумение с ЕС, и новото споразумение няма да бъде възможно, предават агенциите. Според източници през следващите дни членове на кабинета ще се опитат да я убедят да постигне най-добрите условия по споразумението Брекзит. Ако на 11 декември британският парламент гласува против проекта за документ, одобрен на срещата на върха на ЕС, а премиерът не може да постигне отстъпки от ЕС, тя най-вероятно ще загуби поста си. На 25 ноември лидерите от ЕС одобриха споразумение с Великобритания за Брекзит и декларация за бъдещите отношения с Лондон. За да влезе в сила, споразумението трябва да получи одобрение от европейския парламент и британските законодатели. Камарата на общините ще гласува за или против сделката на 11 декември. Според местни наблюдатели, правителството ще претърпи поражение при гласуването, тъй като крилото на евроскептиците в управляващата консервативна партия, както и депутатите от северноирландската Демократична юнионистка партия се противопоставят на разпоредбите на настоящето споразумение, пише \"Фокус\". Излизането на Великобритания от ЕС е планирано за 29 март 2019 г., след което трябва да настъпи преходен период, който да продължи до края на 2020 г. Министър-председателят Тереза Мей и висши министри очакваха да прекарат уикенда бомбардирайки членове на Консервативната партия с телефонни обаждания, имейли и съобщения в опит да спечелят подкрепата им за сделката й преди „значимото гласуване“ в Камарата на общините. Тя изпрати 30 министри, които да се опитат да представят сделката й на гласоподавателите с надеждата да окажат натиск върху депутатите. Борис Джонсън призова за „щедро, оптимистично, енергично“ предоговаряне за спечелване на „голямо и свободно търговско споразумение“ без спорния механизъм за граничен контрол, който би могъл да свърже Обединеното кралство в близки митнически връзки с Брюксел. Той настоява британските преговарящи трябва да откажат обещаните 39 млрд. паунда и да покажат, че не се страхуват от търговските връзки с блока, основани на правилата на Световната търговска организация. Той заяви: „Не искам да се преструвам пред общността, че няма да има смущения въобще. Не искам да твърдя, че няма да има предизвикателства. „Това, което хората искат да видят е малко здрав разум в тази държава, малко воля за справяне с проблемите и малко лидерство“. Посочвайки пътя напред от сегашната безизходица, бившият външен министър каза: „Това, което трябва да направи или какво правителството трябва да направи, е да се върне в Брюксел и да заяви съвсем ясно, че парламентът не е приел споразумението за оттегляне, и че е време за излизането на предпазния механизъм и време за договаряне на споразумение за свободна търговия“. „Идеята с предаването на 39 млрд. паунда от парите на данъкоплатците сега е много, много странно и мисля, че е голяма грешка“. „Мисля, че в следващия етап трябва да кажем „вижте“, тези пари могат да бъдат налични в края на преговорите“. „Тази сделка е бедствие за нашата страна. Това в основата си означава, че ЕС може да ни изнудва в каквито и да било условия, които те харесват в хода на преговорите за нашето бъдеще“. Борис Джонсън заяви, че депутатите тори искат възможността да използват гласуването, за да изяснят позицията си по сделката.  Тереза Мей предупреди вчера, че повече висши депутати могат да напуснат във вторник, ако не бъдат направени драстични промени в сделката.  Майк Ууд, личен секретар на министърът по международната търговия Лиъм Фокс, заяви, че можеда се откаже от поста си.", "date": "2018.12.08", "title": "Министри искат оставката на Тереза Мей, ако парламентът не одобри проекта й"}
{"url": "https://www.faktor.bg/bg/articles/novini/balgariya/sasht-iskat-rusiya-nezabavno-da-osvobodi-pravozashtitnik-organiziral-protest-pred-kgb/fsb", "text": "Държавният департамент на САЩ призова руските власти да освободят правозащитника Лев Пономарьов, който е под административен арест заради призив за участие в несъгласуваната акция „За нашите и вашите деца“. Тя се проведе в близост до сградата на ФСБ, предава агенция TACC. А ФСБ си е бившето КГБ и мрази правозащитниците да й скачат под прозорците. Още повече, че тогава Кремъл беснее.  „Призоваваме Русия незабавно да освободи 77-годишния правозащитник Лев Пономарьов, който е арестуван и осъден на 16 дни арест за публикуване на призив за мирен протест“, се посочва в изявлението. На 5 декември съдът призна Пономарьов за виновен и постанови 25 дни административен арест. На 7 декември московският градски съд намали административния арест на Пономарьов от 25 на 16 дни.", "date": "2018.12.08", "title": "САЩ поискаха Русия \"незабавно да освободи\" 77-годишен правозащитник, организирал протест пред КГБ/ФСБ"}
{"url": "https://www.faktor.bg/bg/articles/novini/balgariya/zashto-tsvetanov-se-sreshtna-v-beliya-dom-s-zhenata-koyato-nay-dobre-poznava-putin-ot-kgb-do-kremal", "text": "Старши директорът по европейските и руските въпроси в Съвета за национална сигурност в Белия дом две десетилетия проследява пътя на Владимир Путин от КГБ до голямата политика Доналд Тръмп и Бойко Борисов могат да се срещнат в първите месеци на 2019 г. Това е последното изречение от официалното съобщение, с което партия ГЕРБ описва срещата на Цветан Цветанов с Фиона Хил в Белия дом, завършила преди часове. Коя е обаче дамата, с която парламентарният шеф на премиерската партия уговаря визита на Бойко Борисов в САЩ? Отговор на важния въпрос дава  . Хил не е милиардерка, не играе голф и не пише в туитър. Затова всички, които следят как Тръмп сглобява екипа си в Белия дом, са изненадани защо Фиона е не просто сред избраните, а и разполага с внушителна власт. 53-годишната Фиона е вероятно американката, която най-добре познава Владимир Путин. Цели двадесет години тя следи, изучава и анализира пътя на руския президент от КГБ до голямата политика. Старши директорът по европейските и руските въпроси в Съвета за национална сигурност на Белия дом е Фиона Хил дори написва през 2013 г. книгата “Мистър Путин - спецагент в Кремъл”, в която “улавя” руския президент как използва манипулативните трикове от времето в КГБ, за да убеждава събеседниците си в своите тези. Затова и родената в малко градче в Северна Англия дама се смята за толкова важна за американския лидер. Тя е първият член на семейството на миньор и акушерка, завършил университетско образование. Фиона не само познава Русия, тя е стажувала в Москва, а в “Харвард” става магистър по съветология. Опитва неуспешно на няколко пъти да влезе в дипломатическата служба на Великобритания и през 1989 г. заминава за САЩ. На следващата година се омъжва и става американски гражданин. Неуспешно се за да могат с Путин да общуват на немски.  Фиона Хил влиза в президентската администрация през април 2017 г., след като напуска директорски пост в американския институт “Брукингс” във Вашингтон. Съветничката на Тръмп учи в университета “Св. Андрюс” в Шотландия, а по-късно и в “Харвард”. Тя има магистърска степен по съвременна история на Русия. Прекарва в учене и две години в института за чужди езици в Москва. В руската столица тя кара стаж при Мария Шривер, водеща на Ен Би Си. В продължение на две десетилетия Хил е проследявала пътя на Владимир Путин - от член на КГБ до лидер след хаотичните времена при Борис Елцин. Заради познанията ѝ се смята, че тя разбира действията на руския президент по-добре от всеки друг в американската външна политика. Първата ѝ среща с Доналд Тръмп обаче не преминава добре. Президентът на САЩ я обърква за чиновничка и ѝ дава бележка, която да редактира. На учудения поглед на Хил американският лидер се ядосва, което води до намесата на тогавашния съветник по национална сигурност ген. Хърбърт Макмастър. На него му се наложило да обясни на президента коя е Хил. В своята книга Хил обяснява, че падането на Съветския съюз и борбата на Русия да се възстанови през 90-те години е наложило ожесточено желание у Путин да превърне Русия отново в доминираща сила и да отмъсти на Запада. Според нея Путин се е научил да разгадава много бързо хората и да открива слабите им места по време на разговори благодарение на 15-годишната си служба като офицер на КГБ. Тя не мрази Русия, нито Путин. Хора, които познават Фиона от години, дори твърдят, че не могат да разберат нейните политически пристрастия. С едно изречение – Доналд Тръмп извън семейното му обкръжение. Повече от час от първоначално предвиденото време е продължил разговорът между председателя на парламентарната група на ГЕРБ и зам.-председател на партията Цветан Цветанов и старши директора по европейските и руските въпроси в Съвета за национална сигурност Фиона Хил. И двете страни изразили безпокойство от ескалацията на напрежението в Азовско море и Керченския пролив. Двамата се обединили около необходимостта от деескалация на конфликта. Цветанов представил резултатите от българското председателство на Съвета на ЕС и подчертал приоритетността, която България отдава на евро-атлантическата перспектива за Западните Балкани. Фиона Хил и Цветан Цветанов са постигнали съгласие, че евро-атлантическата перспектива пред тези държави е от ключово значение за ограничаване на влиянието на трети страни в региона. Предстоящата модернизация на българската армия е била посочена като Цветан Цветанов информирал, че България е в заключителния етап за избор на нови изтребители за авиацията.  До момента финалисти са три самолета - Ф-16, “Грипен” и “Юрофайтър”, като се очаква българският парламент да излезе с решение в идните няколко месеца. Според Цветатов подобно решение ще затвърди геополитическата ориентация на България за десетилетия напред, тъй като след модернизацията на ВВС предстои модернизиране на сухопътните войски и военноморския флот. По време на разговора била подчертана и голямата важност за сигурността на България и на диверсификацията на енергийните доставки за страната. Председателят на ПГ на ГЕРБ е запознал Фиона Хил с важността на европейските избори през май 2019 г. е от решаващо значение за крайния резултат, е било общото мнение и на двамата политици. Важно условие според тях е и недопускането на популистките партии да имат предимство при определяне на политическия дневен ред в Европа през следващите 5 години. В края на срещата двете страни са се договорили взаимният обмен на мнения да продължи и в бъдеще. От българска страна било посочено, че прекрасна възможност за подобен обмен на мнения би била бъдеща среща между министър-председателя на България Бойко Борисов и президента на Съединените щати Доналд Тръмп в началото на 2019 г.", "date": "2018.12.08", "title": "Защо Цветанов се срещна в Белия дом с жената, която най-добре познава Путин – от КГБ до Кремъл"}
{"url": "https://www.faktor.bg/bg/articles/chestito-studenti-ne-vyarvayte-na-radev", "text": "На 8 декември празнуват българските студенти. Да им пожелаем да променят България към по-добро. Това вероятно ще им пожелае днес и президентът Румен Радев, който ще участва в тържественото събрание и ще присъства на концерта по случай 130-годишнината на Софийския университет „Св. Климент Охридски“.  Дано само не им пожелае да са верни на Кремъл, защото това е патриотично. Или нещо подобно, написано от най-мъдрия му съветник в завърналия се на \"Дондуков\" 2 ретро-плакатен стил: \"Дружбата със СССР е нужна на България така както въздуха и слънцето за всяко живо същество.\" Не му вярвайте, студенти. Колелото на историята се върти, както още е казал авторът на горната \"гениална\"  фраза. Но съвсем не  до окончателната победа на комунизма.  През 1903 г. 8 декември е отбелязан за първи път като празник на единствения тогава в Княжество България университет - Висшето училище. Решението е на Академичния съвет от 30 ноември 1902 г. Празнуването е отменено след 1944 г. и е заменено със 17 ноември - когато е Международният ден на студентската солидарност. През 1962 г. празникът на университета на 8 декември е възстановен. На заседание на Съвета на ректорите на 28 октомври 1994 г. е взето решение 8 декември да бъде неучебен ден и празник на българските студенти, припомня \"Фокус\". Във връзка с празника ръководството на ГД „Националната полиция“ предприема допълнителни мерки за сигурност. Целта е гарантиране на обществения ред и сигурността на младите хора, както и безопасността на движението по пътищата. С превантивна цел са проведени срещи със собственици и управители на туристически, питейни, увеселителни и други организирано посещавани обекти, на които са обсъдени възможните рискове от престъпни посегателства и са дадени препоръки за повишена бдителност и навременно подаване на информация за своевременно реагиране при необходимост. Създадена е организация за засилено полицейско присъствие около питейните и увеселителните заведения, и места за настаняване, на които се очакват празнуващи. Специално внимание ще бъде обърнато на курортите, където традиционно празнуват студентите.  В София ще се следи в нощните увеселителни заведенията да не се допускат непълнолетни, посетители с огнестрелни и пиротехнически изделия. Ще има засилено полицейско присъствие в централната градска част, Студентски град и Парка Витоша. Целта е обезпечаване на обществения ред и спокойствието на всички – празнуващи и граждани. В столицата като най-голям град с най-много студенти, е осигурен значителен ресурс, който да гарантира тяхното спокойствие и безпроблемно празнуване. Изготвен е план за специализирана полицейска операция на 8 и 9 декември по линия на „Пътна полиция“. Основното, за което ще се следи е наличие на Гражданска отговорност и недопускане управлението на МНП от водачи, употребили алкохол и наркотични вещества.  На 8 декември сутринта на територията на цялата страна ще започне специализирана полицейска операция на „Пътна полиция“, която ще продължи и следващия ден. Екипите ще следят за управление на моторни превозни средства от неправоспособни водачи или от шофьори, употребили алкохол или наркотични вещества. В случай на усложнени метеорологични условия, своевременно ще се въвежда временна организация на движението, при необходимост трафикът ще се пренасочва по обходни маршрути.", "date": "2018.12.08", "title": "Честито, студенти! Не вярвайте на Радев"}
{"url": "https://www.faktor.bg/bg/articles/novini/svyat/spetsprokuror-myuler-pol-manafort-lazhe-kontaktite-mu-s-administratsiyata-na-tramp", "text": "Специалният прокурор Робърт Мюлер обвини бившия ръководител на предизборната кампанията на Доналд Тръмп Пол Манафорт, че лъже по пет ключови теми - включително контактите му с администрацията на Тръмп - след като сключи сделка за сътрудничество по руското разследване. Манафорт се опита да скрие фактът, че е имал контакт с представител на администрацията в Белия дом в края на май 2018 г. Робърт Мюлер, който ръководи федералното разследване за намесата на руснаците на изборите през 2016 г. и евентуалното тайно споразумение с представители на Доналд Тръмп, получи срок до петък да даде на съдията повече информация за причините, поради които обвини Манафорт, че е нарушил споразумение лъжейки. Според документите Манафорт също излъгал за взаимодействието си с бивш бизнес партньор и руско-украински политически консултант Константин Килимник, за който се смята, че има евентуални връзки с руските разузнавателни служби. Робърт Мюлер също обвинява Манафрт, че лъже за участието на Килимник в предполагаема конспирация, за да приготви свидетелските показания на двама свидетели. Другите предполагаеми лъжи включват обстоятелствата около плащането на 125 хил. долара на фирма, работеща за Манафорт, и фактът, че той предоставя на следователите и информация за прехвърляне на сметки, свързана с друго разследване на Министерството на правосъдието. Част от документа, свързан с плащането от 125 хил. долара, също е редактиран. При предишен съдебен процес във Вирджиния Манафорт бе осъден за осем финансови престъпления, свързани с лобирането му, докато журито не можа да вземе решение по 10 други обвинения. Федералните прокурори от Ню Йорк поискаха от съдията да осъди Майкъл Коен, бивш личен адвокат на Тръмп. Майкъл Коен, който сътрудничи в разследването на Робърт Мюлер, се призна за виновен за финансови престъпления, и на отделно обвинение, че е лъгал Конгреса в случай, разкрит от Робърт Мюлер миналата седмица. Прокурорите от Ню Йорк заявиха, че Майкъл Коен трябва да има някакъв принос за сътрудничеството с Робърт Мюлер, но отбелязаха, че не е сключил споразумение за сътрудничество с техния офис. Робърт Мюлер предложи присъдата за лъженето на Конгреса да протича едновременно с присъдата в случая в Ню Йорк.", "date": "2018.12.08", "title": "Спецпрокурор Мюлер: Пол Манафорт лъже за контактите му с администрацията на Тръмп"}
{"url": "https://www.faktor.bg/bg/articles/novini/balgariya/feysbuk-zashto-predi-izyavleniyata-na-radev-ne-kazvat-govority-moskva", "text": "Интервюто с президента Румен Радев, излъчено по „Панорама” на БНТ предизвика поредната вълна от остри коментари в социалните мрежи. Говорейки уж за българския национален интерес държавният глава директно постави интересите на Русия пред България. Той акцентира, че Русия имала тежко недоверие към България, а за нас изключително важни били АЕЦ „Белене”, „Турски поток”, възстановяване на историческите връзки с Москва и т.н. и т.н. Президентът отново предупреди, че не трябва да ставаме заложници на украинските интереси в Азовско море, подменяйки местата на агресора и жертвата. Ето как политици и анализатори коментираха думите на Румен Радев: „Радев не разбира, че армията и демокрацията са различни системи: 1.Президентът за пореден път доказа, че не познава духа и нормите на демокрацията. До сега трябваше да е разбрал, че наличието на общественото чувство за справедливост не руши демокрацията, а я укрепва. Свободата ни се гарантира от тази социална чувствителност, а той приема обществения бунт, като неподчинение в армията. 2. Радев показва, че не знае какво се прави с властта. Той не схваща, че Президентът не може да е просто инженер на нови политически проекти. По същество институцията му е консенсусна, а не революционна. С действията си дестабилизира системата и това ще коства собственото му политическо бъдеще, за което толкова мечтае. Ясно личи, че когато използва властта само за собственото си публично благополучие - успява, но когато започне да прокарва интересите на БСП и Кремъл образът му се компрометира моментално.” „Не са нужни „съчиненията на американски конспиролог“ за да се види, че Президентът Радев е проруски лидер. С действията си той непрекъснато го потвърждава, дори и в същото интервю , направено снощи пред БНТ, в което се жалва, че е обвиняван несправедливо. Какъв национален нихилист трябва да си за да може от позицията на институцията Президент да обвиняваш собствената си страна с изричането на очевидна лъжа: \"Русия претърпя финансови загуби заради българският отказ от \"Южен поток, а сега ние се борим за \"Турски поток\", което доказва несъстоятелността и недалновидността на няколко български правителства по този въпрос\". Припомням на г-н Президента, че решението за спиране на проекта „Южен поток\" е взето еднолично от президента Владимир Путин и това беше обявено от руският министър на енергетиката Александър Новак, цитиран от ТАСС. За това решение на Путин нашата страна узна от съвместната му пресконференция с турския му колега Ердоган в Анкара. Всичко това беше направено с цел нашата страна да бъде уязвена, защото управляващите не са отговорили на руските очаквания България да осигури заобикаляне на европейската политика, заложена в Третия енергиен либерализационен пакет. Няма по-голям позор за един държавен глава от този да обвинява собствената си страна в чужди грехове и да ѝ вменява вината, че е нанесла финансови щети на тези, които обират и загробват родината му с мега корупционни енергийни проекти!” „Не помня за последните 30 години някой \"демократично\" избран държавник така да унижава нашата България! Срам ме е от \"това\", което  гостува в \"Панорама\" - резидентът на Кремъл в България. Падението е пълно! (п)Резидентът Радев реанимира фалшификацията \"Костинбродска афера\"! Срам! Срам! Срам! Но... дъното явно тепърва предстои... България не е руска губерния, а Радев се държи като поставен от Кремъл генерал - губернатор, който мрази независимостта на България! Позорно е! Много е позорно! Време е за импийчмънт. Бедни ми, бедни, \"натовски\" генерале...” „Няма как умствено минимален човек да е Президент на която и да било държава. Статистически поне 100 000 българи превъзхождат този човечец по ум, съвест и способности. Но ето, българите избраха точно този скудоумник - да им е държавен глава. Ами, това е положението! Не, че с Желев беше кой знае колко обнадеждаващо, но нивото беше онова и е това, което е!” „Преди изявленията на Радев, защо не казват: \"Говорить Москва\"  „За две години президента Радев показа истинската си същност в пълния и блясък! Безкрайно неграмотен по българска история тотално безроден, чужд резидент присаден в България, за да я завлече в Евразийската тюрма и гробница на българщината! За две години не можа да си направи поне една що годе свястна БЪЛГАРСКА ПРОГРАМА ЗА ДЕЙСТВИЕ, не можа да намери хора да му я направят, не знае що е българска програма, нито веднъж не показа че знае какво означава думата държавност. Нито веднъж не защити подложените на див и варварски геноцид 2,5 милиона българи в съседните страни, явно защото не познава законите за правата на малцинствата и не иска да ги научи. НИТО ВЕДНЪЖ НЕ ПОСТАВИ БЪЛГАРСКИТЕ НАЦИОНАЛНИ ИНТЕРЕСИ ПРЕД РУСКИТЕ! Ама нито веднъж. Не чух и не видях НИТО ВЕДНЪЖ ДА ПОКАЖЕ ЧЕ ПОЗНАВА ПРОБЛЕМИТЕ НА БЪЛГАРСКИЯ НАРОД И ПЪТИЩАТА ЗА ТЯХНОТО РЕШАВАНЕ , ЧЕ МИЛЕЕ ЗА ТОЗИ ИЗСТРАДАЛ БЪЛГАРСКИ НАРОД! Просто изпълнител на руските имперски интереси в България и на Балканите.” „Г-н Президентът се борел да върне доверието на Русия. Той ли не знае, че това означава да поднесе България на тепсия като плячка на кремълската престъпна групировка. Не че сега не ни плячкосват по 3 милиарда на година само от енергийния монопол и лъжите за \"троен шлем\" и \"газов хъб\".”       Румен Радев се оформя/доказва като най-вредният за политическата система кремълски популист. Лъжа след лъжа, клише след клише... Абсолютна марионетка на Солидарна България, редколегията на мъртвото Аспекто и московския псевдоконсерватизъм на Волгин и компания. Това, което новодясното прави, обезличавайки десницата, същото прави Радев за политическата система. Стъпвайки върху социологически верни и валидни аргументи, Радев подкопава доверието в демократичните процедури и институции, работейки за (все още не съвсем осветен) свой личен интерес. Освен дясна политика и реторика, нужно е и усилие да се преведат проблемите на обществото – лична сигурност, бедност, недоверие в политическата система и демократичните институции, корупция и лошо управление, в полза на определени олигархични кръгове (структурирани по путински модел и захранвани с кремълска антиевропейска и антиатлантическа идеология). Усилие да се преведат на десен, проевропейски политически език. А Бойко Панорамата е мек като трипластова политическа хартия от чиста целулоза. Дори Иво Христов щеше да направи по-забавно интервю с президента.", "date": "2018.12.08", "title": "Фейсбук: Защо преди изявленията на Радев не казват: „Говорить Москва?”"}
