{"url": "https://www.faktor.bg/bg/articles/2/3-ot-mestata-v-evroparlamenta-otivat-pri-proevropeyskite-partii", "text": "На изборите за европейски парламент се очертава една ясна тенденция – консерваторите губят мандати, популистите и леви партии печелят места. Все още е рано да се каже обаче коя партийна формация печели изборите – в някои страни като Италия изборните секции затварят едва в 23 часа. Въпреки това според прогнозните резултати вече е ясно, че две трети от местата в новия европейски парламент ще отидат при проевропейски партии. Първите резултати дойдоха към 17 часа централноевропейско време от Австрия. В 18 часа бяха съобщени резултатите от Германия, Холандия, Ирландия, Кипър, Латвия, Гърция и Малта. В 19 към тях се прибавиха България, Хърватия, Словения. В 20 часа се очакваха първите данни от Франция, Дания и Испания. В 21 часа резултатите си подадоха Португалия, Полша, Швеция и Румъния. Едва тогава можеше да се направи и първа прогноза как ще изглежда новият Европарламент. В Италия последно изборните секции затвориха в 23 часа. Германия: Тежък удар за социалдемократите, зелените в скок Германските социалдемократи понесоха тежък удар на изборите за Европейски парламент. Сериозен срив има и при християндемократите. И двете партии отбелязват сериозна загуба на електорат в сравнение с предишните евроизбори. Първа сила все пак остава ХДС на Ангела Меркел в коалиция с ХСС от Бавария – по прогнозни първи резултати консерваторите печелят 28% от гласовете. Социалдемократите взимат едва 15,5%, което вероятно ще доведе до оставката на лидерката им Андреа Налес. Зелените взеха цели 22%, което е огромен скок за тях, в предишни години те не надхвърляха 10%. Либералната Свободно-демократическа партия взима 5,5%. По-добър в сравнение с миналите евроизбори, но по-лош в сравнение с парламентарните е резултатът на крайнодясната „Алтернатива за Германия“ – 10,5%. Левицата взима 5,5%. Още седем малки партии влизат в ЕП от Германия. Най-сериозно сред тях се откроява сатиричната „Партията“ с 2,6%. Австрия – ясна победа за канцлера Курц Въпреки скандалът от последната минута, който поредизвика вот на недоверие в Австрия, консервативната Народна партия на канцлера Себастиан Курц успя да спечели евроизборите. Според първите резултати тя взима 34,5% от гласовете, което е увеличение със 7,5% от миналите избори. На второ място са социалдемократите с 23,5% - тяхната загуба е 0,5 на сто, а популистката Партия на свободата падна до 17,5%, губейки 2,2% в сравнение с вота преди 5 години. Причина за това е най-вече скандалното видео, в което лидерът им и вицеканцлер Хайнц-Кристиан Щрахе предлага корупционни сделки на представяща се за роднина на руски олигарх жена. Австрийските зелени взимат 13,5%, либералната Неос запазва същият резултат като през 2014 – 8%. Холандия изненада със социалдемократите Холандците гласуваха още в четвъртък и изненадващо най-силна партия е социалдемократическата на Франс Тимерманс – 18,4%. Това дава сериозни шансове на Тимерманс за поста шеф на Еврокомисията, за който той е кандидат. Либералите на премиера Марк Руте са втори с 14%, толкова взимат и християн-консерваторите. Крайните популисти от Форум за демокрация ще получат само 3 места в Европарламента. Кипър – фотофиниш за консерватори и левица Консервативното Демократично общо движение и лявата AKEL според първите прогнози вероятно имат почти равен резултат и водят. И двете имаха 29% от гласовете в екзитпола. Ако този резултат се запази, те ще пратят по двама депутата в Страсбург. За другите две места, които има Кипър, се борят две малки центристки партии и дясно-екстремистката ELAM. Гърция – консерваторите водят Консервативната Неа Демократия печели евровота според първите резултати. Тя взима 32 на сто от гласовете. Премиерът Алексис Ципрас пък за първи път от 2014 година губи – неговата лява „Сириза“ има 27% от гласовете. За третото място се борят крайнодясната „Златна зора“ и социалистическата KINAL – и двете по първи резулатти имат по 7%. Комунистите от KKE печелят 6%. Италия и Фанция – треперене до последната секунда. Салвини и Льо Пен с превес Най-интересните резултати Италия и Франция ще дойдат и най-късно. В Италия се очаква голямата победа да вземе „Лига“-та на вътрешния министър Салвини. 30% й даваха анализаторите. Възможно е заради този огромен скок на привърженици – на миналите евроизбори партията му взе малко над 6,5%, Салвини да развали коалицията с „Пет звезди“ и да поиска нови избори. Във Франция активността на тези европейски избори е много по-висока, отколкото в предишни години. До 17 часа бюлетините си бяха пуснали 43,29% от избирателите. През 2014 към този час гласувалите бяха 35,07%. Според последните проучвания партията на Марин льо Пен, крайнодесният „Национален сбор“, взима 24,5%. А проевропейската „Република, напред“, на президента Макрон – 23%. Тези европейски избори са и големият реванш на Марин льо Пен. Тя успя да излезе напред, като промени стратегията си и се отказа от излизането на Франция от ЕС. Вместо това обеща промяна на Европа отвътре. Висока активност почти навсякъде Тези европейски избори са и с много висока активност. В повечето членки до урните отидоха значително повече хора, отколкото при предишни евровотове. В Германия до 14 часа бяха гласували малко над 29%, което е с почти 5% повече от 2014. В Испания избирателите се увеличиха дори с 10% , във Франция с поне 5%. В Словакия 20 на сто от избирателите гласуваха за европарламент, което е най-високата активност на европейски избори в страната досега. И в съседна Румъния повече хора са се разходили до изборните си секции. Само 6 часа след отварянето им 19,75% бяха гласували. През 2014 до този час румънските гласове бяха едва 12,4%. Тази активност се тълкуваше и като лоша прогноза за управляващата социал-либерална коалиция. Очакваше се тя да бъде наказана от избирателите. Най-много са гласувалите в Малта – 72%. Евроизбори 2019: Загуби за консерваторите, повече места за популисти и леви На изборите за европейски парламент се очертава една ясна тенденция – консерваторите губят мандати, популистите и леви партии печелят места. Все още е рано да се каже обаче коя партийна формация печели изборите – в някои страни като Италия изборните секции затварят едва в 23 часа. Въпреки това според прогнозните резултати вече е ясно, че две трети от местата в новия европейски парламент ще отидат при проевропейски партии. Първите резултати дойдоха към 17 часа централноевропейско време от Австрия. В 18 часа бяха съобщени резултатите от Германия, Холандия, Ирландия, Кипър, Латвия, Гърция и Малта. В 19 към тях се прибавиха България, Хърватия, Словения. В 20 часа се очакваха първите данни от Франция, Дания и Испания. В 21 часа резултатите си подадоха Португалия, Полша, Швеция и Румъния. Едва тогава можеше да се направи и първа прогноза как ще изглежда новият Европарламент. В Италия последно изборните секции затвориха в 23 часа. Германия: Тежък удар за социалдемократите, зелените в скок Германските социалдемократи понесоха тежък удар на изборите за Европейски парламент. Сериозен срив има и при християндемократите. И двете партии отбелязват сериозна загуба на електорат в сравнение с предишните евроизбори. Първа сила все пак остава ХДС на Ангела Меркел в коалиция с ХСС от Бавария – по прогнозни първи резултати консерваторите печелят 28% от гласовете. Социалдемократите взимат едва 15,5%, което вероятно ще доведе до оставката на лидерката им Андреа Налес. Зелените взеха цели 22%, което е огромен скок за тях, в предишни години те не надхвърляха 10%. Либералната Свободно-демократическа партия взима 5,5%. По-добър в сравнение с миналите евроизбори, но по-лош в сравнение с парламентарните е резултатът на крайнодясната „Алтернатива за Германия“ – 10,5%. Левицата взима 5,5%. Още седем малки партии влизат в ЕП от Германия. Най-сериозно сред тях се откроява сатиричната „Партията“ с 2,6%. Австрия – ясна победа за канцлера Курц Въпреки скандалът от последната минута, който поредизвика вот на недоверие в Австрия, консервативната Народна партия на канцлера Себастиан Курц успя да спечели евроизборите. Според първите резултати тя взима 34,5% от гласовете, което е увеличение със 7,5% от миналите избори. На второ място са социалдемократите с 23,5% - тяхната загуба е 0,5 на сто, а популистката Партия на свободата падна до 17,5%, губейки 2,2% в сравнение с вота преди 5 години. Причина за това е най-вече скандалното видео, в което лидерът им и вицеканцлер Хайнц-Кристиан Щрахе предлага корупционни сделки на представяща се за роднина на руски олигарх жена. Австрийските зелени взимат 13,5%, либералната Неос запазва същият резултат като през 2014 – 8%. Холандия изненада със социалдемократите Холандците гласуваха още в четвъртък и изненадващо най-силна партия е социалдемократическата на Франс Тимерманс – 18,4%. Това дава сериозни шансове на Тимерманс за поста шеф на Еврокомисията, за който той е кандидат. Либералите на премиера Марк Руте са втори с 14%, толкова взимат и християн-консерваторите. Крайните популисти от Форум за демокрация ще получат само 3 места в Европарламента. Кипър – фотофиниш за консерватори и левица Консервативното Демократично общо движение и лявата AKEL според първите прогнози вероятно имат почти равен резултат и водят. И двете имаха 29% от гласовете в екзитпола. Ако този резултат се запази, те ще пратят по двама депутата в Страсбург. За другите две места, които има Кипър, се борят две малки центристки партии и дясно-екстремистката ELAM. Гърция – консерваторите водят Консервативната Неа Демократия печели евровота според първите резултати. Тя взима 32 на сто от гласовете. Премиерът Алексис Ципрас пък за първи път от 2014 година губи – неговата лява „Сириза“ има 27% от гласовете. За третото място се борят крайнодясната „Златна зора“ и социалистическата KINAL – и двете по първи резулатти имат по 7%. Комунистите от KKE печелят 6%. Италия и Фанция – треперене до последната секунда. Салвини и Льо Пен с превес Най-интересните резултати Италия и Франция ще дойдат и най-късно. В Италия се очаква голямата победа да вземе „Лига“-та на вътрешния министър Салвини. 30% й даваха анализаторите. Възможно е заради този огромен скок на привърженици – на миналите евроизбори партията му взе малко над 6,5%, Салвини да развали коалицията с „Пет звезди“ и да поиска нови избори. Във Франция активността на тези европейски избори е много по-висока, отколкото в предишни години. До 17 часа бюлетините си бяха пуснали 43,29% от избирателите. През 2014 към този час гласувалите бяха 35,07%. Според последните проучвания партията на Марин льо Пен, крайнодесният „Национален сбор“, взима 24,5%. А проевропейската „Република, напред“, на президента Макрон – 23%. Тези европейски избори са и големият реванш на Марин льо Пен. Тя успя да излезе напред, като промени стратегията си и се отказа от излизането на Франция от ЕС. Вместо това обеща промяна на Европа отвътре. Висока активност почти навсякъде Тези европейски избори са и с много висока активност. В повечето членки до урните отидоха значително повече хора, отколкото при предишни евровотове. В Германия до 14 часа бяха гласували малко над 29%, което е с почти 5% повече от 2014. В Испания избирателите се увеличиха дори с 10% , във Франция с поне 5%. В Словакия 20 на сто от избирателите гласуваха за европарламент, което е най-високата активност на европейски избори в страната досега. И в съседна Румъния повече хора са се разходили до изборните си секции. Само 6 часа след отварянето им 19,75% бяха гласували. През 2014 до този час румънските гласове бяха едва 12,4%. Тази активност се тълкуваше и като лоша прогноза за управляващата социал-либерална коалиция. Очакваше се тя да бъде наказана от избирателите. Най-много са гласувалите в Малта – 72%.", "date": "2019.05.26", "title": "2/3 от местата в Европарламента  отиват при проевропейските партии?"}
{"url": "https://www.faktor.bg/bg/articles/novini/balgariya/-trend-predninata-na-gerb-pred-bsp-e-nad-7", "text": "Данните от екзитпола на социологическата агенция \"Тренд\"към 20 ч.  дават на ГЕРБ 6,9% преднина пред БСП. Ето конкретните резултати: ГЕРБ - 30,4 % БСП -23,5 % ДПС -14,1 % ВМРО -7,5 % Демократична България - 6,6 % \"Воля\" -3,6 % Десислава Иванчева - 1,6 % Възраждане -1,6 % Коалиция за България -1,5 % Атака -1,2 % Патриоти за Валери Симеонов -1,2 % Други - 6,9% При това положение ГЕРБ ще има 7 евродепутати, БСП - 5, ДПС - 3, ВМРО и Демократична България - по един.", "date": "2019.05.26", "title": "\"Тренд\": Преднината на ГЕРБ пред БСП е над 7%"}
{"url": "https://www.faktor.bg/bg/articles/novini/svyat/orban-pecheli-evroizborite-s-56", "text": "Партията на унгарския премиер Виктор Орбан печели евроизборите с около 56%, съобщи националната телевизия на Унгария. Активността е била 42%,  близо два пъти по-високо отколкото на предишните евроизбори през 2014 година. Очаква се тази вечер Орбан да съобщи към коя от политическите групи в Европарламента ще се присъединят неговите евродепутати.", "date": "2019.05.26", "title": "Орбан печели евроизборите с 56%"}
{"url": "https://www.faktor.bg/bg/articles/novini/balgariya/andrey-raychev-bsp-se-okaza-nesposobna-da-pobedi-gerb-nakazatelniyat-vot-se-otlaga", "text": "\"На евроизборите нямаше наказателен вот и това означава, че той се отлага\", заяви социологът Андрей Райчев в изборното студио на Нова телевизия, който през цялото време на кампанията твърдеше, чу БСП ще победи ГЕРБ и след това ще има предсрочни избори. По думите му БСП се оказала неспособна да победи ГЕРБ и Корнелия Нинова е водила повече войни, отколкото е спечелила. \"На тези евроизбори ГЕРБ са взели около 600 000 гласа и дума не може да става за някакво тържество на ГЕРБ\", коментира Райчев.  По думите му \"Коалиция за България\", с лидер Румен Петков, \"отхапа\" от БСП 1,5 процент или около 30 000 избиратели.  \"Вътрешната опозиция в БСП е много слаба\", коментира Андрей Райчев.  Според него разликата между Корнелия Нинова и Сергей Станишев е идейна и зад тях стоят две линии, които ги има в левицата.", "date": "2019.05.26", "title": "Какво се случи с прогнозите на Андрей Райчев: БСП се оказа неспособна да победи ГЕРБ, наказателният вот се отлага"}
{"url": "https://www.faktor.bg/bg/articles/lyuben-dilov-premierat-e-golemiyat-pobeditel-bsp-e-golemiyat-gubesht", "text": "Премиерът Бойко Борисов е големият победител в евроизборите, това е вън от съмнение. Той направи страхотно уан мен шоу през последните седмици. Направи си цяла телевизия с един телефон. Това заяви Любен Дилов-син в студиото на Нова телевизия.  БСП е отромен губещ. Беше ясно, че ще стане така. Не може най-силният социалистически лидер след Георги Димитров и Васил Коларов да го унижаваш до такава степен. Ясно е, че ще платиш някаква цена, заяви Дилов.", "date": "2019.05.26", "title": "Любен Дилов: Премиерът е големият победител, БСП е огромен губещ"}
{"url": "https://www.faktor.bg/bg/articles/r-kanev", "text": "\"Резултатът на \"Демократична България\" е на ръба, затова ще изчакаме официалните резултати и тогава ще коментираме\", заяви пред бТВ водачът на листата на \"Демократична България\" Радан Кънев. Резултатите от евровота той коментира с думите, че избирателите са разбрали, че БСП не може да бъде никаква алтернатива. \"Направихме малка и много важна крачка към консолидирането на дясното. Консолидирахме демократичния вот, но далеч не целия. Тръгнахме от изключително ниски позиции, финансовите ни възможности са много скромни\", каза още той. \"Напълно е възможно да бъда изместен от първата позиция с преференции. Но за нас важно е да покажем, че имаме сили да бъдем алтернатива. Второто е да вкараме поне един евродепутат. Чак на трето място са преференциите - каквото покажат, това е народна воля\", смята Кънев. \"ГЕРБ спечели изборите заради обещанието за пречистване, така че те трябва да изпълнят това обещание пред избирателите си\", заяви той.", "date": "2019.05.26", "title": "Р. Кънев: Направихме малка и много важна крачка към консолидирането на дясното"}
{"url": "https://www.faktor.bg/bg/articles/novini/balgariya/antoniy-galabov-za-prav-pat-imahme-podobna-igra-sas-sotsiologicheski-prognozi", "text": "\"Да погледнем реалността – завърши една изключително агресивна компания, в която имаше политически партии, които отказаха да влязат в разговора за Европа, защото щяха да излязат нелепо на фона на европейския дневен ред. За жалост имаше и спекулиране със страховете на хората\", заяви пред БНТ доц. Антоний Гълъбов. \"Европа не е проект, а процес. Европа се изправя пред нова ситуация. Всяка норма е в резултат на постигнато съгласие. Когато имате Европейски парламент с ясно очертано мнозинство, той е ясен. Сега имаме шанс да се върнем към европейския процес, а именно той е в основата на мира и благосъстоянието на ЕС'', добави той. \"За пръв път от много години сме свидетели на игра със социологически прогнози. Всяка игра с данните е злоупотреба с настроенията на хората\", допълни Гълъбов. \"Прогнозата се прави година и половина по-рано, това е неправомерно спрямо хората\", каза още Гълъбов.", "date": "2019.05.26", "title": "Антоний Гълъбов: За пръв път имахме подобна игра със социологически прогнози"}
{"url": "https://www.faktor.bg/bg/articles/georgi-svilenski-1", "text": "Корнелия Нинова се скри от телевизионните камери и отказа да се появи пред входа на БСП, където я чакаха десетки журналисти. Тя остави Свиленски да й свърши мръсната работа и да обясни на българите, че провалът им бил заради ниската избирателна активност. Свиленски отказа да отговори на многобройните питания дали Нинова ще подаде оставка. Вместо това благодари на всички български граждани, които им повярвали и гласували за БСП. Той се изплъзна от директните въпроси и обясни, че извършват паралелно преброяване и ще изчакат да излязат окончателните резултати. Чак тогава ще дадат официално пресконференция.", "date": "2019.05.26", "title": "Нинова се скри от медиите, остави Свиленски да се оправдава за провала"}
{"url": "https://www.faktor.bg/bg/articles/boryana-dimitrova-popilya-galap-i-parvan-simeonov", "text": "Социологът Боряна Димитрова от агенция \"Алфа Рисърч\" попиля колегата си Първан Симеонов от \"Галъп\" в ефира на БНТ. Димитрова захапа агенцията на Адрей Райчев за това, че е пускала фалшиви информации, според които БСП води на ГЕРБ преди евроизборите.  Тя припомни, че манипулативните данни са били използвани и от медиите, с което на практика се е целяло избирателите да бъдат объркани. Първан Симеонов се опита да се защити с изтъркания трик, че кампанията е била напрегната и непредсказуема и затова агенцията му не могла да каже категорично дали ГЕРБ или БСП ще спечели евровота. Боряна Димитрова му отговори, че за разлика от \"Галъп\", Алфа Рисърч\" не са лицемери. Преди изборите агенцията на Андрей Райчев даваше дори победа на БСП с 1%. Боряна Димитрова припомни сюжета и как колегите ѝ са ходели да манипулират в медиите вота.", "date": "2019.05.26", "title": "Боряна Димитрова попиля \"Галъп\" и Първан Симеонов"}
{"url": "https://www.faktor.bg/bg/articles/goranov-borisov-mozhe-mnogo-dalgo-oshte-da-upravlyava-dzhipa", "text": "Борисов е фактор, който всеки обича да подценява. Точно в момента, в който го подценят, Борисов се появява“. Така финансовият министър Владислав Горанов коментира убедителната победа на ГЕРБ на днешните евроизбори, предаде БГНЕС. Горанов пристигна в централата на партията, където вероятно по-късно вечерта политическото ѝ ръководство ще коментира резултатите от вота. „Не виждам Борисов в следващите години да се оттегли. Бях с него, пътувах с него много. Той може много дълго още да управлява джипа“, пошегува се Горанов.", "date": "2019.05.26", "title": "Владислав Горанов: Борисов може много дълго още да управлява джипа"}
{"url": "https://www.faktor.bg/bg/articles/obshtestvo/zakon-i-red/mvr-s-otkrita-denonoshtna-liniya-za-narusheniya-na-izborniya-protses", "text": "До 27 май в Министерството на вътрешните работи функционира денонощно открита линия на МВР (телефон 02/982 22 32 и e-mail izbor@mvr.bg )за приемане на сигнали, свързани с нарушения на изборния процес при подготовката и произвеждането на изборите за членове на Европейския парламент, съобщават от МВР. Подаваните на откритата линия сигнали трябва да са относими към дейността на МВР по време на изборния процес.", "date": "2019.05.26", "title": "МВР с открита денонощна линия за нарушения на изборния процес"}
{"url": "https://www.faktor.bg/bg/articles/obshtestvo/spasiha-7-godishno-momchentse-ot-udavyane-v-dunava-izdirvat-mayka-mu-i-sestrichkata-mu", "text": "56-годишен мъж е спасил седемгодишно момче от удавяне в река Дунав, съобщиха от Областната дирекция на МВР в Силистра. Мъжът разхождал кучето си в периферията на Дунавския парк, когато забелязал бедстващото дете. Той навлязъл във водите на реката и достигнал до момчето.  С помощта на друг мъж двамата били изтеглени на брега. За издирване са обявени трийсет годишната майка на момчето и осеммесечната му сестричка.  На момченцето е оказана медицинска помощ, няма опасност за живота му.  Случаят се изяснява, образувана е преписка.", "date": "2019.05.26", "title": "Спасиха 7-годишно момченце от удавяне в Дунава, издирват майка му и сестричката му"}
{"url": "https://www.faktor.bg/bg/articles/kultura/yuzhnokoreetsat-bon-dzhun-ho-specheli-zlatna-palma-ot-festivala-v-kan", "text": "72-рото издание на кинофестивала в Кан официално приключи с церемонията по раздаване на награди, включително и почетния приз \"Златна Палма\". Призовете бяха връчени за седем категории. Наградата „Златна палма“ беше връчена южнокорейския режисьор Бон Джун-Хо за неговата черна комедия \"Паразити\", чиято история проследява по хумористичен начин мрачният живот на едно безработно семейство. Белгийските режисьори Жан-Пиер и Люк Дарден спечелиха наградата за най-добра режисура за филма \"Малкия Ахмед\". Във филма се разказва за 13-годишен младеж, който е запленен от примера на свой роднина, загинал при джихад. Наградата за най-добър сценарий беше връчена на французойката Селин Сиама за \"Потрет на младо огнено момиче\". Призът за най-добър актьор получи Антонио Бандерас, а за най-добра актриса - Емили Бийчъм.  Дебютният филм на режисьорката Ладж Ли \"Клетниците\", както и филмът \"Бакурау\" на бразилските режисьори Клебер Мендоса Фильо и Хулиано Дорнелес спечелиха наградата на журито. \"Нашите майки\" на режисьора Сезар Диас получи наградата Златна камера на кинофестивала.", "date": "2019.05.26", "title": "Южнокореецът Бон Джун Хо спечели \"Златна палма\" от фестивала в Кан"}
{"url": "https://www.faktor.bg/bg/articles/sport/grigor-dimitrov-se-izmachi-sreshtu-317-tiya-v-sveta", "text": "Най-добрият ни тенисист триумфира с 3:2 сета - 6:3, 6:0, 3:6, 6:7(4), 6:4 в двубой, който продължи 3 часа и 7 минути. В следващия кръг ще се изправи срещу Марин Чилич. Освен че го спечели, е трудно да извлечем кой знае колко позитиви от играта на Григор, тъй като трябваше да е победител още преди затварянето на втория час. Само че в пореден сблъсък изпусна голям аванс и то срещу 34-годишния сърбин, който е под номер №317 в ранглистата заради дълго отсъствие поради контузия. Григор, подобно на мача с Федерико Делбонис в Женева, летеше по корта в началото и взе много убедително първите два сета. В първия допусна два пробива, но във втория записа \"геврек\" от 6:0, което не му се бе случвало от финалния Мастърс в Лондон през 2017-а, когато го направи на два пъти. За капак Типсаревич имаше физически проблеми и след края на втория сет получи медицинска помощ, като в този период се движеше трудно по корта. В третата част обаче обърна нещата с пробив за 5:3, който след това бе затвърден. Започна да вкарва първия си сервис и във въпросната част не даде точки за пробив след първите два гейма. Четвъртата част бе много равностойна, но заради множеството грешки на двамата. Григор бе пробит за 2:3, а след това изпусна пет точки за пробив. Типсаревич пък отвърна с изпуснат сетбол, а след това бе пробит на нула. Стигна се до логичен тайбрек, в който сърбинът бе много по-стабилен и заслужено изравни за 2:2 сета след 7:4 точки. Публиката преимуществено бе в негова подкрепа и това му даде допълнителни сили.", "date": "2019.05.26", "title": "Григор Димитров се измъчи срещу 317-ия в света"}
{"url": "https://www.faktor.bg/bg/articles/obshtestvo/zakon-i-red/s-tsatsarov-12-dosadebni-proizvodstva-sa-obrazuvani-za-kupuvane-na-glasove", "text": "12 досъдебни производства са образувани в цялата страна за купуване на гласове.  \"Схемите за търговия с изборния вот са същите както от минали години\", заяви главният прокурор Сотир Цацаров в Пловдив. Той добави, че няма арестувани.  \"Гласувах за една по-различна Европа, за български представители в ЕП, които биха работили със своя глас за промяната в ЕС. Аз разбирам Европа, като такава на европейските столици и нейните граждани, а не на брюкселската демокрация. Европа, която е силно ангажирана със собствената си сигурност, антитероризъм, вътрешен ред, а не икономически бюрократи, проблеми, свързани с пакети мобилност и т.н.\", каза още той. \"Гласувах за Европа на гражданите, а не на чиновниците от Брюксел, за Европа в автентичния и вид”, добави Цацаров.", "date": "2019.05.26", "title": "С. Цацаров: 12 досъдебни производства са образувани за купуване на гласове"}
{"url": "https://www.faktor.bg/bg/articles/obshtestvo/avtobus-gori-v-izprevarvashtata-lenta-na-am-trakiya", "text": "Движението при км 71 на АМ \"Тракия\", в посока София се осъществява временно в аварийната лента, поради горящ автомобил в изпреварващата лента. Необходимо е шофьорите да се движат с повишено внимание в участъка, като спазват указанията на \"Пътна полиция\". Всички граждани и транспортни фирми могат да получават информация за актуалната пътна обстановка от интернет страницата на АПИ - www.api.bg, както и по всяко време от денонощието на тел. 0700 130 20 в АПИ.", "date": "2019.05.26", "title": "Автобус гори в изпреварващата лента на АМ \"Тракия\""}
{"url": "https://www.faktor.bg/bg/articles/obshtestvo/zakon-i-red/arestuvaha-pernichanin-za-kupuvane-na-glasove", "text": "Перничанин е арестуван за купуване на гласове, научи zaPernik.com. Според първоначална информация, мъж е купувал гласове в пернишкото село Мещица. Срещу арестуваният е заведено досъдебно производство.", "date": "2019.05.26", "title": "Арестуваха перничанин за купуване на гласове"}
{"url": "https://www.faktor.bg/bg/articles/obshtestvo/zakon-i-red/prokuraturata-razsledva-14-sluchaya-na-izborni-narusheniya", "text": "До 11 часа днес са образувани 15 досъдебни производства за престъпления против политическите права, от които 1 е прекратено поради липса на доказателства за извършено престъпление. По разследваните понастоящем 14 производства, няма привлечени обвиняеми лица, съобщиха от прокуратурата. Те са образувани в районните прокуратури в Бургас, Сливен, Елена, Павликени, Провадия, Търговище, Велинград, Казанлък, Козлодуй, Перник, Айтос и Плевен. В Добрич и Стара Загора са образувани са и 2 досъдебни производства по чл. 216 от Наказателния кодекс. Разследват се посегателства върху помещения, ползвани от политически партии, като в Добрич районната прокуратура е внесла обвинителен акт, след проведено бързо производство. Обвинението касае умишлено счупване на витринни стъкла на партиен клуб. Прокурорските преписки за проверка по сигнали за извършени престъпления против политическите права са 143. От тях по 100 е постановен отказ за образуване на наказателно производство, а по 43 продължава извършването на проверка по реда на чл. 145 ЗСВ. За сравнение, при предните избори за Европейски парламент през 2014 г., образуваните досъдебни производства са били 21, а преписките за проверки по сигнали – 535. В цялата страна продължава дежурството във всички прокуратури, както и в 11-те териториални отделения на районни прокуратури. В 12 часа днес се проведе и координационно съвещание на Националното междуведомствено звено, създадено от ПРБ, МВР и ДАНС, в което участваха главният прокурор, министърът на вътрешните работи и председателят на ДАНС.", "date": "2019.05.26", "title": "Прокуратурата разследва 14 случая на изборни нарушения"}
{"url": "https://www.faktor.bg/bg/articles/obshtestvo/zakon-i-red/razsledvat-ubiystvo-v-asenovgrad-ima-zadarzhani", "text": "Окръжната прокуратура в Пловдив разследва убийство на мъж, извършено в парка на Асеновград. Това съобщават от пресцентъра на държавното обвинение. От там допълват, че вече са задържани две лица, заподозрени за извършители на криминалното деяние. Самоличността на жертвата и за мотивите за убийството са в процес на изясняване.", "date": "2019.05.26", "title": "Разследват убийство в Асеновград, има задържани"}
{"url": "https://www.faktor.bg/bg/articles/otstraniha-chlen-na-sik-v-kyustendil-s-1-5-promila-alkohol", "text": "Член на секционната избирателна комисия в кюстендилското село Баланово е бил отстранен, защото е бил в нетрезво състояние, съобщи агенция “Фокус”. По думите на председателя на местната избирателна комисия, жената се държала агресивно с комисията и на място били извикани служители на реда. При тест с дрегер било установено, че жената била с 1,5 промила алкохол. Секционната избирателна комисия гласувала с мнозинство от две трети нейното отстраняване и изборният процес продължил нормално.", "date": "2019.05.26", "title": "Полицията отстрани член на СИК в Кюстендил с 1,5 промила алкохол"}
{"url": "https://www.faktor.bg/bg/articles/1257-dushi-zatvornitsi-glasuvaha-za-evrodeputati", "text": "1257 души в затвори и арести в страната са гласували на евроизборите. Това съобщиха от Министерството на правосъдието след запитване на Агенция „Фокус“. 1425 български граждани, които в момента са на територията на затворите и арестите в страната, имат право да гласуват, сочат данни на ГД „Изпълнение на наказанията“. Към момента 1257 - или 88% от тях, са упражнили правото си на вот. Това са обвиняемите и подсъдимите, които нямат влязла в сила присъда към датата на провеждането на избори за членове на Европейския парламент. Работата на избирателните секции на територията на затворите и арестите в страната ще приключи в 20.00 часа.", "date": "2019.05.26", "title": "1257 души затворници гласуваха за евродепутати"}
{"url": "https://www.faktor.bg/bg/articles/obshtestvo/103-zhalbi-i-signali-sa-postapili-v-tsik-do-18-ch", "text": "103 жалби и сигнали до 18 ч. са постъпили в ЦИК. Голяма част от тях са от избиратели, които не се намират в списъците. Това коментира пред БНТ говорителят на ЦИК Александър Андреев. В тези случаи се дават директни указания, коментира той.  Андреев каза още, че проблемите с машинното гласуване няма да се отразят на изборните резултати, защото тези гласове ще бъдат отчетени чрез хартиените разпечатки. Където не могат да бъдат отстранени проблемите, ще може да се гласува с хартиена бюлетина. Относно сигналите за променени адреси на секции, в които хората традиционно са гласували, Андреев каза, че кметовете са тези, които определят местата за гласуване. По думите му чрез страницата на ГД ГРАО всеки може да се провери къде се намира секцията, в която трябва да гласува.", "date": "2019.05.26", "title": "103 жалби и сигнали са постъпили в ЦИК до 18 ч."}
{"url": "https://www.faktor.bg/bg/articles/politika/hlyab-i-pasti/izborite-v-evropa-v-denya-na-strashniya-sad", "text": "Повечето европейски гласоподаватели вероятно няма да отразят изборите за Европейски парламент следващата седмица, когато се очаква значително под 50% избирателна активност. Въпреки всичко се счита, че тези избори са преломни, независимо, че няма как това да се разбере, ако четете европейската преса. Причината е, че както пресата, така и повечето политици упорито избягват да обсъждат това, което наистина е заложено на карта в европейската политика. Вместо това те насаждат мрачни предсказания за възхода на предполагаеми антиевропейски „националистически“ и „популистки“ формации. Всъщност, “националистите” са всичко друго, но не и анти-европейци. Очаква се те да спечелят между една четвърт и една трета от гласовете. Малцина, да не кажем никой от тях  не желае да напусне Европейския съюз и в повечето случаи те са много по-изявени представители на традиционните европейски ценности, отколкото им се иска на брюкселския елит и масмедиите. Това, което действително безпокои гласоподавателите е, че елита и повечето европейски правителства просто отказват да обсъждат или дори да признаят наличието на проблеми от ключово значение. Такъв ключов проблем е която продължава да променя Европа и в момента, малоумната мания на елита по темата с глобалното затопляне, което предизвиквало хаос в живота на обикновените хора. Дотук се стигна в резултат на предходната дългосрочна тенденция, която промени из основи европейската политика. Накратко, тази тенденция унищожи традиционната дистанция между дясното и лявото в Европа и превърна повечето европейски политики в левоцентристки идеологически твърдения. Най-ясно това се забеляза в Германия, където под ръководството на Меркел традиционната германска консервативна партия, ХДС/ХСС, изостави дългогодишните си убеждения и едва можеше да се различи  идеологията и от тази на левите СДП и Зелените. През 2013 г. социалдемократите завиха даже още по-наляво, когато решиха да си сътрудничат с бившите комунисти и отказаха да се противопоставят на сервилното заиграване на СДП с Русия, демонстрирано от бившия канцлер Шрьодер, който стана в последствие На практика се забеляза дълбока промяна и в политиката на ХДС, включваща закриването на ядрената енергетика, повсеместно внедряване на идеологията за зелените возобновяеми източници на енергия и в крайна сметка приемането на два милиона предимно мюсюлмански мигранти в пълно незачитане на правилата на ЕС (регламент III от Дъблин). И всичко това въпреки утвърдения факт, че повечето мюсюлмани в Германия и в цяла Европа отказват да приемат европейските ценности или да се интегрират, както се видя на изборите в Турция, когато 62% от тях гласуваха за ислямисткия диктатор Ердоган. Днес, тази идеологическа картина е изправена пред най-голямото си предизвикателство и предстоящите избори са неразделна част от тази борба за бъдещето на Европа. Резултатът от тези избори има голямо значение и за Съединените щати, защото левият уклон на Европа през последните тридесет години доведе също до активен антиамериканизъм в европейската преса и в Брюксел, където американският президент е обект на незачитане, докато –парадоксално – Европа все още зависи от същия този президент за своята сигурност. Изглежда, че левите надминаха своите очаквания и любимите на Западна Европа идеологии все по-често се считат за непродуктивни и се отхвърлят от все по-голям брой хора.  Що се отнася до Източна Европа, тя все повече действа „ан блок” и се противопоставя на Брюксел по въпросите на имиграцията, където почти единодушно застана против въвеждането на квоти за мигранти, както и по въпросите за сигурността, считайки заплахата от Русия за по-голяма и заставайки по този начин по-близо до Вашингтон и Тръмп, отколкото до Брюксел. А и тя вече не е сама. От следващата седмица консервативните и националистическите сили от Изтока и Запада ще имат много по-силен глас. на стария континент със сигурност няма да се откажат без борба. Под фалшивия лозунг за още по-голяма интеграция и „по-голяма Европа” те се опитват да ограничат националния суверенитет, да въведат по-високи данъци, минимална работна заплата и всевъзможни други колективистки мерки. Възможно е следващата седмица да не могат да бъдат  окончателно победени, но времето на лесните победи за левите и неизбраните елити свърши.", "date": "2019.05.26", "title": "Изборите в Европа в деня на Страшния Съд"}
{"url": "https://www.faktor.bg/bg/articles/yordan-tsonev-1", "text": "\"Делян Пеевски не участваше в централния лъч на кампанията на ДПС. Той си правеше местна кампания, където той прецени. Аз се засякох с него само на две места\", призна пред бТВ депутатът от ДПС Йордан Цонев. Той обясни, че предварителното намерение е било лидерът Мустафа Карадайъ да води листата, за да демонстрира по този начин важността на изборите за ДПС. \"Дали Пеевски ще замине за Брюксел ще реши партията. Нека първо да видим всички резултати, и тези и на другите партии, да си изясним обстановката и тогава ще решим дали Пеевски ще замине за Брюксел\", каза още Цонев. Той се оплака от принципа на уседналост, който \"ощетил ДПС\".", "date": "2019.05.26", "title": "Йордан Цонев: Пеевски си водеше своя кампания, където той прецени"}
{"url": "https://www.faktor.bg/bg/articles/vremenni-ogranicheniya-v-dvizhenieto-v-sofiya-zaradi-transportiraneto-na-izbornite-protokoli", "text": "Временни ограничения в движението на София ще се наложи заради транспортирането на бюлетините и тяхното преброяване. Бюлетините за евроизборите ще бъдат броени в Зала \"Арена Армеец\". От 8:00 часа до приключване на транспортирането на изборните материали се забранява престоя и паркирането по бул. „Шипченски проход\" между ул. „Акад. Людмил Стоянов\" и ул. „Александър Жендов\", и по бул. „Асен Йорданов\" между Площад на авиацията и бул. „Шипченски проход\". Изключение ще има само за колите на масовия градски транспорт. по бул. „Шипченски проход\" между ул. „Акад. Людмил Стоянов\" и ул. „Александър Жендов\", и по бул. „Асен Йорданов\" между Площад на авиацията и бул. „Шипченски проход\".", "date": "2019.05.26", "title": "Временни ограничения в движението в София заради транспортирането на изборните протоколи"}
{"url": "https://www.faktor.bg/bg/articles/tsik-sanktsionira-4-ri-sotsiologicheski-agentsii-za-narusheni-pravila", "text": "Централната избирателна комисия (ЦИК) е санкционирала 4 социологически агенции заради предварително разгласяване на данни за вота, съобщи за „Хоризонт“ Таня Цанева от комисията. „Що се отнася до жалбите и сигналите, до момента от началото на изборния ден в ЦИК са постъпили общо 86 жалби и сигнали\", съобщи говорителят на комисията Таня Цанева. Тя акцентира върху огласяването на изборните резултати от социологическите агенции. „Много сигнали, които не влияят на изборния процес, като изключим тези, които са по член 205. По 205 са огласяване на изборните резултати от социологически агенции по повод на изборите. ЦИК санкционира четири агенции, като даде указания незабавно да бъде премахната тази информация“, каза Таня Цанева.", "date": "2019.05.26", "title": "ЦИК санкционира 4-ри социологически агенции за нарушени правила"}
{"url": "https://www.faktor.bg/bg/articles/novini/balgariya/haralan-aleksandrov", "text": "\"Ниската избирателна активност облагодетелства твърдите ядра на партиите, но това не е изненада, защото се държим като хора, които се проверяват дали са европейци\". Това заяви пред БНТ социалният антрополог Харалан Александров.  \"Поведението на Щрахе се отрази маргинално, антиевропейско, което настрои изборите срещу антиевропейските фашисти, които са подкрепени от Русия. Няма никаква причина национализмът да е антиевропейски. Имаме доста път да извървим, за да разберем колко сме свързани с ЕС. Имаме очарователен комплекс колко сме \"свързани\" с другите страни. Ние гледаме избирателно света. Радикализацията срещу ЕС мобилизира здравия разум и бяха подкрепени европейски партии\", каза още Александров.", "date": "2019.05.26", "title": "Харалан Александров: Опитът за руска радикализация в ЕС мобилизира избирателите да гласуват за европейски партии"}
{"url": "https://www.faktor.bg/bg/articles/novini/balgariya/alfa-risarch-gerb-7-bsp-5-dps-3-vmro-i-demokratichna-balgariya-po-1", "text": "Според предварителни данни на \"Алфа рисърч\" ГЕРБ ще изпрати в Европарламента 7 депутати, БСП - 5, ДПС -3, ВМРО и \"Демократична България\" - по един, съобщи бТВ. Коалицията около ГЕРБ печели европейските избори с близо 33% от гласовете.  БСП остават втори с 23%. Третото място е за Движението за права и свободи. Според първите данни, представители в ЕП изпращат и ВМРО (6,8%) и „Демократична България” (5,9%). За момента под чертата е „Воля – Българските родолюбци” с 3,9%. Вероятните имена на новите евродепутати са Мария Габриел, Андрей Ковачев, Андрей Новаков, Ева Майдел, Асим Адемов, Александър Йорданов, Лиляна Павлова (ГЕРБ); Елена Йончева, Петър Витанов, Цветелина Пенкова, Иво Христов, Сергей Станишев (БСП); Мустафа Карадайъ, Делян Пеевски, Илхан Кючюк (ДПС); Ангел Джамбазки (ВМРО) и Радан Кънев (\"Демократична България\").", "date": "2019.05.26", "title": "Алфа рисърч с прогноза: ГЕРБ печели евровота с голяма преднина"}
{"url": "https://www.faktor.bg/bg/articles/novini/balgariya/t-burudzhieva-rakovodstvoto-na-bsp-gi-tikashe-kam-razchistvane-na-smetki-zatova-glasuvaneto-se-razmina-s-ochakvaniyata-im", "text": "\"ГЕРБ успяха, тяхната кампания беше доста обективна, а цялото ръководство на партията се включи в преодоляването на скандалите и успяха. Докато БСП ръководството водеше кампания, която нямаше нищо общо с евроизборите. Ръководството ги тикаше към разчистване на сметки, битки, разправии, затварявне. Това не беше кампания за евроизбори, нито резултатите бяха за евроизборите, затова конкретното гласуване се разминава с очакванията им\", коментира пред бТВ политологът Татяна Буруджиева. Според политолога Даниел Смилов, БСП не е алртернатива на ГЕРБ - нито политически, нито икономически, а Нинова е тласнала БСП в нишата на партии като ВМРО и \"Атака\". \"Не разбрах защо направиха такава кампания\", коментира той.", "date": "2019.05.26", "title": "Т. Буруджиева: Ръководството на БСП ги тикаше към разчистване на сметки, затова гласуването се размина с очакванията им"}
{"url": "https://www.faktor.bg/bg/articles/novini/balgariya/ninova-svikva-izvanreden-plenum-vatreshnata-opozitsiya-obmislya-ostavkata", "text": "Корнелия Нинова свиква Национален съвет на БСП във вторник. след като загуби изборите и спечели 5 мандата, с 2 два по-малко от ГЕРБ по първоначалните данни, червената лидерка вероятно ще иска вот на доверие, съобщиха от вътрешната опозиция в \"столетницата\" пред Faktor.bg. Припомняме, че на априлски пленум Нинова подреди листата за изборите, след което беше бламирана и другарите ѝ пренаредиха списъка, който предложи да бъде гласуван. След това тя хвърли кърпата и призова те да поемат отговорност и се застрахова при загуба на изборите.", "date": "2019.05.26", "title": "Нинова свиква извънреден пленум, вътрешната опозиция обмисля оставката ѝ"}
{"url": "https://www.faktor.bg/bg/articles/parvi-prognozni-rezultati-ot-izborite-v-stranite-ot-es", "text": "Най-много гласове в Австрия е получила Групата на Европейската народна партия (Християндемократи). Тя ще изпрати 7 депутати в европарламента. След тях са Групата на Прогресивния алианс на социалистите и демократите в Европейския парламент - с 5 депутати. ЕНС - Група „Европа на нациите и свободите“ - 3-ма. Зелените/ECA - Група на Зелените/Европейски свободен алианс - 2-ма. ALDE&R - Група на Алианса на либералите и демократите за Европа + Renaissance + USR PLUS - 1 депутат. ЕНП - Група на Европейската народна партия (Християндемократи) - 28 Зелените/ECA - Група на Зелените/Европейски свободен алианс - 23 S&D - Група на Прогресивния алианс на социалистите и демократите в Европейския парламент - 16 ЕСПД - Група „Европа на свободата и пряката демокрация“ - 10 ALDE&R - Група на Алианса на либералите и демократите за Европа + Renaissance + USR PLUS - 8 ЕОЛ/СЗЛ - Конфедеративна група на Европейската обединена левица - Северна зелена левица - 5 Други членове - Новоизбрани членове, които не принадлежат към политическа група на Парламента с изтичащ мандат - 3", "date": "2019.05.26", "title": "Първи прогнозни резултати на изборите в страните от ЕС"}
{"url": "https://www.faktor.bg/bg/articles/ostri-reaktsii-v-levite-forumi-ninova-hvarlyay-ostavka-da-se-maha-i-yoncheva", "text": "Още преди да е изтекъл края на изборния ден, червените форуми забучаха срещу провала на партията им за пореден път. Социалисти и леви избиратели дирекно призовават лидерът на БСП Корнелия Нинова незабавно да подаде оставка. Според тях сериозният провал на вота е провал и за първия в листата Елена Йончева, която превърна кампанията в политика за личната си защита, затова искат и тя да се оттегли. Вече повече от час на \"Позитано\" 20 заседава близкият кръг около Корнелия Нинова и най-вероятно тази вечер няма да дадат пресконференция, мотивирайки се, че ще чакат окончателните резултати утре. Преди няколко дни самата Нинова обяви в ефира на национална медия, че на 27 май ще каже дали ще подаде оставка.", "date": "2019.05.26", "title": "Остри реакции в левите форуми: Нинова, хвърляй оставка, да се маха и Йончева"}
{"url": "https://www.faktor.bg/bg/articles/novini/balgariya/ofitsialno-sled-kraya-na-izborniya-den-gerb-pecheli-evrovota-s", "text": "Току що приключи гласуването за Европарламент. Според данни от екзитпол на \"Алфа рисърч\" ГЕРБ ще изпрати в Европарламента 7 депутати, БСП - 5, ДПС -3, ВМРО и \"Демократична България\" - по един, съобщи бТВ. Коалицията около ГЕРБ печели европейските избори с близо 32.7  от гласовете.  БСП остават втори с 23.2%. Третото място е за Движението за права и свободи с 13.6. Според първите данни, представители в ЕП изпращат и ВМРО (7%) и „Демократична България” (5,9%). Останалите партии остават под чертата Вероятните имена на новите евродепутати са Мария Габриел, Андрей Ковачев, Андрей Новаков, Ева Майдел, Асим Адемов, Александър Йорданов, Лиляна Павлова (ГЕРБ); Елена Йончева, Петър Витанов, Цветелина Пенкова, Иво Христов, Сергей Станишев (БСП); Мустафа Карадайъ, Делян Пеевски, Илхан Кючюк (ДПС); Ангел Джамбазки (ВМРО) и Радан Кънев (\"Демократична България\") Тези имена не са окончателни, защото 42.2% от избирателите са гласували преференциално и това, вероятно ще доведе до промяна в подредбата. Практически същите данни дава и „Галъп“. По данни на екзитпол към 19 часа управляващата партия получава 30,5 % от гласовете. БСП остава на втора позиция с 25,4, а на третото място е ДПС с 12,8. Според данните на „Галъп“ още две партии и коалиции минават бариерата от 5,88 и ще имат представител в Европарламента – ВМРО с 8 на сто и Демократична България с 6,5. „Воля“ на Веселин Марешки остава под чертата с 3,5, а независимата кандидатка Десислава Иванчева е с 2 %. След нея са партиите от управляващата коалиция – „Атака“ с 2 % и НФСБ на Валери Симеонов с 1,6. Прогнозата на „Галъп“ дава 6-7 евродепутати за ГЕРБ, 5-6 за БСП, 2-3 за ДПС, 1-2 за ВМРО и 1 за Демократична България.", "date": "2019.05.26", "title": "Официално: ГЕРБ -7, БСП-5, ДПС-3, ВМРО и \"Демократична България\" с по 1 представители в Европарламента"}
{"url": "https://www.faktor.bg/bg/articles/novini/svyat/partiyata-na-balgaromrazetsa-farazh-s-nay-mnogo-deputati-v-evroparlamenta", "text": "Новосъздадената антиевропейска партия “Брекзит” на един от основните идеолози на излизането на Великобритания от ЕС Найджъл Фараж има всички шансове да стане най-голямата партия в Европарламента. Изборите във Великобритания се проведоха в четвъртък и според анализите на независимата агенция Europe Elects тя ще вземе 28 мандата в ЕП. Според тези анализи едва след нея ще е италинската “Лига” с 25 места, германският ХДС с 24, националистическата полска управляваща партия “Право и справедливост” с 22, крайнодесните на Марин льо Пен с 21 и 20 за движението на Еманюел Макрон “Република, напред”. В последните прогнозни резултати за вота на Острова партията на Фараж печели 38%, което е повече от гласовете на лейбъристи и тори заедно. За лейбъристите се очаква да са гласували 17%, а за торите – 15%. Все още не е ясно как Фараж финансира партията си. Европарламентът и британските власти са започнали разследване за недекларирани половин милион евро дарение. Още по-любопитен е фактът, че въпреки че ще вкара най-много депутати, “Брекзит” ще напусне ЕП най-късно в края на октомври, когато Великобритания излезе от ЕС. За да се компенсира отсъствието им, Европарламентът реши част от полагащите им се 73 места да бъдат преразпределени. Новият Европарламент ще бъде намален от 751 на 705 места. 46 от депутатските мандати на Великобритания ще бъдат запазени за евентуални нови членки. Останалите 27 ще се преразпределят между страните-членки, които са представени несправедливо спрямо броя на населението си. Франция и Италия ще получат по 5 мандата, Италия и Холандия по 3, Ирландия - 2, Швеция, Австрия, Дания, Финландия, Словакия, Хърватия, Естония, Полша и Румъния – по един.", "date": "2019.05.26", "title": "Партията на българомразеца Фараж с най-много британски депутати в Европарламента?"}
{"url": "https://www.faktor.bg/bg/articles/novini/svyat/partiyata-na-kantslera-kurts-pecheli-evrovota-v-avstriya-sochat-prognozni-rezultati", "text": "Прогнозни резултати в Австрия сочат, че консервативната Народна партия на канцлера Себастиан Курц взема най-много гласове на днешните евроизбори – 34,5%, предаде Ройтерс. Втора е опозиционната Социалдемократическа партия с 23,5 на сто, а трета е крайнодясната Партия на свободата със 17,5%. Преди седмица крайната десница бе въвлечена в корупционен скандал, който сложи край на коалицията ѝ с Курц, като предсрочни парламентарни избори ще бъдат проведени най-вероятно през септември.", "date": "2019.05.26", "title": "Партията на канцлера Курц печели евровота в Австрия, сочат прогнозни резултати"}
{"url": "https://www.faktor.bg/bg/articles/novini/balgariya/-galap-interneshanal-izbiratelnata-aktivnost-kam-17-chasa-e-24-7", "text": "Избирателната активност към 17 часа в страната е 24,7%, сочи екзитпол на \"Галъп интернешънъл\" за европейските избори в България.  Тя е по-ниска от вота за евродепутати през 2014 г., когато към този час е била 27,9%. На евроизборите през 2014 г. избирателната активност като цяло бе 35,84% по данни на ЦИК. 23.8% избирателна активност пък отчита \"Алфа рисърч\" в 16.30 часа.", "date": "2019.05.26", "title": "\"Галъп интернешънъл\": Избирателната активност към 17 часа е 24,7%"}
{"url": "https://www.faktor.bg/bg/articles/novini/balgariya/m-konstantinov-izbiratelite-sa-5-8-a-ne-6-3-mln-dushi", "text": "Според председателя на управителния съвет на „Информационно обслужване“ Михаил Константинов официалните данни за избирателната активност у нас не са реалистични.  Пред БНТ проф. Константинов каза:  „В България наличните избиратели са пет милиона и 800 хиляди души, може и по-малко, а според данните на ЦИК в списъците има шест милиона и триста хиляди и нагоре. Тъй като гласовете от чужбина са много малко, а там има 1 млн. избиратели, е ясно, че това число е абсолютно изкривено“ „Така, че нека да не използваме официалните данни, а да смятаме, че избирателната активност е някъде над 30, 35, може да отиде и 40 на сто, ако разделим накрая с истинската база. Избирателната активност трябва да се мери с абсолютни числа, а не с проценти. Сто или сто и петдесет по-малко души ще гласуват, а може и двеста хиляди по-малко от очакваното. Очертава се някъде да гласуват  във всеки случай над два милиона души, което е в рамките, в които гласува България на европейски избори“. Той припомни, че евроизбори у нас привличат около 2-2,5 млн. гласоподаватели и отново активността ще бъде в тези граници. \"Крайният срок на ЦИК да обяви окончателни резултати от евровота след преброяване на всички гласове е сряда, но още към 20 часа днес социолозите ще обявят достоверни данни или най-малкото разпределението на мандатите\", каза още Михаил Константинов.", "date": "2019.05.26", "title": "М. Константинов: Избирателите са 5.8, а не 6.3 млн. души"}
{"url": "https://www.faktor.bg/bg/articles/parvan-simeonov-dosega-rezultatite-pokazvat-che-horata-imat-vyara-v-es-vazpriemat-go-kato-uspeshen-proekt", "text": "Колкото по-голяма е населеното място, толкова по-малко мобилизирани са хората. Затова сутринта и след обяд можем да очакваме активност в различни места в страната.  1/3 от вота бе решен в хода на кампанията и това означава, че кампанията е имала значение, макар да не беше много хубава. Това коментира в студиото на Нова ТВ социологът Първан Сименов от \"Галъп\".  Категорично нас ни интересува повече какво ще се случи в България. Резултатът обаче ясно показва, че хората имат вяра в ЕС. Те са гласували с оптимизъм на Европа - над 52% от българите гледат на ЕС като на успешен европейски проект. И в България, и в Европа обаче се питаме накъде вървим. Тези избори имат за първи път значение за страната, подчерта Симеонов.   Той счита, че на тези избори би трябвало да спечелят онези формации, които имат предвидими величина. Могат да спечелят и тези, които са по-мобилизирани. По думите на социолога Ивелина Славкова от \"Тренд\" още преди вота почти всички агенции са прогнозирали, че се очаква ниска избирателна активност. Още повече, че няма нови политически партии, които да накарат хората да излязат и да гласуват.  Според Славкова твърдите ядра са били мобилизирани и са отишли да гласуват. Има обаче и немалко хора, които са решили да гласуват в хода на кампанията. Но скандалите, и това, че се говореше повече за България, в някаква степен започна да изглежда като избор на местни равнища, а не толкова за ЕП.  От екзитпола на \"Галъп\" към 17 часа избирателната активност е 24,7% за европейските избори в България.  Тя е по-ниска от вота за евродепутати през 2014 г., когато към този час е била 27,9%. На евроизборите през 2014 г. избирателната активност като цяло бе 35,84% по данни на ЦИК. 23.8% избирателна активност пък отчита \"Алфа рисърч\" в 16.30 часа.", "date": "2019.05.26", "title": "Първан Симеонов: Досега резултатите показват, че хората имат вяра в ЕС, над 52% го възприемат като успешен проект"}
{"url": "https://www.faktor.bg/bg/articles/novini/svyat/tornado-ubi-dvama-dushi-v-oklahoma", "text": "Двама души загинаха в торнадо, което разруши хотел в град Ел Рино, щата Оклахома през изминалата нощ, предаде Асошиейтед прес. Телевизия АВС съобщи, че местните власти изясняват броя на безследно изчезналите. Спасителните операции и издирването продължават. Материални щети са нанесени и на намиращи се близо до хотела каравани и от още няколко сгради. Кметът на града Мат Уайт призова жителите да избягват района, където се е разразила стихията.", "date": "2019.05.26", "title": "Торнадо уби двама души в Оклахома"}
{"url": "https://www.faktor.bg/bg/articles/novini/svyat/irak-osadi-na-smart-trima-frenski-dzhihadisti", "text": "Иракски съд осъди днес на смърт трима французи, след като ги призна за виновни в присъединяване към джихадистката организация „Ислямска държава“, предаде Ройтерс. В Ирак се водят процеси срещу хиляди предполагаеми членове на ИД, включително стотици чужденци, много от които са арестувани след разпада на групировката в Ирак. Френското трио бе екстрадирано в Ирак през февруари и според военни източници 14 френски граждани са били сред 280 иракчани и чужденци, предадени тогава на Багдад от кюрдско-арабския алианс Сирийски демократични сили. „Присъдата им е екзекуция, след като бе доказано, че са били членове на терористичната организация „Ислямска държава“, заяви анонимен съдебен източник. И тримата французи не са съгласни с присъдата си и искат процес във Франция, но съдиите са отхвърлили това.", "date": "2019.05.26", "title": "Ирак осъди на смърт трима френски джихадисти"}
{"url": "https://www.faktor.bg/bg/articles/novini/svyat/po-visoka-aktivnost-na-evrovota-v-iztochna-evropa", "text": "По-висока избирателна активност на европейските избори се отчита в много от държавите, където вотът се провежда днес. В 21 страни избирателите имат право да отидат до урните днес, а в седем други вотът вече приключи. Това са Великобритания, Холандия, Ирландия,  Латвия, Малта, Чехия и Словакия. Въпреки че традиционно избирателната активност на европейските избори е ниска и спада с всеки следващ вот, в много от държавите тази тенденция е обърната, сочат предварителните данни. Например в Унгария над 30 % от избирателите вече са отишли до урните към 15 часа местно време, докато преди пет години активността е била 19,5 на сто. Страната често е критикувана от Брюксел за погазване на европейските принципи и ценности - особено по теми като бежанската политика и върховенството на закона. В Румъния активността към 16 часа местно време е 31,4 на сто при 18,4 на сто преди пет години. В северната ни съседка се провежда и референдум, в който активността е 26 на сто. По-висока избирателна активност има в Естония, като очакванията на местните анализатори са тя да прехвърли 40% в края на деня. В Кипър отчитат двойно по-висока активност на европейските избори от страна на кипърските турци, сочат данните на избирателната комисия в страната. Към 16 часа местно време над 5,8% от турските избиратели са гласували при 2,5 на сто преди пет години. Очакванията са избирателната активност на евровота в Кипър да прехвърли 50% при 56 на сто през 2014 г. Наблюдателите в Словакия предричат избирателна активност от около 20 на сто. Макар и ниска, тя е по-висока от 13-те на сто през 2014 година. Избирателната активност на евроизборите в Словакия е била най-ниската в ЕС от присъединяването ѝ към блока през 2004 г. Към 9.30 ч. по Гринуич избирателната активност сред 3,8-те милиона хърватски избиратели беше 9,9 на сто. Това е с около 2 на сто повече от активността по същото време през 2014 година. В Словения избирателната активност леко се повишава - към 11 часа (9 ч. по Гринуич) е регистрирана активност от 8,9 на сто. През 2014 г. тя беше 8,3 на сто.", "date": "2019.05.26", "title": "По-висока активност на евровота в Източна Европа"}
{"url": "https://www.faktor.bg/bg/articles/novini/balgariya/ninova-sabra-rakovodstvoto-na-bsp-na-pozitano", "text": "По информация на бТВ лидерът на БСП Корнелия Нинова е извикала на \"Позитано\" 20 ръководството на партията, за да подготвят позицията си по резултатите от евроизборите. По думите на репортер на телевизията \"на \"Позитано\" цари мрачно настроение\". Очаква се официална позиция да има след 20.30 часа. Припомняме, че заради конфликта при съставянето на листата за евроизборите на пленум Корнелия Нинова заяви, че \"отговорност за евроизборите ще носи националното ръководство, а тя няма намерение да подава оставка при загуба\". Очаквайте още информация.", "date": "2019.05.26", "title": "Нинова събра ръководството на БСП на \"Позитано\""}
{"url": "https://www.faktor.bg/bg/articles/novini/svyat/olaf-reshava-dali-da-razsledva-farazh", "text": "Европейската служба за борба с измамите (ОЛАФ) обмисля дали да започне официално разследване във връзка с твърденията, че британския политик Найджъл Фараж е получил 450 000 паунда от бизнесмен. Британският Канал 4 съобщи миналата седмица, че Фараж е получил подаръци на стойност 450 000 британски лири от застрахователния магнат Арон Банкс, съосновател на кампанийната група, подкрепяща Брекзит, Leave.EU. \"Ние сме запознати със съобщенията в медиите и публичните изявления по този въпрос\", заяви говорител на ОЛАФ за POLITICO. \"Като общо правило OЛАФ анализира входящата информация за потенциален интерес от разследване съгласно стандартните процедури\", каза говорителят. Той отбеляза, че органът анализира дали има достатъчно подозрения за измама, корупция или всякаква незаконна дейност, засягаща финансовите интереси на ЕС, и дали въпросите попадат в политическите приоритети на ОЛАФ за разследване. \"Едва след такава първоначална оценка, която понастоящем продължава, OЛАФ решава дали да започне или не разследване\", заявиха от службата. Първоначалната оценка \"не означава, че въпросните лица са виновни за каквото и да е нарушение. ОЛАФ напълно зачита презумпцията за невинност\", добавят от службата.", "date": "2019.05.26", "title": "ОЛАФ решава дали да разследва Фараж"}
{"url": "https://www.faktor.bg/bg/articles/novini/svyat/shte-stane-li-katalunskiyat-separatist-puchdemon-evrodeputat", "text": "Каталунският лидер Карлес Пучдемон изрази надежда, че неговото движение  - „Свободни за Европа“ /Заедно/ ще получи достатъчно гласове. Той бе засечен на площад „Люксембург“ край Европейския парламент в Брюксел, където разговаря с журналисти. На въпрос дали е готов да отиде до Испания, за да си вземе евродепутатското свидетелство и ако не, докъде е готов да стигне, той отговори: „Когато започнахме този проект, бяхме наясно за пътя, по който трябва да поемем, след като, да се надяваме, бъдем избрани. Ако хората гласуват и спечелим дори едно място в Европарламента, е очевидно, че ще се възползваме от него. И ни я ясно по какъв път ще вървим, както ни беше ясно и при първата, и при втората ми европейска заповед за арест, както и при забраната да се кандидатираме от испанската ЦИК. И в трите случая спечелихме. И знаем какво да правим от утре нататък, ако -повтарям, хората ни подкрепят“. Пучдемон получи правото да се кандидатира. Но дори да бъде избран, това не означава, че ще може да встъпи в длъжност, тъй като преди да стане евродепутат, той трябва преди това да положи клетва пред конституцията в родната си Испания, където е издадена заповед за арестуването му.", "date": "2019.05.26", "title": "Ще стане ли каталунският сепаратист Пучдемон евродепутат?"}
{"url": "https://www.faktor.bg/bg/articles/novini/svyat/frantsiya-s-po-visoka-izbiratelna-aktivnost-v-sravnenie-s-evrovota-prez-2014-g", "text": "Франция отчете сравнително висока избирателна активност до обедните часове. До 12 ч. местно време 19,26% от френските избиратели са отишли до урните - това е и най-високото участие до този час за последните четири вота за Eвропарламент. Това може да промени тенденцията от последните проучвания, които предвиждаха лека преднина на крайнодясната партия на Марин льо Пен над листата на президента Еманюел Макрон. До последния момент много от избирателите се колебаеха въпреки повишения интерес към кампанията. Към същия час на евровота през 2014 г. е регистрирана активност от 15,7%, а през 2009 г. – 14,81%. Българските избирателни секции засега не изненадват с особено висока активност.", "date": "2019.05.26", "title": "Франция с по-висока избирателна активност в сравнение с евровота през 2014 г."}
{"url": "https://www.faktor.bg/bg/articles/novini/svyat/glasopodavatelite-v-germanskata-provintsiya-bremen-shte-nanesat-unizitelen-udar-na-germanskite-sotsialdemokrati", "text": "Гласоподавателите в северната германска провинция Бремен изглежда ще нанесат унизителен удар на германските социалдемократи (ГСДП) в местни избори днес, които може да ускорят края на коалицията на федерално ниво с консерваторите на канцлерът Ангела Меркел, предаде Ройтерс. Анкетите в най-малката германска провинция сочат, че ГСДП рискува да изгуби своя бастион, който управлява от 73 години. Очакват се сериозни загуби и за ХДС на Меркел. Ако ГСДП изгуби Бремен, която е най-високо ниво на безработица сред германските провинции, от ХДС, ще се засили натискът над лидерката Андреа Налес да се оттегли или да развали федералната коалиция.", "date": "2019.05.26", "title": "Гласоподавателите в германската провинция Бремен ще нанесат унизителен удар на германските социалдемократи"}
{"url": "https://www.faktor.bg/bg/articles/novini/svyat/belgiya-glasuva-i-na-parlamentarni-izbori", "text": "Белгия провежда днес освен европейски и парламентарни и регионални избори, като наблюдателите очакват възход на фламандската крайна десница и добро представяне на Зелените след вълната от климатични протести, предаде АФП. С 11 млн. души население Белгия е сред най-разделените членки на ЕС. Фламандци и френскоговорящи избират отделни кандидати и партии. А има и немскоезично население. Това прави формирането на коалиция изключително трудно. На страната тази задача ѝ отне рекордните 541 дни през 2010-2011 г. заради дълбоки различия между жителите на Фландрия и франкофоните във Валония и Брюксел. За да се влошат нещата още повече, икономически процъфтяващата Фландрия традиционни гласува за десницата, докато социалистите са голямата политическа сила в постиндустриална Валония, където безработицата е висока. Проучванията във Фландрия сочат, че крайнодясната сепаратистка „Вламс Беланг“ ще вземе от гласовете на конкурентната националистическа „Нов фламандски алианс“, която най-вероятно ще остане най-голямата партия в кралството. „Нов фламандски алианс“ наруши традицията си през 2014 г. и се присъедини към коалиционно правителство с премиер либерала Шарл Мишел. Коалицията се разпадна в края на 2018 г., след като националистите минаха в опозиция заради ратифицирането на пакта за миграцията на ООН.", "date": "2019.05.26", "title": "Белгия гласува и на парламентарни избори"}
{"url": "https://www.faktor.bg/bg/articles/novini/svyat/zemetresenie-s-magnitud-8-po-rihter-razlyulya-peru", "text": "Мощен трус в магнитуд 8 по скалата на Рихтер разлюля днес рано сутринта северната част на Перу, като няма съобщения за жертви и нанесени щети, предаде АФП. По данни на американската геологична служба епицентърът е бил на дълбочина 110 км. Земетресението е ударило на около 75 км югоизточно от град Лагунас, който се намира край границата с Бразилия. Усетено е било и в столицата Лима. Няма заплаха от цунами, а местните власти нямат данни за жертви.", "date": "2019.05.26", "title": "Земетресение с магнитуд 8 по Рихтер разлюля Перу"}
{"url": "https://www.faktor.bg/bg/articles/novini/svyat/kandidatite-za-naslednik-na-tereza-mey-veche-sa-osem", "text": "Министърът на околната среда на Великобритания Майкъл Гоув обяви днес, че ще се включи в надпреварата за нов лидер на торите, отправяйки предизвикателство към бившия си съюзник в Брекзит лагера Борис Джонсън. Това означава, че две от основите фигури на кампанията за отцепване от ЕС ще се борят за правото да довършат процеса. Гоув и Джонсън се изправиха един срещу друг по време на съревнованието за лидер на торите през 2016 г., което бе спечелено от Тереза Мей. Дотук кандидатите за нов председател на Консервативната партия са вече осем. По-рано бившият председател на Камарата на общините на британския парламент Андреа Ледсъм потвърди, че ще участва в надпреварата за мястото на премиера Тереза Мей. В сряда тя подаде оставка заради несъгласие с подхода на правителството за Брекзит. С нея кандидатите да заменят Мей станаха общо седем, след като малко преди това в надпреварата се включи и бившият министър за Брекзит Доминик Рааб. В статия за вестник „Мейл он Сънди“ Рааб пише, че за да бъде доведено излизането на страната от Европейския съюз до успешен край, са необходими дисциплина и фокус и отбелязва, че той разполага с необходимия опит. Кандидати са още настоящият и бившият външен министър Джереми Хънт, министърът на здравеопазването Мат Хенкок, този на международното развитие Рори Стюърт и бившият министър на труда Естер МакВей. Тереза Мей обяви, че ще се оттегли от поста си на 7 юни, но ще продължи да бъде министър-председател, докато тече надпреварата на мястото ѝ. Очаква се наследникът ѝ да стане ясен в края на юли.", "date": "2019.05.26", "title": "Кандидатите за наследник на Тереза Мей вече са осем"}
{"url": "https://www.faktor.bg/bg/articles/novini/svyat/kak-es-se-bori-s-dezinformatsiyata-idvashta-ot-rusiya-po-vreme-na-izbori", "text": "Едно от  най-големите предизвикателства пред организацията на избори в последите години са фалшивите новини. Европейските институции ги посочиха за основно препятствие пред честните избори още през 2015-а година. Тогава те създадоха и специална,  Оперативна група за стратегическа комуникация. А отделни страни-членки сами започнаха война с дезинформацията - с програми, приложения и дори компютърни игри.  EUvsDisinfo или Оперативната група за стратегическа комуникация е структура към Европейска служба за външна дейност, създадена през 2015 г. Тогава Европейския съвет приема решение, този орган да се бори с дезинформацията идваща от Русия към ЕС.  А заедно с Европейската комисия службата и до днес разработва системи за прогнозиране, реагиране и повишаване на осведомеността относно дезинформацията. На фона на общите европейски усилия за борба с феномена обаче, отделни страни-членки подеха собствени кампании срещу дезинформацията. Успешен е примерът на интернет приложението WhoTargetsMe – кой ме атакува, което се закача за търсачката на компютър или телефон, и събира данни за политическите реклами, които потребителя получава - защо вижда конкретното съдържание и  кой го изпраща. В  анализирането на данните участват изследователи от Оксфордския университет и Лондонското училище по икономика.До момента над 10 000 доброволци в над 42 държави са инсталирали софтуера. Холанския проект ДРОГ, пък отговаря на проблема с фалшивите новини с онлайн  игра, наречена Bad News или лоша новина. Програмата , симулира създаването и разпространяването на фалшиви новини. Екипът зад играта включва учени, журналисти и медийни експерти. Заедно с представители на ЕП и ЕК месеци преди изборите те изнасят лекции, организират работни срещи и създават образователни програми , за да помогнат потребителите на новини да изграждат устойчивост към дезинформацията.", "date": "2019.05.26", "title": "Как ЕС се бори с дезинформацията идваща от Русия по време на избори"}
{"url": "https://www.faktor.bg/bg/articles/novini/balgariya/kam-17-30-chasa-otborat-na-generala-vodi-s-nad-6-5-sinyo-zelenite-vdigat-tempoto-za-pobeda", "text": "Отборът на генерала продължава да води класирането и след 17,30 часа с  6,5%, а другарите от Крушовица губят темп. Синьо-зелените обръщат тренда, доближават се до победа.  Ето какви са временните резултати за европейската титла според експертите на Faktor.bg: Отборът на генерала -31,6%, Другарите от Крушовица -25,2%, Сарайската чета -11,3%, Войводите с фланелки МИГ-29 – 8,1%, Задругата на аптекарите -3,2%, Азбукарите -2% , Синьо-зелените -5,8% , Бургаският гларус -1,6% и  Момчетата на Путин -1,2%.", "date": "2019.05.26", "title": "Към 17,30 часа отборът на генерала води с над 6,5%, синьо-зелените вдигат темпото за победа"}
{"url": "https://www.faktor.bg/bg/articles/novini/balgariya/pernik-povede-v-izbiratelnata-aktivnost-22-21-sa-glasuvali", "text": "15,47 % са гласували в страната към 13 часа. Правото си на глас са упражнили 992 856 избиратели. 6 355 633 е броят на избирателите според данните в избирателните списъци. Това заяви говорителят на ЦИК Александър Андреев на втория брифинг на комисията на избирателния ден. \"Най-много са гласувалите в Перник - 22,21 %. Най-малко са гласувалите в 24-а РИК в София - 11,01 % и в Пловдив - 11,28%. В РИК-23 София избирателната активност е 15,17 %\", коментира Андреев. \"Избирателната активност днес е по-ниска в сравнение с предишните евроизбори през 2014 г. Тогава към 13 часа гласувалите са били 19,05%\", допълни той. \"Към момента са постъпили 71 сигнали и жалби за нарушения в изборния ден. 11 са сигналите за машинното гласуване, а 45 са за нарушаването на избирателните права, както и един сигнал за диктуване на глас на лични данни на гласоподавател. В 10 секции е преустановено машинното гласуване\", говорителят на ЦИК. \"Няма как всеки гражданин да гласува машинно, тъй като няма достатъчно машини\", завърши Александър Андреев.", "date": "2019.05.26", "title": "Перник поведе в избирателната активност - 22.21% са гласували"}
{"url": "https://www.faktor.bg/bg/articles/boyko-borisov-ne-mi-razvalyayte-nastroenieto-s-prezidenta-toy-agitira-prez-tsyaloto-vreme-za-bsp", "text": "\"Ние сме Европа. Сигурна, просперираща, високи доходи, справедливост, свобода\". Това каза премиерът и лидер на ГЕРБ Бойко Борисов. \"Не ми разваляйте настроението с президента. Той беше активен през цялата кампания, така че аз го приемам като политически лидер за тази кампания. И всяко мое изказване ще бъде в тяхна полза - най-много да ме глобят за агитация, така че не ми цитирайте човек, който през цялото време на тази кампания работи за БСП. Който и да е той\", отвърна Борисов как тълкува думите на държавния глава Румен Радев от днес, че е нужна промяна. Помолен да коментира прогнозите на социолозите, премиерът обясни, че в тях вижда известно лицемерие. Всяка агенция трябва да публикува резултат си и дори нещо повече - всяка една агенция, която е лъгала, ако са любезни трябва да се извинят. Не може да се лъже безогледно, да се взимат огромни пари, за да внушава нещо по време на кампанията. Аз не ги гледам агенциите ....като видим какви са резултатите и утре ден - всяка партия да си направи изводите, отсече Борисов и добави: Ако има отговорни политици, вторник започват консултациите за важните постове в ЕС, да се включат активно нашите нови евродепутати. Толкова много работа има, че нищо още не е свършено, подчерта още премиерът.", "date": "2019.05.26", "title": "Бойко Борисов: Не ми разваляйте настроението с президента, той агитира през цялото време за БСП"}
{"url": "https://www.faktor.bg/bg/articles/novini/svyat/manfred-veber-ne-iskam-nito-populistka-nito-lyava-evropa", "text": "Германският десноцентристки кандидат за следващ председател на Европейската комисия Манфред Вебер изрази надежда, че на завършващите днес избори за Европейски парламент гласоподавателите ще подкрепят Европа на стабилността на един обединен и амбициозен континент, предаде АП. Вебер, чиято Европейска народна партия (ЕНП) се надява да остане най-голямата група и в следващия европарламент, гласува в родната си Бавария.  \"Не искам да виждам една дясна популистка Европа, която иска да унищожи идеята за заедност, а също съм против Европа в ръцете на левицата\", каза още той. Австрийският канцлер Себастиан Курц изрази надежда, че на тези европейски избори ще бъдат укрепени центристките партии, а не крайната левица и десница. Курц заяви във Виена, че се надява десноцентристката му Европейска народна партия да запази първото място в Европейския парламент. Вотът в Австрия е и първи тест за подкрепа преди националните избори през септември след разпадането на управляващата коалиция на Курц преди седмица в скандал с вече подалия оставка лидер на крайнодясната Австрийска партия на свободата Хайнц-Кристиан Щрахе, която участваше в кабинета. Независимо от резултата на европейските избори, утре парламентът ще гласува по внесен от опозицията вот на недоверие на правителството. Курц каза, че очаква този вот да бъде подкрепен от социалдемократите и Австрийската партията на свободата, което би означавало падане на правителството.", "date": "2019.05.26", "title": "Манфред Вебер: Не искам нито популистка, нито лява Европа"}
{"url": "https://www.faktor.bg/bg/articles/novini/balgariya/kam-14-chasa-tima-na-generala-prodalzhava-da-vodi-s-31-2-krushovitsa-26-7", "text": "Отборът на генерала продължава да води класирането и след 14 часа с близо 5 процента.  Ето какви са временните резултати за европейската титла според експертите на Faktor.bg:  Отбора на генерала -31,2%, Другарите от Крушовица -26,7%, Сарайската чета -11,9%, Войводите с фланелки МИГ-29 – 6,9%, Задругата на аптекарите -3,9%, Азбукарите -1,6% , Синьо-зелените -4% , Бургаският гларус -2,1% и  Момчетата на Путин -1,6%.", "date": "2019.05.26", "title": "Към 14 часа тимът на Генерала продължава да води с 31,2%,  Крушовица – 26,7%"}
{"url": "https://www.faktor.bg/bg/articles/novini/svyat/nato-razrabotva-nova-strategiya-zaradi-yadrenata-zaplaha-ot-rusiya", "text": "\"НАТО ще приеме нова военна стратегия заради \"ядрените заплахи\", идващи от Русия\". Това заяви в интервю за германския вестник \"Велт ам Зонтаг“ генералният секретар на алианса Йенс Столтенберг. \"Тази седмица нашите военни експерти решиха да приложат нова военна стратегия за Алианса\", предупреждава той. Според него причината за подобен ход е \"ядрената заплаха\", която се предполага, че идва от Русия, съобщава Нова телевизия. \"Освен това Алиансът е изправен пред нови заплахи на изток и на юг. Трябва да продължим да бъдем напълно готови за отбрана и да гарантираме стабилност, което отчасти изисква нови военни концепции\", каза Столтенберг.", "date": "2019.05.26", "title": "НАТО разработва нова стратегия заради ядрената заплаха от Русия"}
{"url": "https://www.faktor.bg/bg/articles/novini/balgariya/kogato-komunistat-gen-slavcha-transki-beshe-agent-na-politsiyata", "text": "В началото на 50-те години на миналия век в комунистическата партия по съветски образец се вихри лов на вещици – търси се „врага с партиен билет”.  И тоталитарното управление на БКП начело с Вълко Червенков го намира сред високопоставените членове на партията, сред членове на правителството, сред генерали от армията, пише  . Един от тях е ген. Славчо Трънски, командир на Трънския партизански отряд преди 9 септември 1944 г., командир на Първа гвардейска дивизия по време на заключителната фаза на Втората световна война, завършил съветска военна академия в СССР (1945-1947). През 1951 г. той е арестуван като трайчокостовист, като по това време е командир на Трета българска армия (1949-1951). Следствието на Държавна сигурност събира „доказателства” за неговата предишна дейност, като едно от „обвиненията” е, че той е бил агент на полицията преди 9 септември 1944 г. и близък с югославяните. В резултат на методични изтезания тези „доказателства” са изтръгвани от следствието на ДС в показанията на редица партийни фигури. Сайтът desebg.com публикува едно от тези показания – на комунистическия функционер Младен Гигов. Въпреки че е подложен на репресии Славчо Трънски, който е осъден три пъти на смърт преди 9 септември 1944 г.,  не се признава за виновен и впоследствие е освободен. Реабилитиран е през 1954 г. и е назначен за началник на Военната академия „Г. С. Раковски”. Дълги години е народен представител до 1990 г. Документът е включен в сборника „Държавна сигурност и „врага с партиен билет” 1944-1991”, издание на Комисията по досиетата, 2017 г.", "date": "2019.05.26", "title": "Когато комунистът ген.Славчо Трънски беше агент на полицията"}
{"url": "https://www.faktor.bg/bg/articles/borisov-glasuvah-parvo-v-tsarkvata-a-posle-dadoh-glasa-si-za-evrovota", "text": "Гласувах първо в църквата, призна премиерът Бойко Борисов и погледна към небето, след като се прекръсти. Той упражни правото си на глас малко преди 15.30 в 78-мо училище в Банкя. Едва след храма премиерът пусна бюлетината, защото в неговата секция нямало машина за гласуване. И Борисов се обяви за отпадане на забраната за изнасяне на социологически данни в деня на вота. \"Не само че трябва да ги публикуват, а трябва всяка една агенция, която е лъгала през този месец, да се каже. \"Никога непознаваща резултатите еди коя си\", предложи лидерът на ГЕРБ. Трябва да има справедливост, смята Борисов по адрес на агенциите, които лъжат, по думите му, избирателите. \"Европа трябва да е такава, каквато на нас ни харесва - а това значи сигурност\", коментира премиерът в отговор на традиционния въпрос за какво е гласува. Да си пожелаем тези 17 души от вторник да работят много активно и заедно, пожела Борисов на бъдещите български евродепутати. Не ми цитирайте човек, който през цялото време на тази кампания работи за БСП, отказа Борисов да коментира президента. И помоли медиите да не го предизвикват, за да не наруши закона и да не го обвини ЦИК в агитация. Ниската избирателна активност премиерът си обяснява с факта, че хората са заминали в Гърция. \"Много хора са навън сега. Спряхме тировете, за да може да се приберат хората да гласуват. Имат пари, пътуват в чужбина, ще видите какво става на границата днес. Това е и едно потвърждение за нивото на доходите.", "date": "2019.05.26", "title": "Борисов: Гласувах първо в църквата, а после дадох гласа си за евровота(видео)"}
{"url": "https://www.faktor.bg/bg/articles/sas-zakonoproektat-za-byudzhet-na-pentagona-senatat-shte-poprechi-na-tramp-da-ottebi-sasht-ot-nato", "text": "Клаузи в новия закон за отбранителната политика на сенатската Комисия за въоръжените сили ще направят по-трудно за президента Доналд Тръмп изтеглянето на САЩ от НАТО, изпращайки силен сигнал за подкрепа на алианса от страна на двете политически партии в САЩ. Гласуваният бюджет от 750 милиарда долара, който бе приет от Комисията в сряда, включва текстове, които забраняват да бъде финансирано евентуално напускане на Европа в рамките на една година, в случай, че САЩ инициират излизане си от НАТО. Тази разпоредба изглежда, че е адресирана преди всичко  към Тръмп, чиято реторика изпраща нееднозначни  послания за ангажиментите на Америка към 29-те членки на Съюза. Членът на ресорната комисия по подготовка на законопроекта - сенаторът Тим Кайн , от Демократическата партия, който е и инициатор на разпоредбата, заяви в четвъртък, че тя е приета единодушно от представителите и на двете партии в Сената. За да отговори на слуховете, че е оттеглил подкрепата си за НАТО, през януари Тръмп заяви , че стои на \"100%\" зад алианса. Критиците обаче се фиксираха върху неговите тенденциозни и неверни твърдения, че съюзниците на НАТО дължат на САЩ пари, непрекъснатите критики, отправяни към членовете на НАТО за липсата на достатъчно средства за военни цели и заплахата да бойкотира срещата на върха на НАТО през 2018 година. \"Ние сме притеснени за намерението им,\" казва по повод на НАТО Кайн от Белия дом и добави: \"Според този законопрооект, ако президентът се опита да оттегли САЩ едностранно, няма да разполага със средства, които да позволят изтеглянето на американските военни сили за една година от алианса. Това дава възможност на Конгреса да обсъжда и отменя решението му, ако го смята за неразумно.\" „Нашите партньори от НАТО трябва да знаят, че нашият президент няма намерение САЩ да излиза от НАТО. Той има обаче твърдото намерение да накара съюзниците да изпълнят задълженията си към съюза, казва Том Тилис. Въпросът с \"клаузата, предложена от Кайн\" се свежда до това да се уверим, че нашите партньори разбират, че сме ангажирани с тях,\" посочва Тилис, \"но това не е нещо, в което ние, членовете на сенатската Комитета за въоръжените сили, се съмняваме, правим го  защото сме загрижени да не се стигне до рязко излизане от НАТО.\"", "date": "2019.05.26", "title": "Със законопроект за бюджета на Пентагона Сенатът блокира мераци на Тръмп да оттегли САЩ от НАТО"}
{"url": "https://www.faktor.bg/bg/articles/novini/balgariya/kam-16-chasa-timat-na-generala-vodi-s-nad-6-krushovitsa-zatsikli-na-25-4", "text": "Отборът на генерала продължава да води класирането и след 16 часа с над 6, а другарите от Крушовица забиват надолу.  Ето какви са временните резултати за европейската титла според експертите на Faktor.bg: Отборът на генерала -31,3%, Другарите от Крушовица -25,4%, Сарайската чета -11,2%, Войводите с фланелки МИГ-29 – 7,6%, Задругата на аптекарите -3,4%, Азбукарите -1,4% , Синьо-зелените -5% , Бургаският гларус -1,6% и  Момчетата на Путин -1,4%.", "date": "2019.05.26", "title": "Към 16 часа тимът на Генерала води с над 6%, Крушовица зацикли на 25,4%"}
