{"url": "https://www.faktor.bg/bg/articles/novini/balgariya/pravnata-komisiya-vdigna-zabranata-za-sotsiologiya-v-denya-na-vota", "text": "Правната комисия вдигна забраната за оповестяване на социология в деня за размисъл и в деня на вота. Предложението на ГЕРБ беше прието по време на обсъждането на промените в Изборния кодекс на второ четене, които утре трябва да влязат за гласуване и в пленарната зала. Отпадането на забраната за социологически данни в изборния уикенд беше прието с 9 гласа на депутатите от ГЕРБ и с рамото на един депутат от Воля. От БСП гласуваха \"против\" и \"въздържал се\", а категорично срещу промяната се обявиха от ДПС и Обединените патриоти с аргумента, че оповестяването на социологически данни може да повлияе на избирателите и на резултата от вота. От управляващата партия обаче са убедени, че отпадането на забраната ще пресече риска от дезинформация и освен това ще премахне неравнопоставеността за медиите. още при внасянето на предложението управляващите се позоваха на желанието си да пресекат неравнопоставеността при медиите, тъй като във виртуалното пространство в деня на вота от години има всякакъв вид музикални или филмови класации, под формата на които се замаскират социологически данни. Едно съобщение от 30 минути по голяма телевизия може да обърне вота, предупреди депутатът от ДПС Хамид Хамид. Не ме карайте да нарека предложението ви лобистко, заяви зам.-председателят на парламентарната група, който остро се противопостави на промяната. Депутатите решиха още, че след обжалване и връщане на решение от ВАС, ЦИК ще трябва да вземе за втори пък решението си с повече от половината от всички членове, а не с мнозинство от 2/3, както беше досега. Шефът на ВАС Георги Чолаков, който присъства на заседанието на комисията, се изказа в посока на промяната с аргумента, че при досегашната практика съдът и комисията си играят на пинг-понг, и само си прехвърлят решенията. Според представителите на ВАС обърнаха сега действащата разпоредба блокира решенията на ЦИК и се стига дотам комисията да не изпълнява препоръките на съда заради липсата на мнозинство. Такива случаи до момента били 13.Същият принцип ще важи и за РИК, решиха още депутатите. Правната комисия отхвърли предложенията на ДПС за връщане на стария режим за откриване на секции в чужбина и за отпадане на принципа на уседналост, която е 6 месеца за местни и национални избори и 3 месеца за избори за евродепутати. Остава ограничението до 35 изборни секции за държави, които са извън Европейския съюз. Шефът на правната комисия Данаил Кирилов предложи да се направи изключение само за секциите на Острова заради Брекзит, но се отказа, след като от ДПС отвърнаха с искане същото да важи за САЩ, Турция, Индия и всички членки на ООН. В почивката на заседанието, пред депутатите и медиите бяха представени машини за гласуване, изработени от Консорциум \"Математици, информатици и роботици без граници\" - български машини за гласуване и партньори /МИРБГ-БМГ/. Екипът е разработил три вида устройства. Стана ясно, че обществената поръчка за машинното гласуване вече се подготвя.", "date": "2019.02.13", "title": "Правната комисия вдигна забраната за социология в деня на вота"}
{"url": "https://www.faktor.bg/bg/articles/novini/balgariya/atlantitsi-s-pozitsiya-da-bade-razkrita-tsyalostnata-podrivna-deynost-na-kremal-v-balgariya", "text": "Атлантическия съвет на България публикува своя позиция публикува своя позиция, свързана с отравянето на бизнесмена Емилиян Гебрев и с подривната дейност на руските специални служби в България и на Балканите. В позицията се настоява за бързи и адекватни действия от страна на комепетентните органи и правителство. Ето и пълния текст на документа:", "date": "2019.02.13", "title": "Атлантици с позиция: Да бъде разкрита цялостната подривна дейност на Кремъл в България"}
{"url": "https://www.faktor.bg/bg/articles/valeri-simeonov-gebrev-doyde-parvo-pri-men", "text": "\"Случаят \"Гебрев\" представлява интерес за мен от средата на 2017 година, когато бях вицепремиер. Г-н Гебрев пръв потърси контакт с мен. Тогава той ми представи целия случай с неговите фирми, имаше проблеми със замразяването на лицензиите. Твърдеше, че има репресия на държавата спрямо него и спрямо фирмите му. Търсеше съдействие и за една негова пратка, която беше замразена на пристанището в Бургас, за да може тя да достигне до Индия\", разказа пред БНТ Валери Симеонов по повод случая с отравянето на бизнесмена. \"Емилиян Гебрев ми разказа за проблемите си и отравянето още когато е заявил желанието си да закупи \"Дунарит\". Това е дружеството, което е с 90 млн. лв. задължения към КТБ. Това е дружеството, което беше опитано да бъде приватизирано със съдействието на Цветан Василев. След като заявява намерението си да влезе в \"Дунарит\", Гебрев е отровен\", заяви Симеонов и поясни \"След като не е реализирано желанието на Цветан Василев дружеството да бъде прехвърлено в руски ръце, става отравянето. Затова добре и правилно звучат твърденията му, че е отровен от руска страна\", добави народният представител. По думите му, в Индия Гебрев е изместил руската страна в доставката на боеприпаси и моментално е станал мишена. На въпрос защо едва сега се разгласява този случай, Симеонов разясни: \"Гебрев е поискал подновяване на разследването, след като е получил информация за случая \"Скрипал\", предполагайки, че е станал жертва именно на подобен тип отравяне.\" \"Г-н Гебрев купува барута от сръбската страна на много ниска цена, продава го на нашите заводи и после купува продукцията, която я изнася. Това е бизнес от много сериозен мащаб. Така че е съвсем очевидно срещу него да бъдат предприети такива мерки за ликвидиране на конкуренцията\", продължи Симеонов. \"Как да няма връзка между този случай и случая \"Скрипал\"? Федотов е един от отровителите на Скрипал. Какво прави тук в деня, в който Гебрев е бил отровен\", попита Симеонов и добави: \"Нямам никакво съмнение, че Гебрев е бил отровен от държавата, която е искала да го премахне като конкуренция. Някой има интерес да измести България от руските оръжейни доставки.\" Валери Симеонов коментира още: \"Г-н Гебрев не дойде при мен заради отравянето, а заради репресиите на държавата и спирането на една законна сделка. Сделката беше спряна заради замразяване на линцензиите му. А лицензите се замразяват от Министерството на икономиката. Друг е въпросът кой е казал на Министерството на икономиката да замрази лиценза му. И тук идва въпросът дали това замразяване не е в интерес на руската страна\", разкри Симеонов. \"След няколко дни след срещата ни Гебрев поиска лична среща с Борисов. Направи един протест на жълтите павета с неговите работници и по този начин обезпечи срещата с Борисов. И оттогава върху моята съвет падна задължението да се занимавам с този случай\", отковори Симеонов на въпрос защо не е реагирал още през 2017 г.", "date": "2019.02.13", "title": "Валери Симеонов сензационно: Гебрев дойде първо при мен още през 2017 г."}
{"url": "https://www.faktor.bg/bg/articles/novini/balgariya/proveryavat-investbanka-za-izprani-ot-venetsuela-mezhdu-80-i-140-milioni-petrodolari", "text": "ДАНС и прокуратурата проверяват „Инвестбанк” за аферата с преведените от Венецуела милиони петродолари. За това съобщава „Капитал”, позовавайки се на свои източници. Официалната версия, поднесена от българските власти, гласи, че по сигнал от САЩ ДАНС е влязла на проверка в неназована банка за неназована сума, получена неясно кога от държавната петролна компания Petróleos de Venezuela (PDVSA) по сметка на неназован адвокат. През свои източници \"Капитал\" успя да попълни част от неизвестните в това уравнение. Въпросната банка е контролираната от Петя Славова Инвестбанк. Въпреки бурните политически събития във Венецуела последните седмици преводите не са акция на пожар, а са се случвали преди месеци. А сумата, за която става въпрос, е от порядъка от минимум 80 млн. долара според един източни, а според друг от порядъка на 140 млн. долара. Предвид че Инвестбанк е с малко над 2 млрд. лв. активи, няма как трансфер в такъв обем да не е направил впечатление в банката. По думите на главния прокурор Сотир Цацаров сметката е открита по надлежен ред и засега подозренията не са свързани със самата банка. Но не е ясно дали тя е сигнализирала финансовото разузнаване за нещо съмнително и ако това се е случило, защо се стига до реални действия чак след постъпила по дипломатическа и оперативна линия информация от САЩ.", "date": "2019.02.13", "title": "Проверяват „Инвестбанка” за изпрани от Венецуела между 80 и 140 милиона петродолари"}
{"url": "https://www.faktor.bg/bg/articles/delegatsiya-na-enp-zaminava-za-venetsuela-po-pokana-na-huan-guaydo", "text": "Делегация на Европейската народна партия заминава в неделя за Венецуела по покана на опозиционния лидер Хуан Гуайдо, който беше признат от редица страни от Евросъюза за временен президент на страната. Това съобщи в Страсбург евродепутатът и заместник-председател на групата на ЕНП Андрей Ковачев. Тема на разговорите ще бъдат стъпките за стабилизиране на ситуацията и провеждането на нови избори. Според Ковачев след засечения трансфер към България ще има и други опити за изнасяне на капитали от Венецуела. \"Това, което наблюдаваме, е изключително притеснително. Затова и страните-членки и нашите служби, и службите на партньорите ни в САЩ трябва да следят много внимателно движението на паричните потоци, на злато и на други ценности, които в момента явно се опитват да бъдат изнесени от Венецуела\", посочи Ковачев.", "date": "2019.02.13", "title": "Делегация на ЕНП заминава за Венецуела по покана на Хуан Гуайдо"}
{"url": "https://www.faktor.bg/bg/articles/novini/svyat/zaradi-loshoto-vreme-otmeniha-119-poleta-ot-moskovski-letishta", "text": "119 полета от московските летища са отменени заради лошото време в Русия, предаде БТА. Според информация от местното министерство на извънредните ситуации в следобедните часове се очаква снеговалеж и силен вятър с пориви между 12-15 м/с. Един полет е отменен на летище „Внуково”, а 118 самолета няма да излетят от „Домодедово“. Други 12 са излетели със закъснение. 4 от тях са от летище „Домодедово”, а останалите – от „Шереметиево”.", "date": "2019.02.13", "title": "Заради лошото време отмениха 119 полета от московски летища"}
{"url": "https://www.faktor.bg/bg/articles/sekreten-dokument-na-kgb-hvarlya-svetlina-varhu-sadbata-na-hitler", "text": "Секретен документ на КГБ, датиран от 2 май 1945 г. и изпратен до народния комисар на вътрешните работи (вътрешен министър) на Съветския съюз Лаврентий Берия от Берлин, вероятно може да сложи край на конспиративните теории, че Хитлер и Браун не са се самоубили преди превзимането на германската столица от Червената армия. Според най-разпространената версия, отричаща смъртта на двамата в Берлин, те са живеели в Латинска Америка до дълбока старост.  Политическата полиция на СССР през 30-те и 40-те години е била под шапката на вътрешното министерство. По-късно тя се е преобразувала в Министерство, а след това на Комитет государственной безопасности (Комитет за държавна сигурност, съкратено - КГБ), пише \"Политексперт\".", "date": "2019.02.13", "title": "Секретен документ на КГБ слага край на конспирацията със смъртта на Хитлер"}
{"url": "https://www.faktor.bg/bg/articles/novini/svyat/ispaniya-planira-da-zatvori-vsichkite-si-atomni-tsentrali-do-2035-godina", "text": "Испания си поставя за цел да затвори всичките си седем атомни централи в периода 2025-2035 година като част от плановете до 2050 г. да произвежда електричеството си изцяло от възобновяеми източници, предаде Ройтерс. Реформата на испанската енергийна система, в която 40 процента от електроенергията в континенталната част на страната бе произведена от възобновяеми източници през 2018 година, ще изисква инвестиция от 235 млрд. евро (266 млрд. д.) между 2021 г. и 2030 година, посочи миналия месец премиера Педро Санчес. Решението за затваряне на атомните централи бе оповестено вчера от министъра на енергетиката Тереса Рибера. Тя допълни, че кабинетът ще представи проект за план за борба с климатичните промени пред парламента на 22 февруари. Документът трябваше да бъде предложен на ЕС за одобрение до края на миналата година. Според законопроект от миналата година правителството си поставя за цел да забрани продажбите на бензинови, дизелови и хибридни автомобили от 2040 г. и да насърчи инсталирането на съоръжения за възобновяема енергия като вятърни ферми и слънчеви електроцентрали с капацитет поне 3000 мегавата годишно. Постепенното спиране на атомните централи, които произвеждат малко над 20 процента от електроенергията в континенталната част на Испания, бе предизборно обещание на управляващата Испанска социалистическа работническа партия, която дойде на власт през лятото на миналата година.", "date": "2019.02.13", "title": "Испания планира да затвори всичките си атомни централи до 2035 година"}
{"url": "https://www.faktor.bg/bg/articles/polsha-podpisa-dogovor-za-dostavka-na-amerikanski-reaktivni-sistemi-za-zalpov-ogan", "text": "Полша подписа със САЩ договор за доставка на американски реактивни системи за залпов огън - Хаймарс (HIMARS). Церемонията се състоя днес в присъствието на полския президент Анджей Дуда и американския вицепрезидент Майк Пенс в Първа база на транспортната авиация във Варшава, предаде ТАСС. \"Радвам се, че посещението на вицепрезидента на САЩ започва с такова важно и символично събитие - подписването на споразумение, позволяващо на Полша да се сдобие със система Хаймарс, съвременна американска система, която ще засили бойния потенциал на полската армия и нашата част на Европа - източния фланг на НАТО\", каза Дуда. \"Вярвам, че ще купуваме нови въоръжения за модернизиране на армията\", заяви той, като посочи, че има предвид хеликоптери и самолети. \"Ние се стремим да разполагаме със съвременни въоръжения\", каза полският министър на отбраната Мариуш Блашчак. \"Това оръжие (Хаймарс) ще гарантира сигурност на Полша и ще послужи за това източният фланг да бъде защитен\", заяви той. По-рано беше съобщено, че Полша купува от САЩ 20 пускови установки заедно с боеприпаси за 414 милиона долара. Доставката ще бъде извършена до 2023 г. Според Пенс в момента в Полша има почти 5000 американски военнослужещи. \"Искам да благодаря на почти 5-те хиляди американски войници, които служат тук, в Полша\", каза той след церемонията по подписването на договора. Пенс изрази признателност за сътрудничеството и увеличаването на бюджета за отбрана на Полша. \"Ние винаги ще сме с вас, за да защитаваме свободата и демокрацията\", заяви той. Полският външен министър Яцек Чапутович каза, че Полша възнамерява да разширява своите отбранителни възможности в тясно сътрудничество с НАТО. \"Ние сме решени да повишим отбранителните си възможности\", заяви Чапутович, който заедно с американския държавен секретар Майк Помпейо посети многонационалния батальон на НАТО в Полша. Помпейо заяви, че ръководството на Русия се опитва да разруши единството на НАТО. \"Русия използва своята позиция на световната сцена\", каза той.  По думите му руският президент \"Владимир Путин се опитва да разбие нашия съюз\". \"Някога се страхувахме от съветско нахлуване, сега нашите лидери отново са съсредоточени върху агресията на Русия\", заяви Помпейо. Затова според него САЩ се отнасят сериозно към укрепването на източния фланг на НАТО.", "date": "2019.02.13", "title": "Полша подсигурява източния фланг с американски реактивни системи за залпов огън"}
{"url": "https://www.faktor.bg/bg/articles/novini/balgariya/m-stoyanova-v-obshtinite-upravlyavani-ot-gerb-zhiveyat-okolo-5-mln-i-polovina-dushi-a-v-upravlyavanite-ot-bsp-pod-polovin-milion", "text": "\"Всички финансови институции у нас имат правила, които ги задължават да предупреждават службите за преводи, които излизат извън рамките на тези правила, за да може да се разследва дали има престъпление\", заяви пред БНТ Менда Стоянова, председател на Комисията по бюджет и финнаси и депутат от ГЕРБ, по повод информацията за преведените от държавната венецуелска петролна компания у нас. Тя припомни, че изцяло сме въвели европейските директиви, които задължават много голям кръг лица, които следва да отговарят за контрол над транзакции, за които можеда има съмнение за пране на пари. \"Докладът, който предвижда отпускането на 18 милиарда евро за България е приет с огромно мнозинство и е с 4 милиарда повече, отколкото беше предвидено. Така, че това е добра новина за българския бизнес и за българските общини. След преговори, ЕК отстъпи съфинансирането да е само 15%, което дава възможност за много повече прожекти\", коментира тя. \"Твърдението на БСП, че се отпускат пари само на общини ръководени от ГЕРБ е стара новина. Миналата година дори Сметната палата по искане на БСП направи такава проверка и излезе със становище, че всичко е в законовите рамки. Но сметката на БСП показва, че голяма част от средствата са разпределени в такива общини, но в общините, управлявани от ГЕРБ живеят около 5 милиона и половина души, а в управляваните от БСП - под половин милион и разпределението на средствата отговаря на това съотношение.", "date": "2019.02.13", "title": "М. Стоянова: В общините управлявани от ГЕРБ живеят около 5 млн. и половина души, а в управляваните от БСП - под половин милион"}
{"url": "https://www.faktor.bg/bg/articles/mareshki-ako-darzhavata-napravi-sdelka-za-arena-ruse-shte-signalizirame-prokuraturata", "text": "Лидерът на \"Воля\" Веселин Марешки се противопостави на решение на правителството от края на 2018 г. С него на Спортното министерство са отпуснати 20 милиона лева допълнителни бюджетни средства за придобиване на мажоритарен брой акции от дружеството \"Арена Русе“. Марешки посочи, че сградата е построена с инвестиции на братята Атанас и Пламен Бобокови, близки, по думите му, до ВМРО. „На практика тази зала не носи никакви приходи. Тя, ако носеше приходи, Бобокови нямаше да се отърват от нея. Те можеха да ни дадат някоя от техните по-добри инвестиции, които им носят приходи, а не там, където явно са инвестирали неразумно. Затова ние няма да позволим с парите на българския данъкоплатец да бъдат спасявани неефективни бизнес начинания“, заяви лидерът на \"Воля\". Марешки се закани, че ако тази сделка не бъде прекратена, партията му ще сезира прокуратурата.", "date": "2019.02.13", "title": "Марешки: Ако държавата направи сделка за \"Арена Русе\", ще сигнализираме прокуратурата"}
{"url": "https://www.faktor.bg/bg/articles/dolapat-ce-ponizhava-po-otnoshenie-na-itayc-iya-yuan", "text": "Дoлapът в нaчaлoтo нa вaлyтнaтa тъpгoвия в cpядa cлaбo ce пpoмeня в пocoĸa нaдoлy пo oтнoшeниe нa eвpoтo, йeнaтa cъщo пoeвтинявa. Aпeтитът ĸъм pиcĸa нa инвecтитopитe ce зaвpъщa нa пaзapитe и тoвa oтcлaбвa интepeca ĸъм aмepиĸaнcĸaтa вaлyтa B cъщoтo вpeмe ĸитaйcĸият юaн пocĸъпвa в oчaĸвaнe нa дoбpи нoвини oĸoлo пpoвeждaщитe ce в Πeĸин тъpгoвcĸи paзгoвopи мeждy CAЩ и Kитaй. Двaтa eĸипa имaт зa зaдaчa тaзи ceдмицa дa cъглacyвaн ocнoвнитe пapaмeтpи нa cпopaзyмeниe, ĸoeтo пocлe дa пoдпишaт лидepитe нa двeтe cтpaни. Πpeзидeнтът нa Kитaй Cи Дзинпин щe ce cpeщнe нa 15 фeвpyapи c тъpгoвcĸи пpeдcтaвитeл нa CAЩ и Poбepт Лaйтxaйзep и финaнcoвия Cтивън Mнyчин, пpиcтигнaли в Πeĸин зa пpeгoвopитe. Oбщaтa вaлyтa днec cyтpинтa ce пoĸaчвa лeĸo cпpямo aмepиĸaнcĸaтa $1,1331 зa eднo eвpo пpи ĸypc $1,1326 пpи зaĸpивaнe нa вaлyтнaтa тъpгoвия в Hю Йopĸ вчepa. Kypcът нa дoлapa o oтнoшeниe нa йeнaтa ce пoĸaчвa c 0,14% - дo 110,63 йeни cпpямo 110,48 йeни дeн пo-paнo. Eвpoпeйcĸaтa вaлyтa cъщo ce пoĸaчвa cпpямo япoнcĸaтa - c 0,18% дo 125,35йeни зa eднo eвpo, пpи нивo 125,12 йeни пpи зaтвapянe нa тъpгoвиятa във втopниĸ. Дoлapът ce пoнижaвa пo oтнoшeниe нa ĸитaйcĸия юaн. Днec cyтpинтa във вaлyтнитe тъpгoвe в Xoнĸoнг цeнaтa нa \"зeлeнитe пapи\" cпaдa c 0,3% - дo 6,7541 юaнa зa дoлap пpи 6,7740 юaнa в ĸpaя нa cecиятa вчepa. Бpитaнcĸият фyнт cтepлинг пocĸъпвa c 0,2 пpoцeнтa дo $1,2914 зa eдин пayнд.", "date": "2019.02.13", "title": "Дoлapът ce пoнижaвa пo oтнoшeниe нa ĸитaйcĸия юaн"}
{"url": "https://www.faktor.bg/bg/articles/zashto-evropa-ne-se-uchi-ot-istoriyata-ili-kakvo-stava-s-izostavashtite-uchenitsi", "text": "С нетърпение очаквахме премиерата на „Мистър Джоунс“ на голямата полско-американска режисьорка Агниешка Холанд и ето, че я дочакахме! Журналистът от Уелс Гарет Джоунс, който рискува живота си за да стане първият западен свидетел на ужасяващия глад в Украйна през 1932/33, отнесъл по заповед на Сталин няколко милиона човешки същества, е непознато име в днешния свят. И това, че такъв герой и блестящ журналист е изтрит от общественото съзнание, докато имената на фалшиви кумири са от десетилетия абонирани за академични почести, къпели са се и се къпят в награди и слава, говори повече за духовното и интелектуално състояние на нашия западен свят от хиляди учени томове и лекции. Гарет Джоунс не успява да навърши 30 години, тъй като през 1935 г., на репортерско пътуване в Китай, Вътрешна Монголия е отвлечен и убит от „китайски бандити“. Междувременно има достатъчно сведения, че зад фирмата, която организира пътуването му, Востваг, е стоял НКВД, а и придружаващите го „водачи“ са били агенти на Съветите... Преди това последно пътуване обаче той е оклеветен пред английската и американска общественост като измамник и фантазьор, който е фабрикувал репортажите си за уж някакъв глад в Украйна с цел да злепостави Съветския съюз, родината на цялото прогресивно човечество. Идейни и финансови съветски протежета в западните медийни и политически среди охулват и изтласкват от сцената честния репортер. Именно тези драматични месеци в краткия живот на Гарет Джоунс са в центъра на филмовия разказ на Агниешка Холанд – командировката му до Москва, самоволното конспиративно пътуване из украинската провинция, сблъскването там с неописуемия ужас на Холодомора (Гладомор), завръщането в Англия и трагичната враждебност, с която Европа посреща неговите лекции и статии за масовите престъпления в СССР. Сценаристка е Андрея Халупа, американска писателка и публицистка от украински произход. Нейният подход към темата и структурирането на сюжета могат да подразнят някои детайлни познавачи и на съветската история, и на истинската биография на Гарет Джоунс – трите му пътувания в Съветска Русия тя обединява в едно, немалко детайли от съветския бит във филма са спорни, включването на Джордж Оруел като герой във филма, който пише своята „Ферма на животните“ повлиян от статиите на Гарет Джоунс и дори се среща с него (за което няма никакви сведения) и пр. Но филмът е преди всичко направен за западния, непросветен за съветските дела зрител (и за не по-малко непросветеното в това отношение младо поколение в Източна Европа). И заради това не бива да се търсят подобни кусури, но енергично трябва да се приветства като рядко явление излизането на голям световен екран на един ярко антисъветски филм в най-доброто значение на думата! „Мистър Джоунс“ е мащабен, епичен, с големи актьори (Джеймс Нортън, Питър Сарсгаард, Ванеса Кърби) и с разточително, смазващо визуално въздействие. Отдавна Агниешка Холанд не е разгръщала с такава сила своята способност да създава осезаеми филмови светове – при това без специални ефекти и 3D визии. Разбира се филмът е политически – не само възстановявайки истината за далечното минало, но свързвайки поуките от него (или липсата на такива) с днешната всеобща слепота за пълзящото подриване на следвоенния европейски свят от един агресивен, диктаторски режим. С каква поразителна актуалност се гледа в началото на филма лекцията, която младият специалист по Съветска Русия и външнополитически съветник на Лойд Джордж Гарет Джоунс изнася пред лордове и корифеи в изискан, аристократичен клуб в Лондон. 1933 година, току що завърнал се от лична среща с Хитлер и Гьобелс той (също както в публикуваните си статии на темата) предупреждава за плановете на нацистите да завладеят Европа, за това, че колкото и да не е за вярване, Британия ще се съюзи един ден със Сталин срещу Хитлер. На Гарет му се присмиват и никой не взема сериозно пророческите му думи. Също както днес политическият елит смята за луди онези, които от години апелират да не се правят концесии пред Путинска Русия, които предупреждават за смъртоносната опасност за западната демокрация, произтичаща от Москва. Основният антипод на Гарет Джоунс и в живота, и в този филм е изтънченият интелектуалец, първото перо на английската и американска журналистика, носителят на висшата журналистическа Пулицърова награда, московският кореспондент на Ню Йорк Таймс Уолтър Дюранти (Питър Сарсгаард – убедителен и противен). Той, който с всяка своя статия изгражда розовата романтична представа за Съветския съюз като земен рай за работниците и селяните, вижда в Гарет Джоунс най-голяма заплаха за големия проект по видиотяване на западното обществено мнение. Сталин отсъства във филма на Холанд, затова пък образът на злодея Дюранти пронизва цялото повествование – интригант, порочен и зъл циник, той е начело на кампанията срещу Гарет, след завръщането му от украинския ад през 1933 година. Навярно на него преди всичко дължим изтриването до неотдавна на що годе значимо обществено съзнание на Запад за това гигантско престъпление срещу човечеството, отнесло много милиони жертви. Агнешка Холанд не скри и на пресконференцията след премиерата, че нейният филм иска да достигне до публиката и с предупреждението, че „фейк нюз“ не съществуват само от вчера, че цялата история на съветската държава е белязана от разпространяването на една голяма и на безброй съпътстващи „фейк нюз“, на която са се хващали и хващат до сега лекомислени и хипнотизирани хора по света. „Мистър Джоунс“ (посрещнат в Берлин с учтиви, кратки аплодисменти на прожекцията за журналисти и рецензиран уклончиво на по половин колонка във вестниците до сега) е ярко свидетелство за последиците от наивността в миналото и предупреждение срещу безразличието и безотговорността днес. Дано да има кой да го види.", "date": "2019.02.13", "title": "\"Мистър Джоунс\" - една драматична история, посрещната с учтиви аплодисменти на Берлинале-2019 и с по една колонка във вестниците"}
{"url": "https://www.faktor.bg/bg/articles/grisho-se-vrashta-v-natsionalniya-tim-za-machovete-na-kupa-deyvis", "text": "Григор Димитров се завръща в тима на България за мачовете на Купа Дейвис, след като пропусна последните три издания на популярния турнир, съобщава \"Фокус\". Националният ни отбор е във втора група на Зона Европа/Африка и му предстоят двубои с Южноафриканската република. Засега обаче още не е известно кога ще се проведат те. Вариантите са през април или септември. Ако са през септември, Димитров ще бъде твърдо в състава. Ако са по-рано, всичко ще зависи от здравословното му състояние. Лекарите обявиха, че след два месеца ще може спокойно да излезе на корта, което означава, че шансовете да го видим отново като част от състава на България през април са доста големи.", "date": "2019.02.13", "title": "Гришо се връща в националния тим за мачовете на Купа Дейвис"}
{"url": "https://www.faktor.bg/bg/articles/veliko-tarnovo-pochete-trifon-ivanov", "text": "Днес в 12:30 на стадион \"Ивайло\", където е паметната плоча на Трифон Иванов, десетки фенове и приятели на Туньо дойдоха да го почетат.   Сред тях бяха председателят на УС на \"Етър\" проф. Георги Камарашев, главният мениджър Красимир Балъков и спортно-техническият директор Стефан Атанасов.  С едноминутно мълчание бе почетена паметта на Трифон Иванов, а феновете развяха виолетовия флаг и българското знаме.   \"Трифон е един от нас, той е винаги с нас. Легенда в българския футбол. Трифон никога няма да бъде забравен, той беше много нестандартен футболист, който няма аналог. Мога да разказвам с дни спомени за него. Имаше интересен хумор, който разведряваше обстановката и даваше позитивна нагласа на целия отбор. Малко са хората като него и виждате колко хора дойдоха да почетат паметта му. Нека там горе да е в мир и да им се радва\", сподели Красимир Балъков.   Трифон Иванов е легенда за нас. Той никога не забравяше откъде е тръгнал и се радвам, че го познавах. Едва ли ще се роди друг такъв \"железен\" защитник. За нас, феновете, той е един от символите на великотърновския футбол. Трифон беше и на терена, и в живота, мъжкар и човек на място, достоен за уважение. Винаги ще го помним и ще предаваме на идните поколения паметта за него. Ще го помнят не само великотърновци, а и всички фенове на футболна България“, заяви от името на феновете Пламен Геров.   В специалния кът, подготвен от ОП \"Спортни имоти и прояви\" пред паметната плоча, бяха изложени и фланелките на Трифон Иванов с № 3 на \"Етър\", както и на националния отбор на България.", "date": "2019.02.13", "title": "Велико Търново почете Трифон Иванов"}
{"url": "https://www.faktor.bg/bg/articles/vasil-bozhkov-poema-levski", "text": "Фирми, в които участие има бизнесменът Васил Божков, ще се заемат с оздравяването и финансирането на \"Левски\", стана ясно от съобщение до медиите на \"Нове холдинг\". Това на практика означава, че той ще е новият собственик на \"сините\" вместо досегашния - Спас Русев. Ето и цялото съобщение: \"До спортната общественост и спортните медии. Уважаеми спортни привърженици и медии, Във връзка с повишения обществен интерес и въпросите, свързани с промяната в управлението на ПФК „Левски“, Ви информираме за следното: Г-н Васил Божков и компаниите, свързани с него повече от четвърт век подкрепят и работят в посока развитието на българския спорт и в частност българския футбол. „Левски“ е безспорно най-популярният и разпознаваем бранд в родния футбол и като такъв предоставя потенциална възможност за успешно бизнес партньортво. Това е причината групата компании, в които г-н Божков има участие, да се включат в необходимото оздравяване, управлението, финансирането и дългосрочното развитие на клуба. Партньорството ще продължи, докато съществуват възможности за растеж и бизнес интересите на двете страни съвпадат.\"", "date": "2019.02.13", "title": "Васил Божков поема \"Левски\""}
{"url": "https://www.faktor.bg/bg/articles/yasni-sa-novite-pravila-za-gazoprovodite-v-es-kakvo-se-promenya", "text": "Обновяване на правилата на ЕС за пазара на газ бе неофициално договорено във вторник вечерта. Изменените правила ще обхващат както вътрешните газопроводи на ЕС, така и всички газопроводи от страни извън ЕС, влизащи в Съюза, създавайки правна яснота за съществуващата и новата газова инфраструктура, съобщава пресслужбата на Европейския парламент. Правилото, което постановява, че собствеността на газопреносната инфраструктура трябва да бъде отделена от тази на газа, вече се прилага за тръбопроводите в ЕС. С новото законодателство това би било приложимо за всички газопроводи в ЕС като общо правило, дори когато те произхождат от страни извън Европейския съюз, с възможност за дерогации за съществуващи газопроводи и изключения за нови. Новите правила дават изключителна компетентност на ЕС, когато става въпрос за споразумения за нови газопроводи от държави извън ЕС. Държавата членка, в която се намира първата входна точка на газопровода, се консултира със съответната страна извън ЕС, преди да вземе решение за освобождаване, основано на правилата на ЕС. Комисията взема обвързващото решение дали да предостави освобождаването. Ако оценката на държавата членка се различава от тази на Комисията, върховенство ще има оценката на Комисията.Комисията може също така да разреши на държава членка да започне преговори с държава извън ЕС, освен ако не прецени, че това е в противоречие с правото на ЕС или в ущърб на конкуренцията и сигурността на доставките. Преди да подпише такова споразумение, държавата членка уведомява Комисията за текста на споразумението и получава разрешение да го подпише. Европейският парламент също така включи в текста разпоредба, че при никакви обстоятелства споразумение между държава членка и държава извън ЕС не води до забавяне на прилагането на тази директива. Държавите членки ще разполагат с девет месеца, за да приведат своето национално законодателство в съответствие с нея.   По отношение на дерогации за съществуващи тръбопроводи (свързани с тръбопроводи на ЕС преди влизането в сила на настоящата директива) държавата членка, в която се намира първата входна точка на тръбопровода, може да се отклони новите правила, при условие че тази дерогация не е в ущърб на конкуренцията в ЕС. Държавите членки могат да вземат решение за дерогация в рамките на една година след влизането в сила на директивата. Ако тръбопроводът е разположен на територията на повече от една държава членка, то първата се консултира с останалите, преди да предостави такава дерогация. След като споразумението беше постигнато, докладчикът Йежи Бузек (ЕНП, Полша) заяви: \"Много хора искаха тези преговори да се провалят, тъй като без това споразумение правилата на ЕС не биха били приложими за газопроводи от страни извън ЕС. С днешната сделка всички бъдещи газопроводи от страни извън ЕС, включително \"Северен поток 2\", ще трябва да спазват правилата на ЕС. Това винаги е била основната цел на Европейския парламент и аз съм доволен, че днес това е потвърдено в споразумението със Съвета.\" Постигнатото споразумение трябва да бъде одобрено от Комисията по промишленост, изследвания и енергетика и от пленарната зала на ЕП, а също така и от Съвета на ЕС. Директивата ще влезе в сила 20 дни след публикуването ѝ в Официалния вестник на ЕС.", "date": "2019.02.13", "title": "Ясни са новите правила за газопроводите в ЕС - какво се променя?"}
{"url": "https://www.faktor.bg/bg/articles/temenuzhka-petkova-mestniyat-dobiv-ot-dalboko-cherno-more-shte-uvelichi-likvidnostta-na-gazovata-borsa", "text": "Местният добив в дълбоко Черно море е една от най-реалните форми на диверсификация на източниците на енергийни ресурси – нещо, към което нашето правителство се стреми и работи активно. Местните ресурси ще ни съдействат за  и по-добра ликвидност на борсата за търговия с природен газ. Това каза министърът на енергетиката Теменужка Петкова по време на посещение на сондажния кораб Noble Globetrotter II на компанията Shell International Exploration and Development Italia S.p.a. в Бургас. Енергийният министър и вицепремиерът Томислав Дончев се запознаха на място с предстоящите дейности по провеждане на проучвателен сондаж в блок „Хан Кубрат“. По думите на вицепремиера Дончев, предварителните проучвания в блока дават основание да се направи и сондаж, което е оптимистична перспектива. Това съобщиха от пресцентъра на Министерството на енергетиката.  Правителството вече четвърта поредна година концентрира усилията си за изграждане на липсващата инфраструктура и за развитие на пазара на природен газ в страната, подчерта министър Петкова по време на посещението. Тя припомни, че заедно с Европейската комисия е разработена концепция за изграждане на газоразпределителен център и един от възможните източници за захранването му е местният добив. Актуализираната в края на миналата година енергийна стратегия на страната очертава като една от основните перспективи либерализацията на пазара на природен газ и създаването на борса за търговия с газ. В изпълнение на тази стратегия „Булгартрансгаз“ ЕАД вече регистрира дъщерно дружество – „Газов хъб Балкан“ ЕАД, което ще оперира платформи за търговия за нуждите на пазарите в рамките на газовия хъб.   Петкова акцентира, че дългосрочната визия на правителството предвижда 49% от собствеността на това дружество да бъде предоставена на частни инвеститори – индустриални консуматори, оператори на газопреносни и газоразпределителни мрежи, лицензирани оператори на газови борси и други.", "date": "2019.02.13", "title": "Теменужка Петкова: Местният добив от дълбоко Черно море ще ни даде повече енергийна независимост"}
{"url": "https://www.faktor.bg/bg/articles/andrey-novakov-zashtiti-pred-evrodeputatite-prodalzhavaneto-na-kohezionnata-politika", "text": "Пред евродепутатите в Страсбург българският представител от ЕНП-ГЕРБ Андрей Новаков защити необходимостта да се продължи кохезионната политика на Съюза. Новаков е преговарящ по основния регламент на европейските фондове в периода 2021-2027. \"Политиката на сближаване е лепилото, което държи държавите-членки заедно в този Европейски съюз. Ето защо има нужда от нашата подкрепа! И да, това означава повече финансиране. И да, това означава, че ще настояваме за 47 милиарда повече. И да, това означава, че най-бедните региони трябва да плащат по-малко съфинансиране за тази политика. И да, означава, че ние трябва да застанем зад нея за съвсем традиционни инвестиции. Все още има региони в Европейския съюз, които имат нужда от по-добри пътища, от по-бързи влакове, от по-големи пристанища и от повече летища\".", "date": "2019.02.13", "title": "Андрей Новаков защити пред евродепутатите  продължаването на кохезионната политика"}
{"url": "https://www.faktor.bg/bg/articles/stoltenberg-prizova-rusiya-do-6-mesetsa-da-se-varne-kam-dogovora-za-raketite", "text": "Русия разполага със срок от шест месеца да се върне към договора за ракетите със среден и малък обсег в Европа, заяви днес генералният секретар на НАТО Йенс Столтенберг преди началото на двудневната среща на министрите на отбраната от алианса в Брюксел. Русия продължава да нарушава договора с разполагането на нови ракети със среден обсег, способни да носят ядрени бойни глави. Тези ракети са трудни за засичане, могат да достигнат до европейски градове и са преместваеми. Призоваваме Русия да се върне към спазването на договора, добави Столтенберг. Имаме нужда от време за оценка какви стъпки да предприемем, ако договорът бъде прекратен. Ще бъдем единни, отговорът ще бъде съразмерен и отбранителен. Нямаме намерение да разполагаме нови наземно базирани ракети в Европа. Имаме много други възможности, но няма да ги обсъждам сега, защото това би повишило несигурността, посочи генералният секретар. Основната ни цел е да запазим договора, добави той. Столтенберг съобщи, че на министерската среща ще бъде обсъждана и подялбата на тежестта от разходите за дейността на НАТО. Той отбеляза, че от 2016 г. насам европейските страни от алианса и Канада са увеличили с 41 милиарда долара отбранителните си разходи. Генералният секретар изрази очакването до края на следващата година тези допълнителни разходи да достигнат 100 млрд. долара.", "date": "2019.02.13", "title": "Столтенберг даде 6 месеца на Русия да се върне към договора за ракетите в Европа"}
{"url": "https://www.faktor.bg/bg/articles/vietnam-izprashta-50-000-rabotnitsi-v-balgariya", "text": "Стотици войници бяха изпратени на границата на Венецуела с Колумбия. Заповедта на президента Николас Мадуро целеше демонстрация на сила. Границата е блокирана вече няколко дни, за да не може във Венецуела да влезе конвой с храна и лекарства, изпратен от САЩ за опозицията в страната. Мадуро нарича конвоя „Троянски кон” и пренебрегва исканията провизиите да бъдат използвани от изпадналата в криза Венецуела. В същото време десетки хиляди участваха в поредния голям митинг срещу Николас Мадуро в столицата. Демонстрацията беше свикана от председателя на парламента Хуан Гуайдо, който обяви Мадуро за нелегитимен. И провъзгласи себе си за временен лидер на страната. Митинг имаше и в подкрепа на президента. В колумбийския град Какута от няколко седмици се продава и купува всичко. Селището е най-близкото до Венецуела. Всеки ден в него идват около 50 хиляди венецуелци в търсене на храна и лекарства. Ходят пеш, заради забрана на Мадуро отпреди три години границата да бъде преминавана с автомобили.", "date": "2019.02.13", "title": "Стотици войници на границата на Венецуела с Колумбия"}
{"url": "https://www.faktor.bg/bg/articles/evrodeputatite-odobriha-uvelichenie-na-evrosredstvata-za-balgariya", "text": "С мнозинство от 460 гласа Европейският парламент прие регламента за европейските фондове на евродепутата от ГЕРБ/ЕНП Андрей Новаков, според който в програмния период 2020-2027 България ще получи 18 милиарда лева от тях. Това е рекорден бюджет и рекордно увеличение на парите, които получаваме от ЕС. Андрей Новаков е докладчик по регламента, който управлява парите по 7-те еврофонда. Преди драматичното гласуване на регламента в пленарната зала днес, в продължение на 10 месеца, той води официални и неофициални преговори, за да се стигне до най-големия бюджет, който България е получавала за членството си в ЕС. След гласуването испанските евродепутати му благодариха също, понеже е издействал предимство и за географски области при тях. Регламентът \"Новаков\" предвижда приоритетно инвестиции от европейските фондове да получават обезлюдените райони в демографска криза. Най-важните за България фондове са кохезионният, за регионално развитие и социалният. Другото ключово завоевание за българина е, че удържа искането на Европейската комисия общините да съфинансират 30 вместо сегашните 15 процента от проектите. Вноската си остава 2 пъти по-ниска от заложеното, тоест на нивата, на които е сега. 4-те милиарда отгоре за България ще се усвояват до 2027 г. и са за регионално развитие, пътища, екология и социални проекти.", "date": "2019.02.13", "title": "Успех! Евродепутатите одобриха рекорден бюджет за България от еврофондовете"}
{"url": "https://www.faktor.bg/bg/articles/novini/balgariya/poslanik-makarov-otmina-s-impersko-malchanie-nad-stotina-neudobni-vaprosa", "text": "Руското посолство у нас публикува в късния следобед третата, последна част с отговори на посланик Анатолий Макаров, на въпроси зададени му от български граждани. Инициативата стартира преди седмица, а акцията бе наречена „Питай посланика”. Тя е посветена на отбелязания в неделя Ден на дипломата в Русия. Над 2500 въпроса са отправили българи към дипломата.  Третата част(виж   и   част, б.р.) от Руското посолство са определили като забавни въпроси. За съжаление обаче Макаров е решил да даде отговор само на три. В завършение на нашата акция публикуваме шеговити отговори на трите най-забавни въпроса. Благодарим ви пак за интереса към нашата дейност! Оставаме на линия. : До кога ще плащате на интернет троли? – Ние не ги плащаме, те сами избират правилната страна   Как въртите телефона на бюрото ви без шайба? – Със силата на мисълта – просто вдигам слушалката, а тя сама знае, на кого да позвъни.  Как ще се отразят промените в хидравликата на новите модели Нисан? – Не мога да отговарям за Нисан, но руският автопром със сигурност работи над това всички промени да бъдат към по-доброто. Апропо, новите Лада Веста вече са достъпни и на българския пазар. които явно не са изгодни на Русия и ги отминава с мълчание и високомерие. Няма нито дума за премахването на руските и съветските паметници от нашата страна, за руската хибридна война срещу България, за откраднатия златен резерв, за фалшифицираната история и т.н. и т.н. Страховете от истината не са решение на проблемите, които отрезвяват все повече българите и ги карат да се съмняват в „братушките”.", "date": "2019.02.13", "title": "Посланик Макаров отмина с имперско мълчание над стотина неудобни въпроса"}
{"url": "https://www.faktor.bg/bg/articles/ministar-marinov-nyama-izdirvani-litsa-za-parite-ot-venetsuela", "text": "До момента няма обявени за издирване лица по случая с паричните преводи от Венецуела, тъй като проверката продължава. Това каза министърът на вътрешните работи Младен Маринов по време на изслушване на заседание на парламентарната комисия по вътрешна сигурност и обществен ред. \"Намерената голяма сума пари от Венецуела от една страна представлява банкова тайна, а от друга ДАНС и прокуратурата работят по изясняване на движението на тези пари. Затова можем да кажем само, че е създаден екип, който да провери информацията и да прецени дали има извършване на престъпление\", заяви Маринов. Той посочи, че не може да разкрие коя е банката или какви суми са преминали през сметката. \"Всичко, което касае проверката, ще бъде оповестено в момента, в който има достатъчно информация. До момента няма обявени лица за издирване, тъй като тече проверка по отношение на парите\", посочи вътрешният министър.", "date": "2019.02.13", "title": "Министър Маринов: Няма обявени лица за издирване, свързани с парите от Венецуела"}
{"url": "https://www.faktor.bg/bg/articles/kriza-v-madrid-may-se-zadavat-predsrochni-izbori", "text": "Испанският парламент отхвърли проектобюджета на правителството за тази година, което засилва вероятността от предсрочни избори, предаде Reuters. Източници от правителството и от Испанската социалистическа работническа партия на премиера Педро Санчес казаха още преди дни, че ако бюджетът не бъде подкрепен, вероятно ще се стигне до определяне на дата за предсрочни избори. Сред евентуалните дати се посочват 14 април и 28 април. Социалистите имат по-малко от една четвърт от местата в парламента и се нуждаят от подкрепата на по-малките регионални партии, включително каталунските, за да прокарат бюджета. Каталунските партии, които не са доволни от отказа на правителството да обмисли или обсъди - наред с останалите въпроси - референдум за независимост на тяхната област, гласуваха против, както и десноцентристите и консерваторите. Общо 191 депутати не подкрепиха бюджета, 158 гласуваха \"за\", а един се въздържа. Политически източници уточниха, че не е ясно кога може да бъдат свикани предсрочни избори.", "date": "2019.02.13", "title": "Криза в Мадрид, май се задават предсрочни избори"}
{"url": "https://www.faktor.bg/bg/articles/pravnata-komisiya-othvarli-predlozheniya-na-bsp-i-dps-za-promeni-v-izborniya-kodeks", "text": "Депутатите от Правната комисия отхвърлиха предложения на БСП и ДПС за промени в Изборния кодекс. Едно от предложенията е на Корнелия Нинова и група народни представители за публичен регистър на избирателите и актуализация на избирателните списъци.  Правната комисия отхвърли и предложението в срок до 28 февруари 2019 г. общинските администрации да предадат на ЦИК избирателните списъци с гражданите, упражнили своето право на глас в парламентарните избори от 26 март 2017 г. От опозицията искаха още в срок до 20 март 2019 г. ЦИК да извърши проверка на данните в списъците с данните в регистъра на населението и да ги актуализира. \"Идеята за активна регистрация на избирателите, която сега предлагат БСП, бе отхвърлена от Конституционния съд\", заяви председателят на Правната комисия Данаил Кирилов по време на дебатите по предложението на Нинова. Според Кирилов няма смисъл да се внушава на гражданите, че това е способ за активна регистрация. Данаил Кирилов допълни, че по предложение на управляващите във връзка с последиците от задължителното гласуване са предвидили такъв режим за опционална възможност избирател, ако е отпаднал от изборния списък, по всяко време да бъде включен. „Спомнете си, че по искане на омбудсмана Мая Манолова този текст беше внесен в КС, като беше отхвърлен“, допълни още той. Основното предложение на ДПС е извън държавите членки на ЕС по преценка на ръководителя на дипломатическите и консулските представителства в държавите членки на ЕС по преценка на ръководителите на дипломатическите и консулските представителства, въз основа на общия брой подадени заявления или на общия брой на гласувалите в предходни избори, включително и когато броят на подадените заявления за определено място е по-малък от 40. От ДПС предлагаха и отпадане на принципа на уседналост при местните избори, но то също бе отхвърлено. Депутатът от ДПС Хамид Хамид отчете, че в момента извън България живеят над 2 млн. българи.  „С предложението ни целим премахването на ограничението на секции извън България и извън територията на ЕС. Смятам, че българските граждани, където и да се намират по света и извън ЕС, също имат право да гласуват“, допълни Хамид. Зам.-председателят на ПГ на БСП Крум Зарков заяви, че няма експертизата на българите в чужбина, които са пряко засегнати от този текст. „Нито на тези от Турция, нито на тези в САЩ. Нямаме становище на ЦИК“, допълни Зарков и отчете, че БСП ще се „въздържи“ по този текст. Окончателното решение по текстовете на Изборния кодекс ще бъде взето от пленарна зала.", "date": "2019.02.13", "title": "Правната комисия отхвърли предложения на БСП и ДПС за промени в Изборния кодекс"}
{"url": "https://www.faktor.bg/bg/articles/novini/balgariya/d-lazarov-60-mln-dolara-ot-venetsuelskata-darzhavna-neftena-kompaniya-sa-otkriti-v-smetkata-u-nas", "text": "\"60 милиона долара от венецуелската петролна компания са постъпили в доверителна сметка на български адвокат, български гражданин, но той има и друго гражданство. Оказано е съдействие от БНБ. Парите са постъпили преди нова година, след това по сметката не е имало движение\", заяви пред бТВ председателят на парламентарната Комисия за контрол над спецслужбите и депутат от ГЕРБ Димитър Лазаров. По думите му, тепърва ДАНС ще установява конкретни детайли, както и движението и предназначението им. Лазаров потвърди, че сигналът е дошъл от американските служби и предположи, че може би става дума за \"пощенска кутия\", а парите е трябвало да отидат оттук в други сметки. \"Задълженията на банките е при определин суми да информират службите, дали е имало такова нещо ще се провери тепърва, освен това не винаги е възможно веднага да се установи дали става дума за престъпна дейност. Не мога да ви кажа дали нашите служби са знаели за тези суми\", призна той. Лазаров уточни, че думите на главния прокурор, че Емилиян Гебрев се е отровил от салата с рукола не са разбрани правилно и, че количеството в нея не би могло да го отрови и потвърди, че наличието му във водата и остатъчното кафе - също. Той призна, че и до момента не е установено с какво точно и как е предизвикано отровянето на Гебрев. Лазаров съобщи, че след излизането от болницата на сина на Гебев, при вземането на дрехите той отново се е почувствал зле и това може би се дължи на допира до тях. Основанието за европейска заповед за разследване е откриването на неидентифицираното вщество в случая \"Гебрев\".", "date": "2019.02.13", "title": "Д. Лазаров: 60 млн. долара от венецуелската държавна нефтена компания са открити в сметката у нас"}
{"url": "https://www.faktor.bg/bg/articles/novini/balgariya/p-yurukov-vazmozhno-e-sds-da-se-koalira-s-vmro-i-nfsb-za-evroizborite", "text": "Възможно е СДС да се коалира с ВМРО и НФСБ за евроизборите. Това каза Пламен Юруков, член на Националния съвет на СДС пред Нова телевизия. \"На Националният съвет на СДС бяха обсъдени две основни възможности - първата опция е да сме заедно с ДСБ, но не одобряват самата коалиция „Демократична България”, а втората възможност е да се коалираме с ВМРО и НФСБ, тъй като там явно се вижда, че „Атака” няма да участва с тях. Коалицията ще се формира на база на ценности, на базата на това, че България иска да има един по-силен, по-интегриран ЕС. Ръководството преговаря и с двете страни\", каза той. Според Юруков позицията на Министерски съвет за подкрепата на Хуан Гайдо във Венецуела е коректна, но тази на президента Румен Радев – не.", "date": "2019.02.13", "title": "П. Юруков: Възможно е СДС да се коалира с ВМРО и НФСБ за евроизборите"}
{"url": "https://www.faktor.bg/bg/articles/obshtestvo/zakon-i-red/sadat-reshava-za-banev-tya-iska-da-vodi-kampaniya-za-evrodeputat-na-svoboda", "text": "Специализираният съд решава дали да уважи искането на Евгения Банева за промяна в мярката за неотклонение в по-лек режим, като домашен арест или подписка. Преди старта на делото Банева коментира пред журналисти, че условията в килията й са “потресаващи”, и според нея ще бъде интересно, ако ѝ позволят да води кампания за евродепутат от ареста. „Може пък да се получи интересно, ако ми позволят да си водя кампанията от килията, за да може обществеността да види в какви условия пребивават арестантите, презумирани като невинни до доказване на противното”, заяви Банева. Тя отрече да е търсила убежище в друга държава от килията, както и да е била в контакт с децата си. По думите ѝ килията ѝ няколко пъти е била щателно обискирана и ако е “имало нещо, което да бъде открито, то е трябвало да бъде открито”, коментира Банева по повод информацията, че е имала телефон в килията и е искала да изпрати децата си в Русия. „Абсолютно отричам да съм била в комуникация с моя съпруг”, обясни Банева. Според Мария Дойчева от спецпрокуратурата обаче съдебно-компютърната експертиза е безусловен факт. „Нейните съобщения с децата и с мъжа ѝ също са факт, разговорите с представителите на руската страна също”, коментира Дойчева. След промяна в Изборния кодекс Банева не може да излезе от ареста с аргумент, че иска да води кампания за евровота. Ако обаче Банева започне такава процедура, „прокуратурата няма да пречи тя да провежда активна кампания и да търси подкрепа от евентуални избиратели”, заяви Мария Дойчева от спецпрокуратурата. Бизнесменът Николай  Банев и съпругата му Евгения бяха задържани в Ница в края на октомври миналата година след издадена от българските власти европейска заповед за арест във връзка с разследване на спецпрокуратурата за приватизацията на „Полимери” – Девня. Разследването е за укриване на данъци, финансови машинации и сговор за престъпления в чужбина.", "date": "2019.02.13", "title": "Съдът решава за Банева, тя иска да води кампания за евродепутат на свобода"}
{"url": "https://www.faktor.bg/bg/articles/neizvesten-e-strelyal-sreshtu-kola-na-prirodozashtitnitsi-v-durankulak", "text": "Вчера късно вечерта е стреляно по кола на Българското дружество за защита на птиците (БДЗП), паркирана в двора на полева станция \"Дуранкулак\". В автомобила не е имало хора и няма пострадали, съобщават от БДЗП. Екип на БДЗП и Изпълнителната агенция по рибарство и аквакултури редовно организират проверки за бракониерство в езерата. Предишния ден отговорникът по опазване и мониторинг на червеногушата гъска на БДЗП е предотвратил навлизането на бракониерска лодка за поставяне на мрежи в защитена местност \"Дуранкулашкото езеро\", която се намира в защитена зона от Натура 2000 (повече за \"Натура 2000\" - тук). Ето защо, от природозащитната организация смятат, че деянието е на бракониери, които незаконно ловят риба в езерата Шабла и Дуранкулак. Николай Петров, ръководител на LIFE проекта на БДЗП \"Сигурен прелетен път\", чийто екип работи редовно в района, коментира пред \"Дневник\", че в момента е забранен сезон за всякакъв риболов, а в тази защитена местност и в зоната от \"Натура 2000\" промишленият риболов е забранен принципно, разрешено е само личното въдичарство. Тъй като обаче големите крайморски езера са източник за прехрана на местните риболовци, екипът на БДЗП вече от цяла година почти ежедневно подава сигнали до Изпълнителна агенция по рибарство и аквакултури (ИАРА), която има местни служители. Те обаче не винаги самоинициативно и с желание контролират съселяните си, разказва природозащитникът. През зимата бракониерството е голям проблем за гъските в езерата, като около 70% от световната популация на застрашената от изчезване червеногуша гъска зимува край Дуранкулак и в южното румънско Черноморие. Тази година гъските са много малко, както показват данните от среднозимното преброяване преди месец, като според Петров може бе именно бракониерствотото е една от причините за намаляването им спрямо предходни години. Има нужда от постоянно присъствие, а не само от реакция на граждански сигнали, обяснява Петров. Показателно е, че природозащитниците не сигнализират директно до ИАРА, а използват телефон 112, за да има документиране на сигнала, което ще наложи извършването на проверка и санкция за бракониерите. Възможно е без официално подаден сигнал проверката да бъде избегната.", "date": "2019.02.13", "title": "Неизвестен стрелял срещу кола на природозащитници в Дуранкулак"}
{"url": "https://www.faktor.bg/bg/articles/po-sluchaya-gebrev-ataka-pita-sluzhbite-kolko-balgari-sa-natroveni-ot-hranata-koyato-yadem", "text": "Заради салатата с пестициди в руколата на бизнесмена Емилиян Гебрев Атака поиска шефовете на БАБХ и на Комисията за защита на потребителите да обяснят каква храна ядат българските граждани. Това предложение е направил по време на закритото заседание на комисията за контрол над спецслужбитев НС депутатът Десислав Чуколов, предаде Канал 3. Комисията заседава закрито за медиите по въпроса за отравянето на Гебрев, който се разследва от българските и британските служби. Според Чуколов обаче такива случаи с отровени български граждани от храната, която консумират,у нас са не един и два, затова този въпрос за него е по-важен от преминаването на руски агенти. Като български националист ме интересува каква храна ядат българите, отсече атакистът. \"Предложих да поканим, защото става въпрос за отравяне, каза Десислав Чуколов. \"Тук въпросът е каква храна ядем и какво кафе консумираме. И подобен тип отровни вещества дали присъстват и в други храни\", коментира той.  Не искам да всявам паника, каза депутатът на Сидеров, но съжали, че днес вече няма БДС на храните, като едно време. Комисията сметнала, че не е нужно да бъде изслушван директорът на Агенцията по храните. По думите му самият Гебрев пък не е искал да бъде изслушан. Чуколов напусна заседанието по-рано. То все още продължава. В него участват главният прокурор, вътрешният министър и шефовете на разузнаването и ДАНС.", "date": "2019.02.13", "title": "Покрай салатата с пестициди на Гебрев \"Атака\" пита службите - а българите каква храна ядат"}
{"url": "https://www.faktor.bg/bg/articles/petak-13/zaradi-prishtyavki-v-parizh-rumen-radev-blokira-edna-godina-rabotata-na-vanshno-palen-spisak-na-novite-poslanitsi", "text": "16 нови български дипломати се отправят към различни точки на света, след като президентът  Румен Радев най-после даде зелена светлина за назначенията им. Ето за първи път пълен списък на избраниците:  – бил е посланик в Япония и Република Корея. Образование - икономист, журналист (мaгистър по бизнес администрация от Суинбърнския технологичен университет в Мелбърн, Австралия). В дипломатическите среди е от времето на президента Петър Стоянов.   – професионален дипломат, в момента заместник-министър на външните работи. Бил е постоянен представител на РБ в Съвета на Европа, български посланик в Израел, както и ръководител на делегацията на ЕС в Узбекистан. Сочат го като един от най-перспективните дипломати.  – директор на дирекция „Външно-политически информация и координация“ в МВнР, бил е посланик във Виетнам и Япония). – бивш вицепремиер и министър на МВР, настоящ началник на кабинета на министър-председателя. – професионален дипломат. В момента работи в ПП – Брюксел, представител на България в Комитета по политика и сигурност (КОПС).  – дипломат от кариерата. Бил е служебен премиер и министър на външните работи (2013 г.), български посланик в Париж (два пъти) и в Рим.   – арабист,  професионален дипломат. Ръководил е мисията ни в Сирия, доскоро бе посланик в Израел.  Ватикана - Богдан Паташев – Завършва Богословие в Папския Грегориански университет в Рим, философ и богослов, дългогодишен сътрудник към посолството на Малтийския орден в България.  – професионален дипломат. В момента е ръководител на Инспектората на МВнР, бил е посланик в Канада и във Виетнам.   – професионален дипломат. В момента изпълнява длъжността директор на дирекция „Политика за сигурност“ в МВнР, работил е в мисията ни към ООН в Женева и в Постоянната делегация към НАТО в Брюксел.   – дипломат от кариерата. Сега ръководи дирекция „Държавен протокол“ в МВнР. Била е в мисиите ни в Москва и в Лос Анджелис.   – юрист, бивш министър на правосъдието в правителството на Жан Виденов. Депутат и евродепутат от БСП. До скоро е бил посланик на България в Черна гора.  – професионален дипломат. В момента е генерален директор по политическите въпроси. Бил е заместник-министър на външните работи (2001-2005) а след това  посланик на България в Южна Африка, както и постоянен представител на България към ООН в Женева. Той е специален представител на генералния секретар на ООН за Централна Азия. – военен лекар. Директор на болницата в Русе, участвал е в редица военно-медицински мисии в Босна и Херцеговина, Афганистан, Ирак и др.   – професионален дипломат. Сега е заместник-министър на външните работи, била е в посолството ни в Лондон и посланик на България в Гърция.  – професионален дипломат. Секретар на МС в правителството на Симеон Сакскобурготски,  служебен министър на външните работи (2017), бил е посланик на България в Австрия и Германия. През последните месеци без никакви сериозни аргументи Румен Радев предизвика  отказвайки да подписва предложенията на външния министър Екатерина Захариева за нови назначения. Има предложения за посланици, които чакат от година държавният глава да получи просветление и да спре да блокира работата на българската дипломация. Според източници на Faktor.bg, близки до президентството ябълката на раздора бил посланическият стол във френската столица Париж. Фаворитът на Румен Радев бил Петко Драганов, който сега потегля за Сеул. Роденият в Кайро Драганов е дипломатическа номенклатура още от годините на комунизма. Възпитаник е на Московския държавен институт по международни отношения, известен като ковачницата на кадри на КГБ. След студентската скамейка, 1983 година Драганов влиза в орбитата на Външно министерство. По време на царското правителство е харесан дори за заместник министър. Вероятно Радев е искал да угоди на среди от разпадналото се НДСВ, които днес се спрягат като ядро на новия му политически проект. Екатерина Захариева обаче отказала да предложи Драганов за Париж. Идеята на днешното ръководство на Министерство на външните работи била Юрий Щерк, който сега отива в Мароко, да оглави българското представителство в Париж. Мотивите – перспективен, изключително подготвен и полезен в тази точка на Европа. Именно заради Драганов Радев блокирал почти година нови посланически назначения във Външно. стана факт едва миналата седмица, след като Румен Радев отнесе як обществен и политически пердах заради скандалната си подкрепа, която даде еднолично на диктатора Мадуро. Интервю от 6 февруари с Екатерина Захариева по една от националните телевизии съвсем просветли държавния глава. Тогава външният ни министър директно обвини Радев, че неоснователно бави одобренията на посланици. Запознати твърдят, че само часове след критиката й - още миналия четвъртък, президентът одобрил първата порция от четирима посланици – Марин Райков, Емилия Кралева, Петър Андонов и Петко Драганов. В понеделник пък даде зелена светлина и за другите предложения на Външно. Заради играта на нерви между Радев и Захариева в Париж все още няма да има промяна – посланик Ангел Чолаков продължава да изпълнява дипломатическите си задължения. Освен Петко Драганов, назначенията в Пакистан и Словения са твърдо  Става дума за Младен Червеняков и Александър Парашкевов. От Външно са имали идея да предложат за Любляна млад и перспективен дипломат, но Радев твърдо се е застъпвал за социалистическата номенклатура и бивш министър в проваленото правителство на Жан Виденов Младен Червеняков. Приключилата криза с назначаването на нови български дипломати бе част от конфронтационната политика на президента към изпълнителната власт, но и проява на комплекс от личната му неподготвеност за важния пост на „Дондуков” 2.", "date": "2019.02.13", "title": "Заради прищявки в Париж Румен Радев блокира една година работата на Външно (пълен списък на новите посланици)"}
{"url": "https://www.faktor.bg/bg/articles/klimatologat-prof-georgi-rachev-zimata-svarshi", "text": "Изпращаме зимата. Започва бавно затопляне. Това каза пред Novini.bg климатологът проф. Георги Рачев. В неделя ни очаква топло време. Следващата седмица ни очакват максимални температури до 10 градуса, добави той. Февруари месец си отива с под нормални валежи, което не е много добре, трябва да вали още. Макар че в планините има много съществена снежна покривка, февруари ще си отиде топъл, с около два градуса над нормата, а може би и повече, посочи проф. Рачев. Зимата свърши. Не че няма да вали сняг през март – знаем нрава на Баба Марта, винаги може да ни изненада, а и през последните години имаме една модерна пролет, в която винаги се случва един-два дни да вали и да е студено, но както казваше баба ми - \"от ден до пладне\", това не е същинската зима, заяви климатологът. Той разкри, че дългосрочните прогнози са за нормална пролет по отношение на температурите и с малко по-малко валежи от нормалните.", "date": "2019.02.13", "title": "Проф. Георги Рачев: Зимата свърши"}
{"url": "https://www.faktor.bg/bg/articles/tsatsarov-gebrev-e-vecheryal-s-ruski-partnyori-vecherta-predi-otravyaneto", "text": "Оръжейният бизнесмен Емилиян Гебрев е вечерял с руски и полски бизнес партньори вечерта преди да му се появят симптомите на отравяне. Това стана ясно от думите на главния прокурор Сотир Цацаров, цитиран от \"24 часа\". Той бе изслушан на закрито заседание от Комисията за контрол на специалните служби по случая с опита за отравяне на Емилиян Гебрев през април 2015 г.  Преди дни британски сайт намери връзка между опита за отравяне на Гебрев през 2015 г. и това на Сергей Скрипал и дъщеря му Юлия през 2018 г. с \"Новичок\".  \"В никакъв случай не твърдим, че Гебрев е претърпял хранително отравяне\", обясни още главният прокурор. Разследването се води за опит за убийство, като двете линии на разследване са свързани с опита за отравяне и с пребиваването на руски граждани у нас. По думите на Цацаров това, което може да се заяви категорично, е само съвпадението на пребиваването на руския гражданин Сергей Седотов в деня, в който Гебрев е изпаднал в тежко здравословно състояние. Според Цацаров мотивът за опита за отравяне трябва да се търси към онзи момент. Самият Гебрев казал, че не може да открие такъв.  По време на заседанието на Комисията разследващите са уверили депутатите, че ще изискат всички лицензи, които засягат сделки по износ на оръжие към 2015 г. \"Дали това е \"Новичок\" - веществото, с което се опитаха да отровят Скрипал, могат да установят само британските власти. Затова сме им изпратили всички резултати от изследвания, направени у нас, включително и тези, направени във финландска лаборатория\".", "date": "2019.02.13", "title": "Цацаров: Гебрев е вечерял с руски партньори вечерта преди отравянето"}
{"url": "https://www.faktor.bg/bg/articles/spetssadat-ostavi-v-aresta-evgeniya-baneva", "text": "Спецсъдът отказа да пусне от ареста Евгения Банева. Решението бе постановено тази вечер след заседание, продължило няколко часа. Според съда е налице реална опасност тя да се укрие или да въздейства върху свидетели. По-рано прокуратурата декларира, че няма да пречи на Евгения Банева, ако тя иска да води кампания за евровота. А тя отговори, че e трудно да си представи как ще води кампания от ареста. „Може пък да се получи интересно, ако ми позволят да си водя кампанията от килията, за да може обществеността да види в какви условия пребивават арестантите, презумирани като невинни до доказване на противното”, заяви Банева. Тя отрече да е търсила убежище в друга държава от килията, както и да е била в контакт с децата си. По думите ѝ килията ѝ няколко пъти е била щателно обискирана и ако е “имало нещо, което да бъде открито, то е трябвало да бъде открито”, коментира Банева по повод информацията, че е имала телефон в килията и е искала да изпрати децата си в Русия. „Абсолютно отричам да съм била в комуникация с моя съпруг”, обясни Банева. Според Мария Дойчева от спецпрокуратурата обаче съдебно-компютърната експертиза е безусловен факт. „Нейните съобщения с децата и с мъжа й също са факт, разговорите с представителите на руската страна също”, коментира Дойчева пред бТВ. След промяна в Изборния кодекс Банева не може да излезе от ареста с аргумент, че иска да води кампания за евровота. Ако обаче Банева започне такава процедура, „прокуратурата няма да пречи тя да провежда активна кампания и да търси подкрепа от евентуални избиратели”, заяви Мария Дойчева от спецпрокуратурата. Бизнесменът Николай  Банев и съпругата му Евгения бяха задържани в Ница в края на октомври миналата година след издадена от българските власти европейска заповед за арест във връзка с разследване на спецпрокуратурата за приватизацията на „Полимери” – Девня. Разследването е за укриване на данъци, финансови машинации и сговор за престъпления в чужбина. Решението на съда не е окончателно и може да бъде обжалвано.", "date": "2019.02.13", "title": "Евгения Банева остава в ареста, експертизата доказва разговори от килията с руски представители"}
{"url": "https://www.faktor.bg/bg/articles/sled-smartta-na-2-godishno-dete-proveryavat-stalbishtata-i-parapetite-vav-varna", "text": "Проверка на стълбищата и парапетите в обществените сгради във Варна разпореди Районната прокуратура. Това се случи след смъртта на 2-годишното дете, което падна от стълбищна площадка в болница „Св. Анна” в града.  Съдебно-техническата експертиза констатира, че перилата не отговарят на изискванията за безопасност, предаде бТВ.  Според нормите парапетите трябва да са високи поне 1 метър, а разстоянието между вертикалните елементи да е до 9 см. От болницата са планирали подмяна, но след основния ремонт на отделенията. След инцидента стълбището е обезопасено с метални мрежи и до месец перилата ще  бъдат сменени. Разследването на трагичния инцидент е за родителска небрежност.", "date": "2019.02.13", "title": "След смъртта на 2-годишно дете експертиза се произнесе за парапетите в болницата"}
{"url": "https://www.faktor.bg/bg/articles/obshtestvo/zakon-i-red/baneva-ostava-v-sledstvenata-kiliya-vapreki-che-se-razgranichi-ot-mazha-si", "text": "Обвинената като член на престъпна група за данъчни престъпления, присвояване и пране на пари Евгения Банева остава в следствената килия. Няколко часа бизнесдамата пледираше пред специализирания съд заедно с 2-ма адвокати, че няма общо с вменените й престъпления. \"Омръзна ми да ме лепят като гербова марка за съпруга ми. Преди брака ми с Николай Банева се казвах Евгения Златева Генчева\", каза Банева, разграничавайки се индиректно от мъжа си. Едно от обвиненията на съпрузите е, че са присвоили над 90 млн. лв. \"Полимери\", \"Химически завод Панайот Волов\", \"Елма\" и Топлофикация Казанлък\". \"Какво разбирам аз от ТЕЦ-Казанлък. Знам само, че тецът подава топлина\", оправда се Банева. И продължи: \"Не фигурирам в нито едно дружество, нямам сметки и имущество\". Спецпрокурор Мария Дойчева каза друго. \"Личната сметка на Банева била захранвана от секретарка на \"Елма\" АД, без бизнесдамата да е стъпвала в дружеството. Назначена била на трудов договор\", обяви обвинителката. Заради вакационното селище \"Русалка\" Банева взела заем от \"Полимери\", който не върнала. Решението на спецсъда може да се оспори пред втората инстанция.", "date": "2019.02.13", "title": "Банева остава в следствената килия, въпреки че се разграничи от мъжа си"}
{"url": "https://www.faktor.bg/bg/articles/postavyat-pametna-plocha-na-agent-krum-rezhisiral-atentata-v-rim", "text": "На 11 февруари 2019 г., столичните общински съветници от ГЕРБ и БСП се обединиха около идеята да се сложи възпоменателна плоча на Сергей Антонов на сектор „Излитащи“ на Терминал 1 на Софийското летище. Според тях Антонов е несправедливо обвинен за атентата срещу папа Йоан Павел Втори, а годините, прекарани в италиански затвор преди оневиняването му, са разклатили непоправимо здравето му. Идеята е на Инициативен комитет „Памет за Сергей Антонов“, сред чиито членове „блестят“ имената на Виктор Вълков, Любен Гоцев, Вежди Рашидов, Боян Радев, ген. Стоян Топалов, почетен председател на Съюза на офицерите и сержантите от запаса и резерва, и прочие престарели рицари на плаща и кинжала. Почти 40 години след атентата срещу папа Йоан Павел Втори, „българската следа“ очевидно още смущава сънищата им. Може би защото бе един от най-големите провали на техен колега с лабилна психика и съмнителни професионални умения, който опетни имиджа на комунистическите тайни служби за десетилетия напред. Атентатът без съмнение е бил проектиран и организиран от ГРУ по указание на съветския министър на отбраната маршал Устинов. Дали убийството на папата е целяло провокирането на социални вълнения в Полша, които да оправдаят нахлуване на Варшавския договор там, или по този начин  тогава ръководен от Юрий Андропов, под чието влияние ЦК на КПСС два пъти отказва да разреши подобна инвазия, вече не е толкова важно. Но отдавна е доказано, че крайното решение било взето през ноември 1980 г. на тайно заседание на министрите на отбраната на Варшавския договор в Букурещ. И тъй като предложението на съветския военен министър Дмитрий Устинов да бъде убит папа Йоан Павел Втори не било прието с достатъчен ентусиазъм, с операцията било натоварено ГРУ. По този начин цялата отговорност по операцията поемал именно предложилият я Устинов. ГРУ поискало в заем от КГБ един от най-добрите техни терористи, легендиран като десен и напълно управляем – „сивият вълк“ Мехмет Али Агджа . С помощта на няколко турски офицери, които се надявали, че Агджа ще елиминира активисти на турската левица в чужбина, ГРУ организирало бягството му от затвор в Турция, където чакал изпълнение на смъртната си присъда. Агджа бил прехвърлен в СССР и обучаван неопределено време в Крим, вероятно в лагери близо до Симферопол.  който се движи бавно, поставен на открит джип, и да се прицелва в долната част на целта. Терористът бил обучаван и да превъзмогне страха от линчуването на тълпата, и обучен да стреля с много бърза последователност, дори ако е неустойчив сред множество хора. Заплашили го, че ще го върнат на турците, ако не доведе операцията докрай, и със смърт, в случай че се предаде на полицията в някоя западна страна, и по-специално на италианската, признавайки своите планове. Връзката на ГРУ и РУМНО с Агджа била сложна и минавала през КГБ и германските тайни служби (ЩАЗИ) като медиен дезинформатор. Агджа може дори да не е знаел за кого точно работи. Българското и съветското военно разузнаване обаче били в тясна връзка помежду си. Агджа бил вербуван в София и инструктиран от КГБ в Техеран. А българинът Сергей Антонов, ръководител-полети на представителството на авиокомпания „Балкан” в Рим, същият, на когото сега искат да поставят паметна плоча, в качеството си на агент „Крум“ на ПГУ на ДС режисирал  атентата в Рим. На процеса Али Агджа заяви, че в деня на атентата Антонов е бил на местопрестъплението. Неговата функция била да изведе убийците след атентата с кола до българското посолство, където ги чакал „дипломатически” ТИР, който след това щял да ги прехвърли на сигурно място зад граница. През 2005 г. италианската парламентарна комисия, разследваща дейността на руските специални служби в Италия, по-известна като Комисията „Митрохин“, доказа, че именно   на известната любителска снимка, направена веднага след атентата на пл. “Свети Петър”. На снимката Антонов наблюдава с изумление как папата се свлича след изстрелите. След това е забелязан да бяга от местопрестъплението. На 25 ноември 1982 г., повече от година след атентата, служителят на Българска гражданска авиация (БГА) „Балкан“ в Рим – Сергей Антонов, е арестуван от италианските власти по обвинение за участие в подготовката на атентата срещу папа Йоан Павел Втори. Късно вечерта на 1 декември 1982 г. , след като вестниците публикуват снимките на Антонов на площад “Свети Петър”, българското посолство „ражда” комюнике, разпространено от италианската информационна агенция АНСА, с което „уведомява общественото мнение, че въпросната снимка изобщо не изобразява доктор Антонов.” Медийните дезинформатори от ЩАЗИ широко разпространяват версията, че това е американски турист от унгарски произход. Истинско разследване на снимката с така наречения “американски гражданин от унгарски произход” и невероятната му прилика с Антонов, на практика обаче не е имало. Заради противоречивите показания на Агджа по време на процеса, през 1986 г. Антонов е освободен „поради липса на доказателства“. Не защото е невинен! Ето какво обаче констатира т. нар .“експертиза Карлези”, назначена от комисията Митрохин на 5 юли 2005 г. Целта й е да “потвърди точната идентичност на един субект, присъстващ на няколко снимки, направени на площад “Свети Петър” по време на атентата срещу Светия отец Йоан-Павел ІІ, имащ изключителна прилика със Сергей Иванов Антонов на серия от снимки, представени по време на процеса пред Апелативния съд със съдебни заседатели – Рим”. „Заключенията, до които – след 3 месеца изследвания с най-прецизна научна апаратура и 3D софтуер – достигнаха двамата експерти Карлези и Гавацени, е, че има пълна съвместимост между човека от снимката на атентата срещу папа Йоан-Павел ІІ на площад “Свети Петър”, и Сергей Иванов Антонов, доколкото съществува пълно анатомично и антропометрично съответствие между двата субекта (съответстващи 99 % от измерванията) при липса на различия“. „Снимките за сравняване бяха дигитализирани, като някои елементи, чиито размери после бяха пресметнати в пиксели и съпоставени, бяха изолирани“, пише в експертизата. „Бяха изследвани: челюстта, която също като ушната раковина има висока идентификационна стойност; върхът на долната устна; гънката на брадичката; глабелата (пространството над носа между очите на височината на веждите); върхът на носа; точката на отражение на крилото на носа; свързването на хеликса на ушния лобул; средната опорна точка на рамката на очилата; ушната раковина – но само като изучаване общите размери на ухото, а не морфологично, понеже двете снимки са противоположни и не представят една и съща страна – дебелината на стъклата на очилата“.  челюстната извивка на Антонов бе съпоставена с тази от фотограмата на площад “Свети Петър”: има пълно съответствие на движението и пропорциите, и двете изображения фактически могат да бъдат наложени едно върху друго.  челюстният ъгъл има аналогична ширина;  мандибулата е с отклонения в нормата и при двата субекта от двете снимки: погониона, т.е. най-ниската и издадена точка на челюстна издатина и в двата случая е в позиция на нормална челюстна ротация;  отправни точки в кранио-каудално отношение, връх на долната устна, бразда на брадичката и погонион: абсолютно съответствие в размерите на междинните дистанции и общата дистанция от 64 пиксела. Няма никакво различие;  анатомични отправни точки, глабелата, върхът на носа, точка на отражение на крилото на носа: пълно съответствие между разстоянията на точките: няма никакво различие върху разстояние от 124 пиксела;  анатомични отправни точки, точка на свързване на хеликса, точка на свързване на ушната раковина, средна опорна точка на рамката на очилата: пълно съответствие в размерите;  дебелина на стъклата на очилата: посредством анализа на движение на светлината, минаваща през тях и необходимите пропорции, дебелината е оценена между 4 и 7 милиметра, и е съвместима с тази на очилата на Антонов от снимките, направени по време на процеса“. От главните действащи лица в тази история само убиецът – Мехмет Али Агджа е още жив. Но на него никой не се кани да вдига паметник.  Всъщност 12 години и другарите на Сергей Антонов не се сетиха да го обезсмъртят. Какъв ти паметник – те   през август 2007! Сега се канят да извличат предизборни дивиденти. Мога само да им пожелая „успех“ като този на провалилия се през 1981 г. в Рим техен колега.", "date": "2019.02.13", "title": "Поставят паметна плоча на агент „Крум“, режисирал  атентата в Рим"}
{"url": "https://www.faktor.bg/bg/articles/irlandiya-optimist-za-brekzit-london-i-bryuksel-shte-se-razberat", "text": "Ирландският премиер Лио Варадкар изрази убеденост, че ЕС ще постигне споразумение за Брекзит с Великобритания, въпреки че Дъблин се подготвя за всички варианти, включително напускане на ЕС без споразумение, предаде Reuters. \"Великобритания ще напусне ЕС на 29 март, след шест седмици, със или без споразумение. Смятам, че ще постигнем споразумение. Твърдо смятаме, че най-добрият и единствен начин за осигуряване на организирано напускане и защита на Споразумението от Разпети петък е да се ратифицира Споразумението за напускане, което е договорено между ЕС и британското правителство\", заяви Варадкар.", "date": "2019.02.13", "title": "Ирландия оптимист за Брекзит: Лондон и Брюксел ще се разберат"}
{"url": "https://www.faktor.bg/bg/articles/novini/svyat/parlamentat-v-madrid-othvarliha-proektobyudzheta-za-2019-g-na-premiera-pedro-sanches", "text": "Депутатите в парламента в Мадрид отхвърлиха проектобюджета за 2019 г. на министър-председателя Педро Санчес (ИСРП), което може да го принуди да обяви провеждането на предсрочни избори, предава AFP, цитирана от \"Фокус\". Общо 191 депутати в 350-местния орган гласуваха в подкрепа на измененията, които да блокират предложения от Санчес бюджет. Сред тях са и каталунските сепаратисти, подчертава агенцията.  Каталунските сепаратисти подкрепят правителството на малцинството на Санчес, но процесът срещу 12-те обвиняеми за ролята в обявяването на независимотта на североизточния испански регион обтегна отношенията им.", "date": "2019.02.13", "title": "Парламентът в Мадрид отхвърли проектобюджета на премиера Санчес"}
{"url": "https://www.faktor.bg/bg/articles/za-parvi-pat-dalgat-na-sasht-nadmina-22-triliona-dolara", "text": "Държавният дълг на Съединените американски щати за първи път надмина 22 трилиона долара, съобщи американското министерство на финансите, предаде БНТ. Според ведомството за първи път в историята на Съединените щати държавният им дълг достига нивото от 22,012 трилиона долара. Само през последните 11 месеца задълженията на Вашингтон са нараснали с 90 млрд. долара. Вестник „Ю Ес Ей Тудей“ отбелязва, че през първите две години от управлението на президента Доналд Тръмп държавният дълг на Щатите расте с най-бързото темпо досега, което според изданието се дължи на проведените данъчни реформи и увеличението на разходите за отбрана. През финансовата 2018 г. бюджетният дефицит на САЩ се е увеличил със 17 на сто, достигайки 779 млрд. долара. Според анализатори американският бюджетен дефицит ще надмине 1 трилион долара до 2020 година.", "date": "2019.02.13", "title": "За първи път дългът на САЩ надмина 22 трилиона долара"}
{"url": "https://www.faktor.bg/bg/articles/vashington-ne-se-sheguva-shte-napravim-vsichko-vazmozhno-da-sprem-severen-potok-2", "text": "Съединените щати ще направят всичко по силите си, за да спрат проекта за газопровод между Русия и Германия \"Северен поток-2\", обяви американският държавен секретар Майк Помпео, цитиран от Франс прес. Агенцията отбелязва, че Помпео е подчертал с това изказване нежеланието на Вашингтон за компромис по въпроса, на фона на дадената от Берлин заявка за сближаване. По-рано Германия обеща да започне да внася през следващите години втечнен природен газ от САЩ, като изгради съответната инфраструктура. Газопроводът \"Северен поток-2\", чието строителство започна миналата година, \"насочва пари\" към Русия и едновременно с това вреди на Европа, заяви Помпео на съвместна пресконференция във Варшава с полския министър на външните работи Яцек Чапутович. Държавният секретар на САЩ призна, че проектът \"определено съдържа търговски аспект\", но в същото време предупреди, че той крие и \"огромен риск за сигурността\". \"Мисля, че президентът Доналд Тръмп бе много ясен по въпроса, че Съединените щати ще направят всичко, което зависи от тях, европейската сигурност да бъде на първи план, що се отнася до енергийните решения\", каза Помпео, попитан дали Вашингтон обмисля санкции срещу \"Северен поток-2\". Трасето на бъдещия газопровод, който е предвидено да удвои капацитета на първия \"Северен поток\", ще минава от балтийското крайбрежие на Русия до Германия. Проектът е поддържан с условия от Франция, но критикуван остро от Полша и балтийските републики. \"Ние споделяме гледната точка, че проектът \"Северен поток-2\" не служи на енергийната сигурност на Европа, смятаме го за неудачен и дори за вреден проект за енергийната сигурност на континента\", каза полският външен министър.", "date": "2019.02.13", "title": "Вашингтон не се шегува: Ще направим всичко възможно да спрем \"Северен поток - 2\""}
{"url": "https://www.faktor.bg/bg/articles/poslanik-makarov-1-1", "text": "Сега наблюдаваме активни опити отвън да се зачертае потенциалната възможност тръбата на \"Турски поток\" да се продължи по територията на България. Това казва руският посланик в София Анатолий Макаров в отговор на въпроси, поставени му във \"Фейсбук\", решил по този начин да общува с българите по повод деня на дипломата. Макаров уточнява, че бъдещето на \"Турски поток\" зависи от това, доколко българското правителство е готово да го отстоява както пред Европейската комисия, така и пред тези, които се противопоставят на него. \"Иначе от наша страна такава готовност има\", добавя посланикът. На въпрос защо България плаща най-скъпият руски газ в Европа, Анатолий Макаров отговаря, че енергийната истерия в страната е създадена изкуствено, най-вече от посредниците и заради използването на различни методологии от НСИ и \"Булгаргаз\". Според него ако наистина цените на газ у нас са били най-високи, то \"Булгаргаз\" е щяла да трупа милиони лева загуби, а вместо това, дружеството отчита печалби. На въпрос кога Русия ще върне българските архиви и допуска ли за нормално историята ни да е в чужда държава и да нямаме свободен достъп до тях посланикът отговаря, че тези материали са достъпни за българските архивни служби и изследователи, в това число за копиране. Той отбелязва, че \"що се отнася до оригиналите, част от тях бяха връчени на България през 1949 и 1958 години по време на Съветския Съюз. Сега обаче оригиналите не могат да се предават в съответствие с Федералния закон №64 от 15 април 1998 г. \"За културни ценности, преместени в резултат на Втората Световна война и намиращите се на територията на Русия\", добавя Макаров, като подчертава отново, че достъп до архивите за българите е открит.", "date": "2019.02.13", "title": "Посланик Макаров: Русия никога няма да върне българските архиви"}
{"url": "https://www.faktor.bg/bg/articles/tsvetan-tsvetanov-1-27", "text": "ГЕРБ ще подкрепи концепцията за циганите след редакционни бележки и не смята да сдава властта, ако загуби евровота, предава Канал 3. \"Не разглеждаме тази възможност, защото сме уверени в победата. Аз го казвам от тази гледна точка на това, което имаме като социология. Този коментар той направи след среща с британската посланичка Ема Хопкинс в парламента по обед, само три часа преди заседанието на комисията за контрол над службите по повод отравянето на бизнесмена Емилиян Гебрев, за което нашите власти си партнират с британските служби заради подозренията, че е намесен един от тримата руски агенти, отровили Скрипал миналата година. Цветанов призна, че двамата са обсъдили въпроса. \"И тази тема я засегнахме малко, няма новини\", лаконичен бе той. По принцип имаме много добро парламентарно взаимодействие и всички свързано с тема сигурност, каза за темата на разговора с дипломатката Цветанов. Той подчерта, че ГЕРБ няма да отстъпи на БСП за смяната на ЦИК, за да не ги обвинят после от опозицията, че го правят нарочно за изборни манипулации. \"Един месец преди стартирането на процедурите по-добре да остане ЦИК, назначена точно от БСП. Това ще е гаранция, че изборите ще бъдат прозрачни. Искаме да работим по правилата, не се притесняваме от политическо състезание\", заяви шефът на депутатите от управляващата партия. Цветанов даде да се разбере, че ГЕРБ ще подкрепи концепцията за циганите, изработена от ВМРО, но след редакции на някои от текстовете. \"Към момента не се констатират резултати от интеграцията, които всички ние очакваме. Няма партия, която да не подкрепи едно предложение, свързано със спазване на закона от всички и както някои получават социални помощи, така също да бъде обвързано с техните ангажименти за плащане на данъци и знанията на децата им, трудовите им навици\", коментира той за ромите. Според Цветанов \"някои от текстовете трябва да бъдат доста по-обрани, защото трябва да избегнем всяка възможност за манипулации в предизборния период\". Коалиционният съвет не се е събирал отдавна, но това било заради заетост на членовете му.  Непровеждането му не пречело на работат\"Коалицията е стабилна, нормално е в определени моменти да имаме различно мнение. Поели сме ангажимент за 4-годишен управленски мандат, споразумението не е нарушено, имаме различни теми извън обхвата на коалиционното споразумение и управленската програма\", отсече Цветанов. Още утре вечер с Каракачанов щели да си поговорят по коалиционни въпроси в Мюнхен, където ще участват заедно в Мюнхенската конференция. А днес Цветанов вече е разговарял и с другите двама лидери от ОП - с Валери Симеонов и със Сидеров, все по въпроса за утрешното гласуване на Изборния кодекс. Освен това в коалиционен формат вчера обсъдили законодателната програма за седмицата. По повод ранното приключване на работата на парламента, малко след 11 часа, шефът на ПГ на ГЕРБ коментира, че \"в някои няма достатъчно законодателство\", но затова пък депутатите щели да си наваксат с работата следобед в три важни комисии, сред които и правната, която трябва да гласува Изборния кодекс на второ четене.", "date": "2019.02.13", "title": "ГЕРБ ще подкрепи концепцията на ВМРО за циганите"}
{"url": "https://www.faktor.bg/bg/articles/prezidentat-na-chili-na-maduro-mu-ostavat-broeni-dni-na-vlast", "text": "На президента на Венецуела Николас Мадуро му остават броени дни на власт, е мнението на президента на Чили Себастиан Пинера, съобщава БГНЕС. „На диктатурата на Мадуро й остават броени дни. Народът на Венецуела откри пътя към свободата и демокрацията с мъжество и радост. Сега той е длъжен да се придвижва към свободна, процъфтяваща страна, живееща в мир. Всички демократи по света споделят тази радост“, написа Пинера в Туитър. В началото на февруари и президентът на Колумбия Иван Дуке изрази мнение, че времето на Мадуро на власт във Венецуела изтича. Припомняме, че в латиноамериканската страна на 12 февруари се проведе многолюдна публична подкрепа за оказваната на страната хуманитарна помощ от различни чужди държави. Председателят на парламента Хуан Гуайдо на 23 януари се обяви за временен президент. САЩ и редица други страни признаха Гуайдо и изискаха от Мадуро, чието избиране смятат за незаконно, да не допуска силови действия против опозицията. Русия, Китай и редица други страни пък застанаха в подкрепа на Мадуро.Той самия смята себе си за конституционно избран президент, а Гуайдо - за „марионетка на САЩ“.", "date": "2019.02.13", "title": "Президентът на Чили: Народът на Венецуела откри пътя към демокрацията с мъжество"}
{"url": "https://www.faktor.bg/bg/articles/novini/balgariya/vsashtnost-svetiyat-sinod-nyama-ofitsialno-stanovishte-za-natsionalnata-strategiya-za-deteto", "text": "На този етап църквата няма становище по повод на Националната стратегия за детето. Това обяви във Варна патриарх Неофит. През последните дни се разрази скандал, след като на сайта на Светия Синод първо беше качено, а впоследствие свалено становище, заклеймяващо абортите и приемащо физическите наказания за децата. Позицията предизвика бурни полемики в обществото. Впоследствие се оказа, че изразеното на сайта на Синода било лична инициатива на Ловчанския митрополит Гавриил. Той от своя страна обясни, че автор на текста е служител в канцеларията на Синода.  Днес патриарх Неофит обяви, че Светият Синод не е разглеждал този текст. „Засега нямаме становище, защото Светият Синод не е разгледал този текст. Това е частно мнение”, каза патриарх Неофит. Главата на църквата ни, както и много от владиците, са във Варна по повод на 50-годишния юбилей на Варненския и Велико-преславски митрополит Йоан.", "date": "2019.02.13", "title": "Всъщност Светият Синод няма официално становище за Националната стратегия за детето"}
{"url": "https://www.faktor.bg/bg/articles/bezpokoystvo-v-nato-ruski-raketi-v-turtsiya-e-seriozen-problem", "text": "Страните от НАТО са обезпокоени от перспективата Турция да се сдобие с руски зенитно-ракетни системи С-400. Това заяви американският постоянен представител в алианса Кей Бейли Хътчисън, цитирана от турската НТВ. Хътчинсън заяви преди срещата на министрите на отбраната от НАТО в Брюксел, че засилващото се сътрудничество между Анкара и Москва в областта на отбраната представлява проблем. \"Силно сме обезпокоени, че на територията на наш съюзник от НАТО ще има руска ракетна отбранителна система\", каза посланикът на САЩ в Алианса. По думите на Хътчинсън системите С-400 може да предизвикат прекъсване в дейностите на съвместната отбранителна система на НАТО. \"Надяваме се, че Турция ще купи друга система\", каза още тя, като изказа предпочитания страната да се сдобие с такава система от друга съюзничка от НАТО или от неутрална страна. През ноември 2016 г. стана известно, че Турция и Русия водят преговори за купуване на системи С-400. Фактът за подписването на договор бе потвърден от Русия на 12 септември 2017 г., когато и турският президент Реджеп Ердоган съобщи, че по договора е внесен аванс. Очаква се доставките да започнат още тази година.", "date": "2019.02.13", "title": "Безпокойство в НАТО: Руските ракети в Турция са сериозен проблем..."}
{"url": "https://www.faktor.bg/bg/articles/ms-predlaga-na-parlamenta-da-ratifitsira-protokola-za-chlenstvo-na-makedoniya-v-nato", "text": "Правителството предлага на парламента да ратифицира протокола за членство на Република Северна Македония в НАТО.  Кабинетът одобри протокола към Северноатлантическия договор за присъединяването на Скопие, подписан от страните-членки в началото на февруари в Брюксел. Протоколът за присъединяване на Република Северна Македония към НАТО беше одобрен на 6-и февруари от постоянните представители на страните от Алианса.", "date": "2019.02.13", "title": "МС предлага на парламента да ратифицира протокола за членство на Македония в НАТО"}
{"url": "https://www.faktor.bg/bg/articles/biser-petkov-byudzhetat-na-darzhavata-za-sotsialni-uslugi-se-uvelichi-s-30-mln-lv-prez-2019-g", "text": "260 млн. лв. е предвидената сума за тази година за финансиране на социалните услуги, които са държавно делегирана дейност. Сумата е с около 30 млн. лв. или с 13% по-висока в сравнение с предвидените в бюджета за 2018 г. средства. Това съобщи министърът на труда и социалната политика Бисер Петков по време на участието си в дискусионен форум „Европейски, национални и местни приоритети” в рамките на Общото събрание на Националното сдружение на общините в Република България (НСОРБ), което се проведе вчера в София, съобщиха от социалното ведомство. Той посочи, че през 2019 г. е постигнат ръст на финансовите стандарти за издръжка на социалните услуги и прогнозира, че тенденцията ще продължи и през следващата година. За 2020 г. работната група, която работи в тази сфера, ще предложи финансовите стандарти да нараснат с 15-20% за някои от услугите. По време на дискусията беше отбелязано, че все по-голям става делът на работещите в социалните услуги, които са на минимална работна заплата. Според направените от НСОРБ оценки през 2020 г. те ще бъдат около 60%. ,,Това действа демотивиращо, води до текучество и затруднения в задържането и намирането на нови желаещи да работят в услугите, имайки предвид че в други сходни сектори като образованието, например, ръстът на заплатата е доста по-висок'', коментира Петков. Министърът на труда и социалната политика подчерта, че чрез проекта на новия Закон за социалните услуги ще се регламентира по-добре начинът на определяне на финансовите стандарти, а за някои от услугите ще се определят допълващи стандарти. Той изрази надежда, че до края на февруари проектозаконът ще бъде приет и ще влезе в сила от 2020 г., а новите стандарти ще бъдат въведени от 2021 г. В рамките на дискусията беше обсъдена и темата за продължаване на подкрепата за потребителите на услугите „личен асистент”, „социален асистент” и „домашен помощник”. Министър Петков припомни, че за 2019 г. в бюджета на МТСП са предвидени 71.5 млн. лв. за тяхното финансиране. По данни на Агенцията за социално подпомагане през януари 23 731 човека са ползвали услуги в домашна среда, а 16 904 лица са били ангажирани като асистенти. ,,Стремежът е този обхват да се запази'', каза министър Петков. От 1-ви септември предстои да се промени механизмът за предоставяне на асистентски услуги съгласно Закона за личната помощ. Той предвижда от април да започне изготвянето на индивидуална оценка на потребностите на хората с увреждания, а от 1 септември да се предоставя лична помощ съгласно броя часове, които са определени на база на методиката, която в момента се разработва. Министър Петков обясни, че за да се осигури плавно преминаване по новия механизъм, ще е необходимо допълнително финансиране на асистентските услуги. Той допълни, че по схемата „Патронажна грижа“, финансиран по оперативна програма „Развитие на човешките ресурси“, ще се осигурят мобилни почасови здравни и социални услуги за около 17 000 възрастни и хора с увреждания. Бюджетът на проекта е 45,9 млн. лв.", "date": "2019.02.13", "title": "Бисер Петков: Бюджетът на държавата за социални услуги се увеличи с 30 млн. лв. през 2019 г."}
{"url": "https://www.faktor.bg/bg/articles/ekstradirat-mityo-ochite-na-15-ti-fevruari", "text": "Турските съдебни власти са уважили искането на главния прокурор за екстрадиция на Димитър Желязков, предаването му ще стана на 15 февруари. Това съобщи за „Фокус“ говорителят на главния прокурор Румяна Арнаудова.  „Уважено е искането на главния прокурор за екстрадирането на Димитър Желязков от Р Турция в Р България. Фактическото предаване ще бъде осъществено на 15 февруари в полицейски участък на летище „Ататюрк“ в Истанбул в съответствие с предложения от ГД „Орхана“ при Министерство на правосъдието на България план, който е одобрен и от турското министерство на правосъдието. В изпълнение на този план трима служители на ГД „Орхана“ ще приемат задържания Желязков и ще го конвоират до България с полет, пристигащ на летище София в същия ден“, обясни Румяна Арнаудова.", "date": "2019.02.13", "title": "Екстрадират Митьо Очите от Турция на 15-ти февруари"}
{"url": "https://www.faktor.bg/bg/articles/zapochna-izplashtaneto-na-novite-invalidni-dobavki-kam-pensiite", "text": "От вчера Агенцията за социално подпомагане (АСП) вече изплаща новата финансова подкрепа за хората с увреждания по банков път. Подпомагането е за месец януари, а процесът е регламентиран в новото законодателство за хората с увреждания, съобщават от Агенцията. От 1 януари т.г. всички пълнолетни хора с трайни увреждания, над 18 години, имат право на месечна подкрепа по Закона за хората с увреждания. Помощта заменя досегашните добавки за социална интеграция и прекратените социални пенсии за инвалидност, изплащани към друг вид пенсия от Националния осигурителен институт в размер на 25% до месец декември 2018 г. Размерът й се определя и актуализира като процент от линията на бедност в България, в зависимост от степента на увреждане, пише \"Стандарт\". Хората, които до момента не са получавали интеграционни добавки, трябва да подадат заявление-декларация в дирекция „Социално подпомагане\" (ДСП) по настоящ адрес до 31 март, за да им бъде отпусната новата месечна финансова подкрепа, считано от 1 януари 2019 г. Заявление в Дирекция \"Социално подпомагане\" по настоящ адрес трябва да подадат и лицата, които получават месечна добавка за социална интеграция за наем на общинско жилище, тъй като от 1 януари 2019 г. сумата се отпуска под формата на целева помощ и се превежда директно на общините. На хората, които до момента са получавали интеграционни добавки, новата помощ се отпуска служебно от АСП. Размерът на помощта през 2019 г. варира от 24,36 лв. до 198,36 лв. В масовия случай тя е в по-голям размер от досега получаваните добавки. Законът гарантира, че никой няма да вземе по-малка сума от получаваната до края на 2018 г. Най-висок размер на финансова подкрепа ще получават хората с над 90% степен на увреждане с определена чужда помощ, които получават социална пенсия за инвалидност. За тази група новият вид месечна помощ през 2019 г. ще е 57% от линията на бедност, което прави 198,36 лв.", "date": "2019.02.13", "title": "Започна изплащането на новите инвалидни добавки към пенсиите"}
{"url": "https://www.faktor.bg/bg/articles/anita-meyzer-e-zadarzhana-shte-iztarpi-prisadata-si-v-zatvora-v-sliven", "text": "Анита Мейзер е задържана и ще изтърпи присъдата си в затвора в Сливен. В Окръжната прокуратура във Варна е получено разпореждане на прокурор от Върховна касационна прокуратура, въз основа на което Анита Желева, публично по-известна като Анита Мейзер, е задържана за изтърпяване на наложено наказание, пише \"24\" часа\". С влязло в сила решение от 11.02.2019 г. във Върховна касационна прокуратура е приключило наказателното производство срещу нея. Анита Мейзер бе призната за виновна по две обвинения – за подкуп и за причиняване по непредпазливост на смъртта на нейния съпруг, като за всяко от тях съдът е преценил за справедливо да определи наказание лишаване от свобода в размер на две години, съобщиха от прокуратурата. По правилата на групирането на наказания е определено Мейзер да търпи лишаване от свобода за срок от две години при общ режим в затвора Сливен. Наложена ѝ е и глоба в размер на 4000 лв. Уважен е граждански иск в размер на 100 000 лв. Анита Мейзер бе обвинена, че на 14 август 2016 година в град Варна е причинила по непредпазливост смъртта на Николай Славов Димов. По същото време е предложила подкуп от 30 000 евро на полицейски орган, за да не я задържи при налични данни за извършено престъпление.", "date": "2019.02.13", "title": "Анита Мейзер е задържана,  ще изтърпи присъдата си в затвора в Сливен"}
{"url": "https://www.faktor.bg/bg/articles/drugarska-pomosht-bsp-plashta-20-000-lv-za-garantsiyata-na-yoncheva", "text": "Народните представители от ПГ на „БСП за България“ единодушно взеха решение да съберат сумата от 20 000 лв. за паричната гаранция, която наложи съдът на колегата им Елена Йончева. Това съобщиха от пресцентъра на НС на БСП. Според тях това е и начин да покажат твърдата си позиция в нейна подкрепа. Средствата са отделени от заплатите им на народни представители.  Йончева е обвинена за пране на пари в особено големи размери от фалиралата Корпоративна търговска банка (КТБ). Депутатката се отказа от имунитета си през ноември м. г., когато главният прокурор наведнъж поиска от парламента шест депутатски имунитета. Разследването срещу Йончева започна през лятото на м.г., когато след сигнал от депутати на ГЕРБ Специализираната прокуратура образува досъдебно производство за извършени финансови операции с парични средства, присвоени от изпадналата в несъстоятелност банка КТБ, прикривани чрез офшорна компания, с която Йончева била в съдружие.", "date": "2019.02.13", "title": "Другарска солидарност: Депутатите от БСП плащат гаранцията на Йончева"}
{"url": "https://www.faktor.bg/bg/articles/dans-vleze-v-balgarska-banka-zaradi-zadarzhanite-milioni-ot-venetsuela", "text": "ДАНС проверява банката с транзакциите от Венецуела. Новината съобщиха главният прокурор Сотир Цацаров и председателят на ДАНС Димитър Здравков, след проведена среща на посланика на САЩ Ерик Рубин и премиера Бойко Борисов в Министерски съвет днес. Цацаров потвърди, че от САЩ  е получена информация за големи парични преводи, извършени от петролна компания във Венецуела, в български банкови сметки. Установена е банката, името на титуляра, както и самите сметки, поясни Цацаров. \"Работи се изключително интензивно от органите на ДАНС. В банката се извършва пълен мониторинг. Когато имаме пълна картина на преводите, ще бъдат предприети необходимите мерки\", добави Цацаров и каза още, че са получили пълно съдействие от БНБ. Установява се точно по какъв механизъм се е извършвало \"пране на пари\". Шефът на ДАНС заяви, че сметката е една, към нея има много други свързани. \"Откритата сметка, не е точно сметка в пълния смисъл на думата. Лицето е открило сметка като адвокат. Използвана е формата на доверителна адвокатска сметка, по която да пристигат сметка на клиенти и която не се използва пряко от адвоката, уточни още Цацаров. Информацията за траншовете е дошла от САЩ и по оперативен и по дипломатически път. По думите на главния прокурор парите след това са напускали България с основания като финансиране на спортна федерация или закупуване на храни. Финансовата институция не е обект на подозрение, тъй като сметките са редовно открити. В момента остатъчните средства по сметките се поставят под пълен контрол. Преводи няма да се допускат, заяви Цацаров. Ще се извършва проверка не само на тази банка. Проверяват се и преводи от България навън. Ако целият механизъм стане ясен, то ще може да се говори за целенасочен канал за парични преводи. Напълно е ясно, че говорим не конкретно, а общо. Причина за това е не само началото на тези действия, но и пълното споразумение да бъде изнесен само този обем от информация. Тази проверка тече и в момента, извършва я ДАНС\", обясни главният прокурор. По-рано бе съобщено, че българин с инициали Ц. Ц. е получил стотици милиони евро от Венецуела. Проверка на ДАНС в българските банки е установила доверителна сметка в малка банка с български собственици. По нея продължава да има движение. В края на миналата седмица излезе информация, че настоящата власт във Венецуела е започнала да прехвърля пари от държавни предприятия извън страната, като дестинация за преводите бе посочена България. Информацията бе коментирана и от вицепремиера и министър на външните работи Екатерина Захариева, като тя съобщи, че е започнала проверка и до няколко дни се очаква резултат. \"Работим с правителството на България и на други страни от ЕС, за да гарантираме, че богатството на венецуелския народ няма да бъде ограбено и че то разполага с необходимата подкрепа, за да си осигури мирно и демократично бъдеще\", заяви посланикът на САЩ Ерик Рубин.", "date": "2019.02.13", "title": "ДАНС влезе в българска банка заради задържаните милиони от Венецуела"}
{"url": "https://www.faktor.bg/bg/articles/valeri-simeonov-podkrepi-kontseptsiyata-za-romite-s-uslovie", "text": "Лидерът на НФСБ Валери Симеонов заяви пред журналисти в Народното събрание, че принципно подкрепя концепцията за интеграция на ромите, предложена от лидера на ВМРО и министър на отбраната Красимир Каракачанов. От думите на Симеонов стана ясно, че концепцията не е обсъждана на коалиционен съвет на \"Обединени патриоти\", нито с партньорите им от ГЕРБ. Концепцията включва пакет от мерки за премахване на гетата, справяне с циганската престъпност, обществено полезен труд и контрол над социалните помощи, включително мерки за спиране на детската раждаемост и други. Валери Симеонов смята, че така предложената концепция трябва да бъде \"доизкусурена\". \"По принцип основните предложения съвпадат изцяло с предложенията на нашата програма, така че ще подкрепим една такава стратегия\", заяви Симеонов. Той посочи още, че не приема сериозно отправения ултиматум от Каракачанов, че ще напусне коалицията, ако предложената концепция не бъде приета. Депутатът от ВМРО Искрен Веселинов също коментира пред журналисти темата. Той изтъкна, че изявлението на лидера на ВМРО е абсолютно логично. Според Веселинов думите на Каракачанов не са знак на изнудване или извиване на ръце на партньорите. Той бе категоричен, че промяната в политиката за интеграция на ромите е базисна за патриотите от ВМРО.", "date": "2019.02.13", "title": "Симеонов подкрепи концепцията за ромите, но с условие - да бъде \"доизкусурена\""}
{"url": "https://www.faktor.bg/bg/articles/rubin-sled-sreshtata-s-borisov", "text": "\"Току що имахме чудесна беседа с министър-председателя и с главния прокурор. Решаващата част от нашата дискусия, съвместно с други въпроси, беше жизнено важната необходимост да спрем нелегалния трансфер на парични средства и на фондове за Венецуела\". Това посочи посланикът на САЩ у нас Ерик Рубин, който проведе съвместна среща с премиера Бойко Борисов, главния прокурор Сотир Цацаров, вътрешния министър Младен Маринов и шефа на ДАНС Димитър Георгиев.  Причина за срещата е съвместната акция на ДАНС и американското разузнаване в българска банка заради пране на огромни пари от Венецуела. По сигнал на американците и след проверка на ДАНС е намерена сметка на български гражданин в банка у нас със стотици милиони в нея от Венецуела. Той е с инициали Ц.Ц., често е пребивавал в Оман. \"Има необходимостта да спрем нелегалния трансфер на парични средства от Венецуела. Нашето правителство и служби работят с българските служби, за да гарантираме, че богатството на народа на Венецуела няма да бъде откраднато и че то разполага с необходимата подкрепа, за да има осигурено мирно и демократично бъдеще“, заяви на бирифнг в МС американският посланик.  Той похвали сътрудничество между България и САЩ. Бих искал да отбележа отличното сътрудничество между нашето правителство и българското правителство и между нашите праоохранителни органи, за да гарантираме, че информация се обменя и че се предприемат действия\", каза още дипломатът.", "date": "2019.02.13", "title": "Рубин след срещата с Борисов: Трябва да спрем нелегалния трафик на парични потоци от Венецуела"}
{"url": "https://www.faktor.bg/bg/articles/ek-predstavi-spisak-s-23-darzhavi-izvan-es-sas-slabi-pravila-sreshtu-praneto-na-pari-i-podkrepata-za-terorizma", "text": "Европейската комисия представи днес списък с 23 държави извън ЕС, където правилата срещу прането на пари и финансирането на тероризма са слаби. Списъкът включва Афганистан, Американска Самоа, Бахамите, Ботсвана, Северна Корея, Етиопия, Гана, Гуам, Иран, Ирак, Либия, Нигерия, Пакистан, Панама, Пуерто Рико, Самоа, Саудитска Арабия, Сирия, Тринидад и Тобаго, Тунис, Шри Ланка, Вирджинските острови и Йемен. ЕС не може да бъде място за незаконни пари, заяви при представянето на списъка еврокомисарят по правосъдието Вера Юрова. Европа е открита за бизнес, но не е наивна и трябва да защити финансовата си система, добави тя. Според еврокомисаря списъкът е предупреждение за финансовия сектор да бъде особено предпазлив с преводи от посочените държави. Преводите могат да продължат, но трябва да бъдат проверявани по-задълбочено. Това не е наказателен списък. Първият подобен списък изготвихме през 2016 г., но за първи път сега ЕК прилага собствени и по-строги изисквания, поясни Юрова.", "date": "2019.02.13", "title": "ЕК представи списък с 23 държави извън ЕС със слаби правила срещу прането на пари и подкрепата за тероризма"}
{"url": "https://www.faktor.bg/bg/articles/skopie-i-atina-pratiha-pismo-za-novoto-ime-na-mkedoniya-do-oon", "text": "Скопие и Атина са изпратили съвместно писмо до генералния секретар на ООН Антониу Гутериш, с което го информират за влизането в сила на Окончателното споразумение за разрешаване на различията, описани в Резолюции на Съвета за сигурност на ООН 817 (1993) и 845 (1993), прекратяване на валидността на Временното споразумение от 1995 г. и установяване стратегическо партньорство между страните, предава скопската телевизия „Канал 5“. От Министерството на външните работи в Скопие уверяват, че за промяната на името ще бъдат информирани възможно най-скоро Секретариата на ООН, държавите-членки, държавите-наблюдатели на ООН, както и всички други международни организации. След получаване на вербалната нота от Гърция за ратификацията на Преспанското споразумение и Протокола за членство в НАТО, правителството в Скопие обяви във вторник, че официално започва прилагането на новото конституционно име Република Северна Македония.", "date": "2019.02.13", "title": "Атина и Скопие пратиха писмо за новото име на Мкедония до ООН"}
{"url": "https://www.faktor.bg/bg/articles/pompeo-i-lavrov-obsadili-po-telefona-matnata-istoriya-okolo-skripal", "text": "Телефонен разговор е бил проведен между министъра на външните работи Сергей Лавров и държавния секретар Майк Помпео, пише руския електронен вестник \"Взгляд\", цитиран от \"Фокус\". Разговорът се е състоял по инициатива на САЩ, съобщава сайта на министерството на външните работи на Русия. Руската страна смята плановете на САЩ за „неоправдана стъпка“. Лавров подчерта, че плановете на САЩ да въведат нови антируски санкции във връзка със случая „Скрипал“ ще изостри напрежението между Москва и Вашингтон, както и „атмосферата на световната сцена”. Външното министерство нарече историята с „отравянето“ на Скрипал „мътна история“ и подчерта, че Сергей Скрипал и дъщеря му Юлия „оттогава не са виждани“. Лавров предупреди също Съединените щати срещу „всякаква намеса във вътрешните работи на Венецуела“. Освен това те обсъдиха ситуацията в Сирия, на Корейския полуостров и в Афганистан. В допълнение, САЩ заплашва Русия със санкции заради украинските моряци, които незаконно преминаха руската граница.", "date": "2019.02.13", "title": "Помпео и Лавров обсъдили по телефона \"мътната история\" около Скрипал"}
{"url": "https://www.faktor.bg/bg/articles/shalamanov-nyama-danni-da-sa-prekasnati-vrazkite-mezhdu-kgb-i-gru", "text": "Наблюдаваме кризисен пиар по информация, идваща от Великобритания. Това заяви пред БНР бившият министър на отбраната Велизар Шаламанов в коментар за случая „Гебрев“. „Това замъглява основният въпрос – България има ли система за контраразузнаване и отбрана, които могат да ни защитят от сериозните заплахи, включително хибридни, киберзаплахи, идващи от големи страни извън ЕС, в частност Русия. Този случай показва, че вероятно нашите служби не са могли да извършат необходимите действия своевременно и сега трябва да се реактивират по външна информация. Това е първият аргумент, който подчертава, че отговорът на въпроса е – не, не сме защитени“, коментира Шаламанов в интервю за националното радио. „Нашите служби са проектирани и изградени от КГБ и ГРУ и няма никакви доказателства, че тази връзка е прекъсната, дори след 30 години“, изказа мнение бившият военен министър и добави: „Не изключвам възможността по този начин да се упражни натиск върху България от страна на нашите съюзници, да се вземат все пак някакви мерки. 30 години по-късно тези оперативно маскирани служби като че ли не успяват да се справят със заплахите, а това е вече риск и за нашите съюзници. Те търсят начин да провокират действия в тази посока. При ситуация, в която 30 години по-късно сътрудници на Държавна сигурност ръководят силови ведомства, университети, катедри, културни институции – това ще е тежка задача“. Според Шаламанов фактите, изнесени от главния прокурор Сотир Цацаров по случая „Гебрев“, не внасят яснота, а създават допълнителна неопределеност.", "date": "2019.02.13", "title": "Шаламанов: Службите ни са изградени от КГБ и ГРУ, но няма данни тези връзки да са прекъснати"}
{"url": "https://www.faktor.bg/bg/articles/anketa-priemate-li-reshenieto-na-stolichna-obshtina-da-bade-postavena-pametna-plocha-na-agent-krum-sergey-antonov-na-sofiyskoto-letishte", "text": "Приемате ли идеята на Столична община да бъде поставена паметна плоча на агент \"Крум\" - Сергей Антонов на софийското летище?  Да Не Нямам мнение", "date": "2019.02.13", "title": "Анкета: Приемате ли идеята на Столична община  да бъде поставена паметна плоча на агент \"Крум\" - Сергей Антонов на софийското летище?"}
{"url": "https://www.faktor.bg/bg/articles/tsvetanov-sled-ultimatuma-na-karakachanov", "text": "Смятам, че няма политическа сила, която да не подкрепи спазването на закона от българските граждани. Някой от текстовете трябва да са по-обрани, за да избегнем всякакви спекулации. Така Цветан Цветанов коментира ултиматума на Красимир Каракачанов, който заяви, че ще подаде оставка, ако концепцията му за ромите не бъде приета. \"Винаги правя паралел с други периоди, когато е имало предстоящи избори. Вижда се, че някои се опитват да използват този период. Смятам, че трябва да търсим консенсус по тази тема\", каза още той, цитиран от dir.bg \"Съставът на избирателната комисия е избран през 2014 г. Сегашната председателка на ЦИК е назначена от БСП. Всяка една спекулация, че някой може да манипулира изборния процес в днешно време, при тази публичност и тази обективност, е бягане от отговорност от загубата, която можеш да понесеш\", коментира още Цветанов. \"Днес имах възможност да разговарям с Валери Симеонов, ще се чуя и с Волен Сидеров. Това, че няма събиране на коалиционния съвет на едно място, не значи, че ние не си говорим. Коалицията е стабилна, въпреки че някои от колегите имат различни мнение. Знаете, че това няма как да не се случва. Управленската програма се изпълнява на 100%. Днес се чух и с Каракачанов. Утре вечерта се разбрахме да се видим и да обсъдим тези теми, които представляват интерес за всички\", заяви депутатът от ГЕРБ.", "date": "2019.02.13", "title": "Цветанов след ултиматума на Каракачанов: Трябва да търсим консенсус по темата за ромите, а не предизборни дивиденти"}
{"url": "https://www.faktor.bg/bg/articles/rubin-i-borisov-se-sreshtnaha-za-skandala-s-milionite-ot-venetsuela-stavalo-vapros-za-prane-na-pari", "text": "Премиерът Бойко Борисов и американският посланик се срещнаха в Министерски съвет заедно с шефа на ДАНС Димитър Георгиев и главния прокурор Сотир Цацаров.  \"От държавната петролна компания на Венецуела са правени преводи към българска банка. Със съдействието на БНБ ДАНС е разкрила, че парите са изнасяни в други страни\", заяви на брифинг Сотир Цацаров. \"Все още тече разследване, след което може да се образува наказателно производство за пране на пари\", заяви главният прокурор. Началникът на ДАНС допълни, че милиони са прехвърляни към лице, което живее в различни държави и няколко гражданства. Дори в момента заподозреният не бил в България.", "date": "2019.02.13", "title": "Борисов и Рубин се срещнаха за скандала с милионите от Венецуела, изпраните пари у нас отишли в други страни"}
{"url": "https://www.faktor.bg/bg/articles/italianskiyat-premier-pred-vrazhdebniya-ep-prizovavam-za-solidarnost-s-italiya", "text": "Италианският премиер Джузепе Конте призова за солидарност със страната му, по-специално за справяне с прилива на мигранти, от трибуната на критично настроения Европейски парламент, предаде Франс прес.     Посрещнат враждебно от много от политическите групи в ЕП, Конте произнесе проевропейска реч, която обаче не бе лишена от критики по адрес на съюза.     Италианският премиер говори вчера на пленарната сесия на Европейския парламент в Страсбург в рамките на поредица от дебати с държавните и правителствените ръководители на всички страни - членки на ЕС, с наближаването на изборите за ЕП през май.     \"Европейският проект, изглежда, загуби от своята движеща сила\", заяви Конте. Той изрази съжаление, че политиката на ЕС за справяне с икономическата криза \"беше в служба само на икономиката\", като по този начин \"пропусна целта си\".     Европейската политика \"загуби контакт със своя народ\" и се оказа \"неспособна да разбере истинските нужди на общността\", отбеляза Конте.     Една от основните теми в дебата бе миграцията. Италия е една от основните \"входни врати\" за мигрантите, които се опитват да достигнат Европа през Средиземно море, пише БТА.     \"Ние не можем да продължаваме да се заемаме с тези миграционни потоци при спешни случаи, необходим е структурен подход, за да имаме стабилно и ефективно решение\", подчерта Конте. Той отново призова за създаване на механизъм за задължително преразпределяне на мигрантите между страните - членки на ЕС.     Председателят на най-голямата политическа група в ЕП, тази на консервативната Европейска народна партия, германецът Манфред Вебер, припомни, че евродепутатите вече са се произнесли по въпроса за необходимостта от реформиране на Дъблинския регламент за правото на убежище.      Тази реформа предвижда премахване на правилото, според което молбата за убежище на съответния кандидат се разглежда от първата страна - членка на ЕС, в която той е пристигнал.     Социалдемократът Удо Булман осъди \"циничната политика\" на италианското правителство, което вече не допуска до пристанищата на страната корабите на неправителствени организации, спасили мигранти в морето.     Италианският премиер бе разкритикуван остро и заради бюджета и дефицита на страната си.     \"Италия пострада тежко от политиките на икономии\", призна Филип Ламбертс от групата на Зелените, но в същото време обвини Конте, че \"вместо да се стреми да изгражда съюзи. . . вашето правителство избра конфронтации - колкото театрални, толкова и безплодни\".     Ламбертс визираше острия спор в последно време между управляващите Италия популисти и проевропейския либерален президент на Франция Еманюел Макрон.     Италианският премиер бе принуден да защитава срещата между неговия заместник Луиджи Ди Майо и представители на френското протестно движение на \"жълтите жилетки\", която предизвика дипломатическа криза между двете страни.      Ди Майо се срещна с \"жълти жилетки\" в качеството си на партиен лидер, увери Конте.", "date": "2019.02.13", "title": "Италианският премиер пред враждебния ЕП: Призовавам за солидарност с Италия"}
{"url": "https://www.faktor.bg/bg/articles/pirinski-parvi-v-evrolistata-na-bsp-tryabva-da-e-stanishev", "text": "Сергей Станишев трябва да води листата на БСП за евроизборите. Това е категоричната позиция на евродепутатът и член на НС на БСП Георги Пирински. \"Защото Партията на европейските социалисти (на която Станишев е президент - б.р.) с всичките си условности е носител на една социалноориентирана линия на развитие на ЕС. И във взаимодействие и с по-левите, и със зелените в Европейския парламент може да се постигне добра политика. При това Станишев бе еднозначно номиниран от конгреса на БСП за президент на ПЕС\", коментира в интервю за \"24 часа\" бившият външен министър. Изданието припомня, че тази номинация е излъчена преди Станишев \"да обтегне отношенията си с Корнелия Нинова покрай Истанбулската конвенция\". Така е, отбелязва в отговор Пирински и изтъква, че от това кои ще бъдат кандидатите, ще е ясно какви разбирания ще отразяват в Европейския парламент. \"Право да ви кажа, от различните имена, които чувам, започвам да се чудя дали има място за БСП в тази листа?! Силно се лансират граждански квоти, чуват се имена от други партии като АБВ\", отбеляза Пирински.  На отново поставения въпрос за водачеството на листата, като посочва две имена: Елена Йончева и Иво Христов, Пирински отговаря, че при всички случаи водач трябва да е представител на БСП и подчертава, че това трябва да е Сергей Станишев. \"Не можем да си играем с подобни въпроси. Тук става дума за сериозни политически заявки и за защита на една позиция на БСП в България независимо от тези сблъсъци по Истанбулската конвенция\", категоричен е Георги Пирински.", "date": "2019.02.13", "title": "Пирински контра на Нинова: Първи в евролистата на БСП трябва да е Станишев"}
{"url": "https://www.faktor.bg/bg/articles/maya-manolova-otnosheniyata-mi-s-institutsiite-sa-obtegnati-no-nyamam-namerenie-da-smenyam-rabotata-si", "text": "В момента нямам никакви намерения да сменям работата си. Това заяви пред БНР омбудсманът Мая Манолова в отговор на въпрос дали смята да участва в някой от предстоящите избори. Тя не изключи възможността обаче да си промени намеренията. \"Отношенията ми с институциите, с властта стават все по-обтегнати. Не им харесва това, че не спестявам никому нищо. Смятам да продължа в този дух - това е ролята на омбудсмана - да защитава гражданите и да атакува всяко решение, което ги ощетява, и да не мълчи пред нито една несправедливост в обществото\", подчерта Манолова. \"Ще си върша работата, ако ме оставят да си върша работата. В момента, в който това стане безсмислено, когато всяко мое предложение бива бламирано и атаките продължават, мога и да преосмисля намеренията си... Каузата на справедливостта и правата на хората е моя кауза, независимо в какво качество я защитавам\", подчерта омбудсманът. В края на миналата година председателят на БСП-София Калоян Паргов каза, че в партията се обсъждат няколко имена за кандидат-кмет на София, сред които и това на Мая Манолова \"заради високото обществено одобрение, което среща\". Мандатът на Манолова изтича през юли следващата година. Тя очаква да започнат да ѝ се поставят условия преди евентуален втори мандат и не очаква подкрепа за такъв от всички парламентарни групи. Точно преди месец - на 13 февруари, Манолова каза пред БНТ, че не смята да бъде следващия омбудсман на България. \"Не знам в каква кондиция ще бъда след година и половина, а тази работа изисква много труд, усилия и концентрация. При всеки един опит за посегателство върху права на хора, моята намеса е очаквана и неизбежна\", заяви тогава Мая Манолова. \"В крайна сметка има много други възможности. Винаги един край е възможност за ново начало\", каза още Мая Манолова", "date": "2019.02.13", "title": "Мая Манолова: Нямам намерение да сменям работата си, но винаги има и друга възможност"}
{"url": "https://www.faktor.bg/bg/articles/die-welt-vladimir-putin-tlaska-nato-kam-nadprevara", "text": "Къде се намира НАТО през февруари 2019 г., 70 години след основаването му? Въпреки всички постижения за укрепване на мира, с които може да се гордее западният отбранителен съюз, Алиансът показва слабости. Първо, държавният глава на Руската федерация Владимир Путин тласка НАТО към надпревара. Второ – Алиансът реагира твърде късно и подцени готовността на Москва да ескалира ситуацията и желанието на Русия да реорганизира Европа. И трето, НАТО няма отговори на важни въпроси като този за това как ще се справи с държави като Китай или Ирак, коментират в редакцията на водещия германски национален ежедневник Die Welt. Последиците: военната заплаха за европейците нараства и може дори да бъде по-опасна, отколкото по време на Студената война. В същото време е вероятно да има нова надпревара във въоръжаването, тъй като Китай, Индия, Русия и – разбира се, САЩ нямат истински политически интерес от разоръжаването. Западните общества ще бъдат принудени да изразходват значително повече средства на данъкоплатците за отбрана, което ще доведе до социални конфликти през следващите години с нарастваща конкуренция за бюджетния пай - особено в Германия. В сряда министрите на отбраната на НАТО разискват за първи път новата ситуация: отмяната на Договора за ракети със среден и малък обсег на действие (ДРСМО). Споразумението не може да бъде спасено. Удивително е колко неподготвено е НАТО, въпреки че ядрото на проблема се развива от години, през които бяха проведени повече от 30 срещи между американци и руснаци по въпроса. От присъединяването на Крим през 2014 г. и инцидента в Керченския проток през ноември 2018 г., Алиансът винаги изглежда изненадан. Ключовият въпрос остава дали стратегическата визия и разузнаването на НАТО работят достатъчно добре. Генерал-лейтенант Хайнрих Браус, който години наред бе най-влиятелният германец в НАТО, писа заедно с Кристиан Мьолинг до Германския съвет за външни отношения (DGAP), че руските ракети може да „засегнат масово съюзниците по периферията на Алианса на север, изток и югоизток от Европа, и да парализира решителността и волята на европейските съюзници в кризата с отбраната\". Изправена ли е Европа пред нова надпреварата с ядрени оръжия? След съобщенията от САЩ и Русия за излизане от ДРСМО, германските политици се опитват да представят предложения за решение на проблема.  Например, ако Русия нападне балтийските държави по начин, подобна на кампанията в Крим, Москва би могла да бъде източник на ядрена заплаха. Наистина ли съюзниците ще помогнат на балтийските страни? Отговорът на този въпрос, както и спорът относно необходимите разходи за отбрана, може да разделят Алианса. Точно това е и целта на Путин.  По всичко личи, че за НАТО ситуацията става все по-трудна.", "date": "2019.02.13", "title": "Die Welt: Путин тласка НАТО към надпревара"}
{"url": "https://www.faktor.bg/bg/articles/novini/balgariya/bsp-se-predade-lambo-da-pravyat-kakvoto-iskat-s-pametnika-na-buzludzha-zakasnyahme-da-si-go-vzemem", "text": "Депутатът от БСП Стефан Данаилов коментира пред Faktor.bg новината, че емблематичният паметник на Бузлуджа ще бъде превърнат в обредна зала, докато не бъде саниран. \"За монумента вече отговаря Европейската комисия. Тя е обявила сградата за една от най-интересните в Европа. Една млада архитектка се е заела да прави проекти. Европа сигурно иска ще прави нещо по-готино\", коментира Ламбо.  \"Искахме си сградата, не ни я дадоха, а когато ни даваха, ние пък не я взехме. Не ми е обидно, че не е на БСП, а че се руши\", каза още актьорът. През 2011 г. Бойко Борисов беше готов да подари чинията на върха, където лятото се събират хиляди социалисти, но тогава от \"столетницата\" се засегнаха, че не можел така да дарява имоти. След това през 2017 г. Корнелия Нинова пак поиска паметника, но тогавашният регионален министър Николай Нанков я отряза и ѝ каза, че е закъсняла. Нанков припомни, че с последните промени в Закона за държавна собственост се забранява на юридически лица, НПО и партии да получават безвъзмездно имоти-държавна собственост. Министърът обясни, че възможността за това е била пропусната от БСП още през 2011 година. Анализатори коментираха, че БСП всъщност никога не си е искала паметника, винаги го е използвала като аргумент, че срещу \"столетницата\" се извършва \"репресия\", като ѝ се отнемат социалистическите символи.", "date": "2019.02.13", "title": "БСП се предаде! Ламбо: Да правят каквото искат с паметника на Бузлуджа, закъсняхме да си го вземем"}
{"url": "https://www.faktor.bg/bg/articles/dhz-s-reshenieto-si-da-izleze-ot-drsmo-tramp-udari-ne-samo-rusiya-no-i-partnyorite-si-v-nato", "text": "В навечерието на срещата на министрите на отбраната на НАТО в Брюксел отново стана ясно, че държавният глава на САЩ Доналд Тръмп има изключителното „умение“ да разрушава, коментира Дамир Фрас в статия за германския ежедневник Die Hanoverische Zeitung, съобщава \"Фокус\". „В крайна сметка от НАТО увериха, че няма да реагират на разпадането на Договора за ракети със среден и малък обсег (ДРСМО) с разгръщането на ядрени ракети в Европа. Поне така каза генералният секретар на западния отбранителен съюз. В случая обаче скептицизмът е подходящ, защото Йенс Столтенберг не каза нищо по въпроса дали изявлението му ще бъде валидно и след няколко месеца“, предупреждава Фрас.  Заседанията на министрите на отбраната на НАТО в Брюксел няма да доведат до конкретни решения. Защото договорът за разоръжаване официално е в сила още почти половин година. Все още има време за „стратегическо размишление\", казват военните. Авторът е категоричен, че никой в Алианса не може да вземе решение с риск да разгневи Тръмп. С решението си за излизане от ДРСМО президентът на най-важната и силна държава-членка на НАТО удари не само Русия, но и своите съюзници в Алианса, които бяха принудени да го последват, за да не се създаде впечатление за разкол в НАТО, пише Фрас.", "date": "2019.02.13", "title": "DHZ: С решението си да излезе от ДРСМО Тръмп удари не само Русия, но и партньорите си в НАТО"}
{"url": "https://www.faktor.bg/bg/articles/valeri-simeonov-ne-priemam-seriozno-zakanite-za-ostavka-na-karakachanov", "text": "\"Не приемам много сериозно ултиматума на Красимир Каракачанов\". Това каза лидерът на НФСБ и депутат от ПГ на „Обединени патриоти“ Валери Симеонов във връзка с думите на Красимир Каракачанов, че ако не бъде подкрепена Концепцията за циганите, ще подаде оставка. Симеонов заяви, че засега не се очертава свикването на Коалиционен съвет по темата. „Не мисля, че това е повод за коалиционен съвет“, коментира той. \"В този вид не бих подкрепил Концепцията на Красимир Каракачанов за циганите, тя трябва да бъде доизкусурена. Нашата коалиция е изградена на суверенен принцип. Всяка партия има право на мнение, има си собствена програма, така че по този въпрос ще се обърнете от някой от ВМРО“, каза още Симеонов. На въпрос как приема заплахите на Каракачанов, Симеонов заяви, че заплахите не може да коментира, а по стратегията вече си е изразил мнението.  „По принцип основните предложения съвпадат изцяло с предложенията на нашата програма, така че ще подкрепим една такава стратегия. Сериозно подобрена и коригирана“, допълни още Симеонов.", "date": "2019.02.13", "title": "Валери Симеонов: Не приемам сериозно заканите за оставка на Каракачанов"}
{"url": "https://www.faktor.bg/bg/articles/shte-obsazhdat-kak-nato-se-podgotvya-za-novite-ruski-raketi", "text": "На двудневната среща в Брюксел министрите на отбраната на страните от НАТО ще обсъдят възможната реакция на Русия на решението на САЩ да излязат от Договора за ракети със среден и малък обсег (ДРСМО). „Сега ще трябва да обсъдим как НАТО се подготвя за новите руски ракети\", заяви заместник-генералният секретар Роуз Гьотемьолер пред най-тиражирания германски вестник - Die Süddeutsche Zeitung. Но тя бе категорична: „Не възнамеряваме да разполагаме нови ядрени оръжия с наземно базиране в Европа\". Разпадането на ДРСМО предизвика загриженост за нова надпревара за ядрени оръжия, , особено в Германия, коментира \"Фокус\" . САЩ обвиняват Москва в нарушаването на договора от 1987 г. с новата крилата ракета 9M729, другите държави от НАТО ги подкрепиха в претенциите. След изтичането на 60-дневния срок, в който Русия трябваше да премахне ракетите, в началото на февруари САЩ официално обявиха оттеглянето си от споразумението, което е един от ключовите стълбове на архитектурата на сигурността в Европа. След това и Москва излезе от договора, който забранява на двете държави използването на ракети с наземно базиране и крилати ракети с обхват от 500 до 5500 километра. Все още обаче е възможно договорът да бъде спасен – вратата на дипломацията не е затворена. Вашингтон е готов да се откаже от излизането си от ДРСМО, ако Москва унищожи ракетите 9M729, подчерта Гьотемьолер.", "date": "2019.02.13", "title": "Ще обсъждат как НАТО се подготвя за новите руски ракети"}
{"url": "https://www.faktor.bg/bg/articles/gen-klark-tuk-sam-za-da-pomogna-na-balgariya-v-borbata-s-organiziranata-prestapnost", "text": "\"Аз съм в България като съветник на швейцарска организация, която е заинтересована от успехите на страната в борбата с организираната престъпност и контрабандата\". Това заяви на брифинг в Министерския съвет бившият главнокомандващ на силите на НАТО в Европа генерал Уесли Кларк след среща с Бойко Борисов.  \"С мои колеги сме дошли тук, за да видим как още можем да помогнем на България в тази дейност. Срещнахме се с министър-председателя и няколко негови министри и ще продължим срещите си на техническо ниво, за да видим как още можем да помогнем'', допълни ген. Кларк.", "date": "2019.02.13", "title": "Ген. Кларк след среща с Борисов: Тук съм, за да помогна на България в борбата с организираната престъпност"}
{"url": "https://www.faktor.bg/bg/articles/sasht-i-rusiya-izlizat-s-konkurentni-proektorezolyutsii-za-venetsuela", "text": "Съединените щати и Русия подготвиха конкурентни проекторезолюции за Венецуела. Те отразяват съответно подкрепата на Вашингтон за опозиционния лидер Хуан Гуайдо и поддръжката на Москва за президента Николас Мадуро, предаде Асошиейтед прес, цитирана от БТА.     Американският проект, с който АП се е запознала, изразява \"дълбоко безпокойство, че президентските избори (във Венецуела) на 20 май 2018 г. не са били нито свободни, нито честни\". Той \"призовава за незабавно стартиране на политически процес, който да доведе до свободни, честни и достойни за доверие президентски избори, с международни наблюдатели\".     Руският проект критикува \"опитите за намеса\" във вътрешните работи на Венецуела, изразява \"безпокойство във връзка със заплахите за използване на сила\" срещу страната и призовава за намиране на мирен изход от задънената улица.     Нито една от двете проекторезолюции не е разпространена сред останалите страни членки на Съвета за сигурност. Твърде вероятно е всяка от тях да бъде отхвърлена, ако бъде подложена на гласуване, тъй като Русия би наложила вето на американския проект, а САЩ - на руския, отбелязва АП.     Венецуелският министър на външните работи Хорхе Ареаса междувременно увери генералния секретар на ООН Антониу Гутериш, че във Венецуела няма хуманитарна криза, предаде Франс прес.     Венецуелската икономика е подложена на блокада и обсада, каза в същото време Ареаса на пресконференция в централата на световната организация в Ню Йорк. Той разкритикува Съединените щати, че говорят за изпращане на хуманитарна помощ във Венецуела и едновременно с това заплашват страната с използване на сила и блокада.     Гутериш каза още, без да даде подробности, че е обсъдил с Гутериш задълбочаване на сътрудничеството с ООН.     Това бе втората среща на венецуелския външен министър с генералния секретар на световната организация този месец, отбелязва АФП.", "date": "2019.02.13", "title": "САЩ и Русия излизат с конкурентни проекторезолюции за Венецуела."}
{"url": "https://www.faktor.bg/bg/articles/vsichki-poleti-ot-sofiya-do-bryuksel-dnes-sa-otmeneni", "text": "Всички полети от София до Брюксел (BRU) и Шарлероа (CRL) днес са отменени заради национална стачка в Белгия. Белгийското въздушно пространство е затворено от снощи и ще остане затворено през целия ден. Националната стачка в Белгия ще засегне всички видове транспорт в страната, затворени ще остават и различни федерални и общински служби. Въпреки добрите икономически показатели на Белгия, правителството на премиера Мишел много често обект на критика от страна на синдикатите. Поводът за поредната национална стачка са провалените разговори между властта, синдикатите и работодателите за бъдещото увеличение на заплатите в страната. Синдикатите настояват за по-голямо увеличение, по-справедливи данъци и по-високи пенсии. В мащабната акция, която напълно ще парализира страната и ще струва милиони на икономиката, ще включват както работници от различни браншове, така и държавни и общински служители. Днес всички полети са отменени, летищата са затворени. Половината от от влаковете и градският транспорт също няма да се движат, стачката ще засегне и работата на пристанищата. Част от магазините и административните служби също ще останат затворени. Някои болници ще работят с намален капацитет, няма да бъдат отворе", "date": "2019.02.13", "title": "Всички полети от София до Брюксел днес са отменени"}
{"url": "https://www.faktor.bg/bg/articles/britanskoto-vanshno-ministerstvo-potvardi-che-raboti-zaedno-s-es-po-novi-sanktsii-sreshtu-rusiya", "text": "Великобритания работи заедно с европейските партньори над анализ на нови антируски мерки в отговор на инцидента близо до Керченския пролив миналата година. Това заяви прессекретарката на британското министерство на външните работи пред кореспондент на ТАСС, който я помоли да коментира публикациите в британски медии за възможни нови санкции на ЕС и САЩ срещу Русия. \"Великобритания винаги е била начело на европейските санкции в отговор на действията на Русия в Украйна. Миналата година подкрепихме напълно новите санкции в отговор на руските избори в Крим и Севастопол, построяването на Керченския мост и незаконните избори в Източна Украйна\", припомни прессекретарката на Форин офис. Тя допълни, че \"в отговор на последната руска агресия в Черно море (Великобритания) продължава да работи в тясно сътрудничество с европейските партньори за оценка на това какви конкретни мерки можем да предприемем\". Русия последователно отхвърли обвиненията в агресивни действия по време на инцидента на 25 ноември в Керченския пролив, след който 24 украински моряци бяха арестувани в Русия по обвинения в незаконно пресичане на руската граница, припомня ТАСС. Вчера телевизия Скай нюз съобщи, като се позова на свои източници, че ЕС и САЩ работят над нови санкции срещу Русия заради задържането на украинските моряци. Те искат наказателните мерки да бъдат обявени още през следващите седмици. \"Ще бъде правилно да бъде увеличена цената за Русия заради нейните действия\", казал един от цитираните неназовани източници.  Вестник \"Файненшъл таймс\" пък писа, че новите санкции ще бъдат обсъдени още на срещата на министрите на външните работи на страните от ЕС в Брюксел в понеделник и ще бъдат въведени до края на следващия месец. Според западен представител, цитиран от британския ежедневник, наказателните мерки ще бъдат насочени срещу физически и юридически лица, имащи отношение към задържането на украинските военни кораби и моряци през ноември.", "date": "2019.02.13", "title": "Британското външно министерство потвърди, че работи с ЕС по нови санкции срещу Русия"}
{"url": "https://www.faktor.bg/bg/articles/tomislav-donchev-provezhdaneto-na-izbori-s-iztsyalo-nov-sastav-na-tsik-e-golyama-avantyura", "text": "В студиото на сутрешния блок на БНТ вицепремиерът Томислав Дончев заяви, че провеждането на избори с изцяло нов състав на Централната избирателна комисия е „голяма авантюра“. Той призна, че мандатът на сегашния ЦИК изтича, но отхвърли предположенията, че запазването му на пост е предпоставка за фалшифициране на евроизборите. По думите на вицепремиера опити за саботиране на изборния процес е имало - кибератаките от 2015 г. Той отказа да назове техния автор, защото това по думите му е в сферата на предположенията. Рискове за евроизборите има, призна той. Единият вариант е DDos атака (Атака за отказ на услуга, бел. ред.) срещу сайтовете на министерства и имейл сървъри, с което се нарушава комуникацията. Системата за броене обаче е много защитена, изтъкна Дончев, и допълни, че България е добре подготвена за евентуална атака. По думите му, другият начин на атака е да се внуши съмнение у гражданите за законността и честността на изборния процес чрез фалшиви новини, но защитата срещу тях е въпрос и на обществена нагласа.", "date": "2019.02.13", "title": "Томислав Дончев: Провеждането на избори с изцяло нов състав на ЦИК е голяма авантюра"}
{"url": "https://www.faktor.bg/bg/articles/borisov-provezhda-sreshta-s-bivshiya-glavnokomandvasht-na-silite-na-nato-v-evropa-gen-uesli-klark", "text": "Министър-председателят Бойко Борисов провежда среща с бившия главнокомандващ на силите на НАТО в Европа генерал Уесли Кларк в Министерски съвет. По време на срещата пред ген. Кларк ще бъде представена работата на Междуведомствения координационен център за противодействие на контрабандата. След срещата ще бъде даден брифинг за медиите. Припомняме, че Кларк като върховен главнокомандващ силите на НАТО в Европа от 1997 до 2000 г. води войната в Косово. Съветник е на Ричард Холбрук по Дейтънското мирно споразумение. Кандидат за президент на САЩ от Демократическата партия през 2004 г. и 2008 г. Заедно с Петър Стоянов е член на борда на фондацията на Бил Клинтън „Глобъл инишитив“. Част от управата на Центъра за глобален диалог и сътрудничество и носител на Голямата награда за принос за разбирателството в следконфликтните региони на света.", "date": "2019.02.13", "title": "Борисов провежда среща с бившия главнокомандващ на НАТО в Европа ген. Уесли Кларк"}
{"url": "https://www.faktor.bg/bg/articles/novini/balgariya/dragomir-stoynev-se-zapana-da-otivame-na-izbori", "text": "Парламентът е изчерпан, правителството също, защото не може да запълни работата на парламента, и затова е най-добре да отиваме на избори. Това каза заместник-председателят на ПГ на „БСП за България“ Драгомир Стойнев в началото на пленарното заседание, предаде Агенция „Фокус“. Стойнев заяви, че за втора седмица дневният ред на парламента е незапълнен и има изключително малко точки.  „БСП търси дебат, БСП търси истината. За втора седмица се получава това нещо. Мисля, че е изключително срамно да се предлага такъв дневен ред, при положение, че опозицията има законопроекти, които дори не са гледани в комисия“, каза Стойнев.  Той изброи промените в Закона за публичните финанси, Закона за ползването на земеделски земи. „По този начин е срамно да продължава работа този парламент. Това показва едно. Първо, че вас ви е срам от законодателството, което влиза. Вие сте изцяло некомпетентни да свършите своята работа, а за нас означава, че този парламент е изчерпан. Правителството е изчерпано, защото не може да запълни работата на парламента и затова е най-добре да отиваме на избори“, допълни Стойнев.  От своя страна председателят на парламента Цвета Караянчева обърна внимание на опозицията, че всяка сряда имат възможност да правят предложения по дневния ред, а всяка първа сряда от месеца могат на ротационен принцип да залагат в дневния ред на парламента свои законодателни инициативи.  В процедура по начина на водене Драгомир Стойнев отговори на Цвета Караянчева и припомни, че миналата седмица бе първата сряда на месеца. „Ние се възползвахме от това наше правило и вие дори не пожелахте да кажете една дума за този законопроект. Това е парламентарна трибуна, за която трябва да водим политически дебат“, допълни Стойнев.", "date": "2019.02.13", "title": "Стойнев се запъна: Да отиваме на избори!"}
{"url": "https://www.faktor.bg/bg/articles/todor-boyadzhiev-s-genialno-zaklyuchenie-shtom-gebrev-i-sinat-ne-sa-umreli-znachi-ne-e-rabota-na-ruskite-sluzhbi", "text": "Бившият висш офицер от Държавна сигурност Тодор Бояджиев разсъждава пред БТВ за случая с отровените Емилиян Гебрев, неговия син, както и служител на бизнесмена. Първият главен секретар на МВР след промените брани като Матросов пред амбразурата Русия с всевъзможни теории. По думите му, Гебрев не можело да е отровен от руските служби, защото изпълнението по покушението му било \"аматьорско\".  Сергей Федотов, който е заподозрян за атентата, бил влизал три пъти в България случайно и било съвпадение с покушението над тримата българи. Той коментира и случая със Скрипал, който бил предал 300 руски агенти и предположи, че най-вероятно някой от тях е дал новичок на него и на дъщеря му Юлия. В края на разговора бившият офицер от ДС заключи, че обиждаме руските служби, защото ако това било тяхно дело, тримата натровени с пестициди от групата на новичок сега нямало да бъдат живи. С констатациите си ген. Тодор Бояджиев констатира, че вероятно ГРУ се занимава все пак с мокри поръчки и дори ги изпълнява професионално.", "date": "2019.02.13", "title": "Висш офицер от ДС с уникално заключение: Щом Гебрев и синът му са живи, значи не е работа на руските служби"}
{"url": "https://www.faktor.bg/bg/articles/netanyahu-izrael-izvarshi-udarite-v-yuzhna-siriya", "text": "Израелският премиер Бенямин Нетаняху потвърди, че Израел е извършил артилерийски удари в Южна Сирия, съобщава Anadolu Agency. Нетаняху разговаря с репортери на летище „Бен Гурион“ в Тел Авив, преди да лети до Варшава, Полша, където на 13-14 февруари ще се проведе конференция за мира в Близкия изток, съобщи \"Фокус\". „Ние работим през цялото време, за да блокираме Иран. Ние действаме всеки ден, включително вчера, срещу Иран и неговите опити да се укрепи в региона“, каза той, като даде да се разбере, че Израел е отговорен за атаката. Местни източници в Сирия заявиха, че Израел е обстрелвал позиции на Хизбула в южна Кунейтра. Израелските власти не са направили изявление по въпроса. Израел извършва въздушни удари в Сирия през последните години под претекст, че иранските сили са в региона.", "date": "2019.02.13", "title": "Нетаняху: Израел извърши ударите в Южна Сирия"}
{"url": "https://www.faktor.bg/bg/articles/novini/balgariya/plevneliev-i-kostinbrod-beshe-hibridna-ataka", "text": "През 2015 г. изборите ни бяха атакувани от хакерска група, която се свързва с руското военно разузнаване.  Това е същата група, за която има огромни съмнения, че участва и в манипулирането на изборите в САЩ, и в открадването на данните на Бундестага и немските депутати.  Това заяви в сутрешния блок на Нова телевизия президентът (2012 – 2017 година) Росен Плевенлиев.  Като държавен глава аз моментално направдих изявление пред българския народ, свиках извънреден Консултативен съвет по национална сигурност, събрах всички отговорни  фактори в държавата, посочих докладите на партньорските служби. Поисках ясни и конкретни действия, дадох интервюта, включително за \"Индипендънт\".  Бях много тежко атакуван в тези месеци именно заради това интервю.  Въпросът виси със страшна сила. Сега ни предстоят същите избори и отново валят съмнения, обвинения, каза той. Институциите трябва да работят всички заедно.... Искаме ли да има отново \"Костинброд\", който беше още една изборна манипулация пред очите на целия български народ. Тя какво беше?    По този конкретен случай не съм получавал никакви информации, докато съм бил президент – нито устно, нито в доклади,  каза Плевенлиев по повод случая \"Гебрев\". Провалите в случая на българската държава са поне два – години по-късно все още сме в сфрета на версиите, а и когато имаме опит за убийство на семейство, институциите са длъжни да се намесят и да търсят отговорност, както направиха британските институции при случая \"Скрипал\", заяви той. Това определено е провал, ние все още се въртим в някакви версии. Трябва да имаме работещи институции, които могат да използват целия ресурс не само на България, а и международения ресурс, за решаване на подобни казуси. Вижте казуса КТБ, вижте фалита на банките през 90-те години – със съжаление трябва да кажем институциите са длъжници на българските граждани от гледна точка на голямата тема за справедливост. Хората искат да видят ефективност, коментира Плевнелиев. Трябва да намерим извършителите, да го поставим пред закона и да намерим обяснение за случилото се, каза още Росен Плевнелиев във връзка със случая \"Гебрев\".", "date": "2019.02.13", "title": "Росен Плевнелиев: И \"Костинброд\" беше част от хибридна атака"}
{"url": "https://www.faktor.bg/bg/articles/sasht-i-dans-hvanaha-balgarin-poluchil-stotitsi-milioni-evro-ot-venetsuela", "text": "Българин с инициали Ц. Ц. е получил стотици милиони евро от Венецуела. Това е установило разследване на финансовото разузнаване на ДАНС и американското финансово разузнаване, съобщи \"24 часа\". Сигналът за телесното получаване на пари от Венецуела е подаден от американците. Проверка на ДАНС в българските банки е установила доверителна сметка в малка банка с български собственици. По нея продължава да има движение.  Разследването ще бъде обсъдено на среща на премиера Бойко Борисов с американския посланик Ерик Рубин след днешното заседание на правителството. Интересен детайл е, че Ц.Ц. често е пътувал до Оман.", "date": "2019.02.13", "title": "САЩ и ДАНС хванаха българин, получил стотици милиони евро от Венецуела"}
{"url": "https://www.faktor.bg/bg/articles/norvegiya-ruski-samoleti-sa-imitirali-ataka-sreshtu-nash-voenen-radar", "text": "Ръководителят на разузнавателната служба генерал-лейтенант Мортен Хага Лунде заяви, че руски самолети са имитирали атака срещу военен радар, съобщава РИА Новости. В своя ежегоден доклад пред членове на военните кръгове в Осло той посочи, че на 14 февруари миналата година 11 руски Су-24 са излетели от летището в Мурманска област, продължили са над Баренцово море и се предполага, че са имитирали нападение над норвежкия радар близо до град Вардо. След това, без да пресичат държавната граница, те се връщат на летището. Във Вардо е разположен радар Globus II, който позволява да се наблюдава руските балистични ракети. Година по-рано Лунде съобщил за подобен инцидент. Тогава, според думите му, в имитацията на атака участие са взели девет самолета. Руската страна нееднократно изказвала тревога във връзка с разположения радар на самата граница на Колския полуостров, тъй като може да стане част от американската система за противоракетна отбрана.", "date": "2019.02.13", "title": "Норвегия: Руски самолети са имитирали атака срещу наш военен радар"}
{"url": "https://www.faktor.bg/bg/articles/oblachnostta-shte-namalyava-maksimalnite-temperaturi-shte-badat-mezhdu-2-i-7", "text": "Днес облачността ще се разкъсва и намалява. По-значителна ще се задържи на места над Горнотракийската низина и Югоизточна България. Слаб сняг ще превалява, главно в планините. Ще духа до умерен вятър от север-северозапад, на места в Източна България и временно силен, от север-североизток. Ветровито ще бъде и по долината на Струма. Максималните температури ще са между 2° и 7°, за София - около 1°. Атмосферното налягане ще продължи да се повишава и ще е значително по-високо от средното за месеца.  По Черноморието ще е облачно, около обяд от север облачността ще се разкъсва и намалява. Ще е ветровито с умерен до силен вятър от север-североизток. Максималните температури ще са 4°-6°. Температурата на морската вода е 6°-7°. Вълнението на морето ще е 3-4 бала. Над планините ще е облачно, на места със слаби валежи от сняг. Вятърът ще се ориентира от североизток и ще е умерен, временно до силен. Ще е студено. Максималната температура на височина 1200 метра ще е около минус 6°, на 2000 метра – около минус 12°.", "date": "2019.02.13", "title": "Облачността ще намалява, ще духа умерен вятър"}
{"url": "https://www.faktor.bg/bg/articles/sluchayat-gebrev-vliza-v-parlamenta", "text": "Случаят \"Гебрев\" влиза в парламента. На закрито заседание депутатите от Комисия за контрол над службите ще изслушат ръководствата на спецзвената и прокуратурата по казуса с отравянето на бизнесмена Емилиян Гебрев.  Главният прокурор разкри, че руски агент, свързан със случая \"Скрипал\", е бил в България три пъти, но няма данни тук да е имало нападение с Новичок. Оръжейният бос бил отровен с препарат срещу вредители по растенията.", "date": "2019.02.13", "title": "Случаят \"Гебрев\" влиза в парламента"}
{"url": "https://www.faktor.bg/bg/articles/novini/svyat/haker-srina-golyama-imeyl-platforma-prez-bg-sarvar", "text": "Платформата за безопасна имейл комуникация VFEmail понесе тежък и вероятно фатален удар в началото на тази седмица, след като хакер изтри данните на всички потребители от САЩ, съобщава специализираният сайт \"Арс Техника\". Смята се, че са заличени писмата на онлайн потребители за близо две десетилетия назад. Създателят на платформата Рик Ромеро обясни в \"Туитър\", че едновременно е била поразена цялата инфраструктура на компанията - в няколко датацентъра и поне на два континента. Злонамерената дейност е дошла от потребител с IP адрес 94.155.49.9 и потребителско име aktv. Според \"Арс Техника\" и експерти по киберсигурност, коментирали случая, адресът е свързан с българските компании \"Куулбокс\" и \"Датикум\". Ромеро обаче е на мнение, че това е само \"стартова площадка\" за атаката. Потребителите, сред които - и такива, които плащат такса за услугата, и към момента имат проблеми с изпращането и получаването на писма. Създаден след онлайн епидемията \"I love you\" през 2001 г., VFEmail си изгради име като сигурна пощенска услуга със защита от вируси и нежелани реклами. Това обаче превърна сайта и в мишена на киберпрестъпниците. На няколко пъти през последните години огромно количество изкуствено генериран трафик \"събаряха\" платформата след отказ на собственика й да плати откуп на хакерите. Този път, по думите на Ромеро, унищожителният удар е дошъл без никакви искания или заплахи. Собствените му очаквания са, че платформата няма да успее да се възстанови след случилото се.", "date": "2019.02.13", "title": "Хакер срина голяма имейл платформа през БГ сървър"}
{"url": "https://www.faktor.bg/bg/articles/novini/svyat/trogatelen-lavrov-predupredi-pompeo-che-e-protiv-izpolzvaneto-na-sila-vav-venetsuela", "text": "Министърът на външните работи на Русия Сергей Лавров предупреди американския си колега Майк Помпео,че е против вмешателство, включително „използването на сила“ във Венецуела, която е изправена пред управленска криза, съобщава APF. „Лавров се обяви срещу всяка намеса във вътрешните работи на Венецуела, включително използването на сила, която е в нарушение на международното право“, се казва в изявление на руското външно министерство.", "date": "2019.02.13", "title": "Трогателен Лавров, предупреди Помпео, че е против сила във Венецуела"}
