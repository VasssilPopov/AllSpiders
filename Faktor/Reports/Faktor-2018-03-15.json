{"url": "http://www.faktor.bg/bg/articles/liderite-v-es-se-zaemat-sas-sluchaya-skripal-london-iska-palna-izolatsiya-na-rusiya", "text": "Случаят с отравянето на бившия руски полковник от ГРУ Сергей Скрипал влиза в дневния ред на лидерите на държавите от ЕС,  съобщиха от пресслужбата на Европейската комисия в Брюксел.  На работен обяд в четвъртък, 22 март лидерите ще изслушат информация от Великобритания и вероятно ще излязат с обща декларация. Лондон се е заел да организира повечето развити икономически държави за международна изолация на Русия.   „Файнейшъл таймс“  пише , че в следващите месеци Лондон ще се стреми да склони своите партньори от ЕС, НАТО и САЩ да засилят натиска си срещу Москва и да предприемат сериозни стъпки към „сдържането на агресивната политика на Русия“.  Вече се чуха призиви за пълен бойкот на Москва и посещението на руския външен министър Лавров в Лондон бе отменено. Първата крачка вече е направена - днес лидерите на четирите най-силни западни икономики - САЩ, Франция, Германия и Великобритания, призоваха Москва да отговори на всички въпроси около използването на нервно-паралитично вещество за отравянето на бившия руски полковник от ГРУ.  Те обявиха случилото се в Обединеното кралство нападение за „заплаха за нас и за света“. Четирите държави поискаха още Русия да разкрие своята програма, по която е създадено веществото „Новичок“. Великобритания обяви, че създава нов Център по противодействие на химически оръжия и отдели като начало 48 милиона паунда за целта. Според министърът на отбраната Гавин Уилямсън това се налага от агресивната политика на Русия, но и от други държави като Северна Корея, които също вероятно разполагат с химическо оръжие.  Сега се водят разговори и за отмяната на посещението на френския президент Макрон в Москва, планирано за май тази година. Очакванията са, че и САЩ ще продължат с въвеждането на нови санкции по „Кремълския списък“, като на прицел ще бъдат руските олигарси и техните инвестиции отвъд Атлантическия океан.  В самата Великобритания пък се заговори за приемането на допълнения на закона за пране на пари в духа на „Закона Магнитски“, който освен в САЩ и Канада може да бъде приет и в други държави от НАТО.  Като цяло това повишава напрежението и противопоставянето между Русия и Запада до нива, непознати от Карибската криза около Куба през миналия век.", "date": "2018.03.15", "title": "Лидерите в ЕС се заемат със случая \"Скрипал\", Лондон иска пълна изолация на Русия"}
{"url": "http://www.faktor.bg/bg/articles/tasko-ermenkov-vleze-v-rolyata-na-prokuror", "text": "Депутатът от БСП Таско Ерменков скочи срещу външния министър Екатерина Захариева заради нейния пост в социалните мрежи по повод шпионския скандал между Великобритания и Русия, избухнал след покушението над бившият шпионин Сергей Скрипал и неговата дъщеря в Солсбъри, Великобритания.  \"Г-жа Захариева като вицепремиер ли се изказва, или като частно лице? И ако се изказва като частно лице, защо говори от името на България?\", реагира Ерменков пред Канал 3. \"Ако се изказва от името на институцията, която оглавява, защо не го пусне на страницата на Външно министерство?\", чуди се още социалистът. Ерменков пита още и дали премиерът е съгласен с нейните изказвания.  \"Между другото, все още има двоумение даже в най-близките съюзници на Великобритания дали не е прибързано обвинението, че Русия е замесена и искат повече доказателства за това\", добави социалистът. \"Но аз пак си задавам въпроса - г-жа Захариева от името на България ли говори и вече се изживява като България, може би мис България, или все пак това е мнение на оглавяваното от нея министерство и защо не се намира на страницата на министерството? И последно - дали премиерът е съгласен с едно такова изявление\", каза Ерменков.  Той подготвя парламентарен въпрос към външния министър Екатерина Захариева по повод позицията й в Туитър.", "date": "2018.03.15", "title": "Ерменков атакува Захариева заради пост в Туитър, иска обяснение за позицията й по скандала със Скрипал"}
{"url": "http://www.faktor.bg/bg/articles/novini/balgariya/koshmar-v-plovdiv-otkriha-martvi-sapruzi-v-kyuchuk-parizh", "text": "Труповете на млади съпрузи са били открити днес в дома им в квартал \"Кючук Париж\" в Пловдив. От пресцентъра на МВР уточниха, че става въпрос за тежко криминално престъпление, сигналът за което е получен следобед. Според \"Трафикнюз\" става въпрос за убийство с последвало самоубийство. В жилището на двойката било открито и малкото им дете, което не е ясно дали е живо. От пловдивската полиция отказаха всякакъв коментар по случая. Това е втората голяма семейна драма в същия квартал. През 2016 г. пак там мъж застреля съпругата и малката си дъщеричка.", "date": "2018.03.15", "title": "Кошмар в Пловдив: Откриха мъртви съпрузи в \"Кючук Париж\""}
{"url": "http://www.faktor.bg/bg/articles/novini/balgariya/tsvetanov-se-sreshtna-sas-zam-direktora-na-ministerstvoto-na-vatreshnite-raboti-na-obedinenoto-kralstvo-niyl-parkin", "text": "Председателят на Комисията по вътрешна сигурност и обществен ред и председател на ПГ на ГЕРБ Цветан Цветанов се срещна със зам.-директора на Министерство на вътрешните работи на Обединеното Кралство Нийл Паркин. По време на срещата бе обсъдено протичането на Българското председателство на Съвета на ЕС. Г-н Паркин поздрави Цветанов за успешното Председателство и сподели отличното си впечатление от срещите, организирани по темите за вътрешна сигурност. Двамата обсъдиха предстоящата среща на Съвместната група за парламентарен контрол на Европол, която ще се проведе на 18-19 март в София, на която ще бъдат обсъдени теми, свързани с киберсигурността и противодействието на незаконното съдържание онлайн, борбата с тероризма и организираната престъпност, сътрудничеството със страните от Западните Балкани и Процедурните правила за работата на новосформираната група. Паркин пожела успех на Цветанов като домакин и съпредседател на предстоящото събитие. В заключение двамата се обединиха около необходимостта от запазване на ефективно и добро сътрудничество между Великобритания и ЕС в сектор сигурност и след Брексит.", "date": "2018.03.15", "title": "Цветанов се срещна със зам.-директора на Министерството на вътрешните работи на Обединеното кралство Нийл Паркин"}
{"url": "http://www.faktor.bg/bg/articles/dimitar-bochev", "text": "Чрез скандал няма да се реши проблемът с покушението над Скрипал. Но това престъпление обслужва само Кремъл. Това каза в студиото на БНТ публицистът и дългогодишен журналист в „Свободна Европа“ Димитър Бочев. На кагебиста Путин този скандал му помага. В Русия не им пука за външния план на този скандал – руснаците са велико шовинисти и за тях всичко е държавата. Затова едните действат с убийства, а другите – с цивилизовани средства, коментира журналистът скандала, който се разрази между Русия и Великобритания, довел до изгонването на 23 руски дипломати и прекратяване на срещи на високо ниво от страна на британското правителство.  Бочев направи аналогия с убийството на писателя и журналист Георги Марков, който също бе убит със зарин в Лондон. Покушението над Сергей Скрипал наподобява на атентата срещу Георги Марков. Наистина не е категорично доказано, но има достатъчно доказателство, че зад последното престъпление отново стои Русия. Но на мен ми е много на сърце Георги Марков, не само защото го познавах, но защото става дума за един изключително талантлив български писател и публицист. Проблемът Георги Марков е от национално значение. Него го уби съветското разузнаване, уби го българският политически режим. Тук една журналистка писа, че го е одраскала домашната му котка и е умрял от отравяне, което е нелепо. Ако имаше куче, щяха да кажат, че е умрял от кучешка тения. Фактологията за Георги Марков е достатъчна и категорична, че зад убийството му стои КГБ. И днес ние сме изправени пред една безпощадна алтернатива – или да се разграничим от това престъпление, или да се превърнем в негови съубийци. Затова е добре да се свика референдум по тази тема, призова от ефира на националната медия Димитър Бочев.", "date": "2018.03.15", "title": "Димитър Бочев: Скандалът със Скрипал помага единствено на кагебиста Путин"}
{"url": "http://www.faktor.bg/bg/articles/kremal-ne-se-strahuva-ot-sanktsii-zasyagashti-natsionalnata-darzhava-zashtoto-takava-nyama", "text": "Ужасните санкции, с които Тереза заплаши Кремъл, бяха експулсирането на 23 дипломати и отказът да участват на Световната купа през 2018 г. Обикновени протоколни мерки, които се предприемат между две национални държави. Но Русия не е национална държава. \"Руската федерация\" е конгломерат от гангстери, облечени в красиви одежди,  всеки със свои собствени бизнес интереси. Министерството на външните работи флиртува с кокаина, ФСБ се крие зад киберпрестъпността, армията, заедно с тайните наемници, държат под контрол сирийските петролни платформи за Пригожин. Всичко това няма нищо общо с „националните интереси\". Те са само в ефира на телевизора – подобно на някакъв вид юфка, която се рекламира за населението. Ето защо, санкциите, засягащи националните интереси, не са заплаха за Кремъл – те дори са полезни, защото му позволява  Това, което може да бъде ефективно, е да се удари по личните интереси на представителите на конгломерата от държавни служители, олигарси и други подобни -  да се отнемат недвижимите им имоти, да се запорират банковите им сметки, да им бъде забранено да пътуват извън страната и т.н. Но британците не могат да направят това. В края на краищата те са обвързани със своите традиционни ценности и институции: зачитане правата на човека, неприкосновеност на собствеността и независима съдебна процедура. Не може просто да решат да отнемат имуществото на някого без съдебни и формални основания - само заради факта, че това е Шувалов или Абрамович. В Русия е възможно, но във Великобритания е невъзможно. Оказва се много парадоксално как развитите демокрации са сякаш безсилни пред феодалните нашественици/ номади. Накрая все пак се надявам, че ще се намерят поне формални основания за по-категорични действия, защото мерките на Лондон на този етап не могат да ни впечатлят.", "date": "2018.03.15", "title": "Кремъл не се страхува от санкции, засягащи национална държава, защото такава няма"}
{"url": "http://www.faktor.bg/bg/articles/karakachanov-1-4", "text": "Какво предлагат атлантиците, да останем без отбрана. Това обяви министър на отбраната Красимир Каракачанов по повод протестите срещу това ремонтът на българските МиГ-ове да се извършва от руската страна, цитиран от Канал3. Вицепремиерът уточни, че вече е подготвен рамков договор, който ще се сключи директно с производителя и така процедурата ще излезе много по-евтина за българския данъкоплатец. \"Процедурите по обжалване на това споразумение от страна на украинската компания са завършени, но договор в дадения момент с РСК \"МиГ\" засега не е подписан. Разчитаме да сключим споразумение възможно най-бързо\", обяви министърът на отбраната, който коментира пред журналисти днес ситуацията. \"Какво правим, ако ние не ремонтираме нашите самолети и не ги поддържаме? Означава ли, че тези хора, които днес се правят на най-големите атлантици, какво предлагат тези хора? България да спре да има авиация, да няма кораби, защо?, риторично попита военният министър и продължи с разсъжденията си:  Логиката е проста, или може би въпросът е друг? Защо когато предишни министри сключваха сделки за ремонт и поддръжка на същите тези МиГ-ове, които имаме - МиГ 29, но го правеха през фирми-посредници и тези фирми-посредници пак доставяха резервните части от Русия, от РСК \"МиГ\", защо тогава ги нямаше тези атлантици да викат и да скачат? Може би защото сега няма комисионни. Задавам този въпрос. Тъй като ние в момента сме подготвили рамков договор, след което ще сключим договор, директно с производителя. Тоест на българския данъкоплатец, ремонтът, поредният ремонт на МиГ-овете ще му излезе по-евтино. Или може би поради факта, че този път няма да има фирми-посредници, няма да има някой който ще спечели някой лев на гърба на българския гражданин, на гърба на Българската армия това дразни някои хора? Този въпрос задавам. Защо преди една година, когато края на 2016 г. беше сключен договор от моя предшественик, който е пръв НАТО-вец, сред НАТО-вците, както е известно, за 65 млн. лв. за 10 двигателя от Русия. Пак от Русия, не от Луната, не от Канада, не от някъде другаде, защо тогава нямаше протести. Каква е логиката? Аз просто едно нещо се сещам, че този път няма да има фирми-посредници, някой няма да спечели от тази работа и е недоволен. Нека да ме опровергаят\", заяви Каракачанов.", "date": "2018.03.15", "title": "Каракачанов с безумно обяснение: Атлантиците скачат срещу МиГ-овете, защото сега няма комисионни"}
{"url": "http://www.faktor.bg/bg/articles/kgb-dalo-na-putin-prozvishteto-plavun", "text": "Докато е бил на служба в разузнаването, Владимир Путин е носил оперативното прозвище – Плавун, съобщи «Интерфакс». „Не съм го избирал сам. Те ни бяха давани от ръководителите на курса”, разказва руският президент  пред журналиста Андрей Кондрашов. Става въпрос за периода на обучение на Путин през 80-те години в Краснознаменния институт „Юрий Андропов“, сега Академия за външно разузнаване.  На въпрос знаел ли е още някой за неговия псевдоним, руският лидер отбелязва, че за такива неща не е било прието да се разказва, „тъй като в това вече няма никаква тайна”. „Свързано е с това, че никой от слушателите не трябва да знае истинската фамилия на другия”, пояснява Путин. Журналистът Дмитрий Киселев публикува втората част от документалния филм за руския държавен глава - \"Путин\".  Путин призна също, че по време на работата си в Санкт Петербург през 90-те години на миналия век му се налагало да спи с оръжие.            „Разказите за „бандитския Петербург“ са леко преувеличени, но като цяло ситуацията беше напрегната“, спомня си той.  Путин си припомни и работата си като разузнавач в бившата ГДР и призна, че все още обича да пие любимото си пиво „Рьодеберг“, но се старае да го прави рядко. „Между другото Ангела /канцлерът на Германия Ангела Меркел-б.а./ от време на време, когато й гостувам, ме черпи с рьодебергска бира“, разкри Путин.  Путин си спомни как са играли футбол с колегите си от ЩАЗИ и разкри, че по време на демонстрациите след падането на желязната завеса е горял секретни документи, които не бивало да бъдат разгласявани. Той дори изиграл ролята на преговарящ с множеството, дошло пред сградата на бившия КГБ в Германия, за да иска достъп до досиетата, като излъгал демонстрантите, че е преводач.", "date": "2018.03.15", "title": "КГБ дал на Путин прозвището Плавун, призна си, че горял документи"}
{"url": "http://www.faktor.bg/bg/articles/sasht-s-novi-sanktsii-sreshtu-rusiya-v-spisaka-sa-gotvachat-na-putin-i-ruska-kompaniya-za-trolove", "text": "Администрацията в САЩ за първи път въведе промени в новия „Закон за противодействие на враговете на Америка чрез санкции“, за да въведе наказателни действия срещу руски граждани и организации.  Министерството на финансите на САЩ публикува съобщение за разширяване на санкциите срещу Русия, съобщава Канал3. Включени в списъка с наложените ограничения са нови 19 физически лица и 5 компании. Повечето са руски граждани, попаднали в разследването на съдебната власт за вмешателство в изборите за американски президент.  Сред тях е и името на известният като „готвачът на Путин“ бизнесмен Евгений Пригожин, заедно с неговата компания „Агенция за интернет-проучвания“. Точно тази компания бе определена от американците като място за руски тролове, изпращащи различни съобщения до САЩ преди изборите за президент. Владимир Путин отрече, че е близък с Пригожин, макар че призна-“има такъв бизнесмен“, но без да демонстрира близост с него.", "date": "2018.03.15", "title": "САЩ с нови санкции срещу Русия - в списъка са готвачът на Путин и руска компания за тролове"}
{"url": "http://www.faktor.bg/bg/articles/novini/balgariya/moskva-gotvim-otgovor-na-novite-sanktsii-ot-strana-na-sasht", "text": "Русия готви отговор на новите санкции от страна на САЩ, след като по-рано в четвъртък Вашингтон въведени мерки срещу руски физически и юридически лица. Това е разкрил заместник-министърът на външните работи на страната Сергей Рябков, предава ТАСС, цитиран от \"Фокус\". Представителят на ведомството разкритикува действията на САЩ, като заяви, че по този начин „Вашингтон не е добавил нищо ново към своето поведение на международната сцена“. „Всичко това са един и същи действия около абсолютно безпочвени и несвързани с реалността обвинения, според които Русия се е извършила вмешателство във вътрешни дела на САЩ“, добави Рябков, който разкри, че Москва „ще пристъпи към изработване на нашия отговор“, макар да не разкри какви ще са действия на Русия.", "date": "2018.03.15", "title": "Москва: Готвим отговор на новите санкции от страна на САЩ"}
{"url": "http://www.faktor.bg/bg/articles/zdravni-inspektori-na-protest-navrah-profesionalniya-si-praznik", "text": "Служители на Регионалните здравни инспекции в Русе, Пазарджик и Враца излизат на протест днес. Причината за недоволството им е ниското заплащане в сектора. Пред Нова тв служители обясниха, че главен експерт получава 600 лева при минимален праг от 800 лева. Заплатата на лаборант с 28 години стаж пък е около 530 лева. Денят на протести не е случайно избран, защото днес е професионалният празник на здравния инспектор.", "date": "2018.03.15", "title": "Здравни инспектори на протест в деня на професионалния си празник"}
{"url": "http://www.faktor.bg/bg/articles/ek-shte-sledi-za-spazvaneto-na-vsichki-pravila-pri-sdelkata-za-chez-v-balgariya", "text": "Еврокомисията ще следи за спазването на всички правила при сделката за ЧЕЗ в България. Това стана ясно от думите на еврокомисаря по енергетиката Марош Шефчович, който е в България. По-рано той се е срещнал с премиера Бойко Борисов. Двамата са се съгласили, че става въпрос за сделка между 2 частни компании. Все пак еврокомисарят е получил уверение, че държавните регулатори ще се произнесат. Той не се ангажира с позиция на ЕК за евентуално участие на българската държава в тази частна сделка. Шефчович уточни, че такава позиция може да има след финализирането ѝ и след пълен анализ на всички детайли около нея. На форума, на който присъстваше еврокомисарят, имаше и представители на „Инерком”. От думите им стана ясно, че все още те не работят по сценариите за евентуално участие на България в сделката, тъй като са се фокусирали върху финансирането.", "date": "2018.03.15", "title": "ЕК ще следи за спазването на всички правила при сделката за ЧЕЗ в България"}
{"url": "http://www.faktor.bg/bg/articles/temenuzhka-petkova-reformite-v-energetikata-sa-plod-na-satrudnichestvoto-ni-s-nepravitelstveniya-sektor", "text": "Реформите в енергийния отрасъл нямаше да бъдат възможни без тясното ни сътрудничество с енергийния сектор. Само в рамките на конструктивния диалог и чуваемост можем да постигнем устойчиво развитие на Енергийния съюз. Това каза министърът на енергетиката Теменужка Петкова пред участниците в конференцията \"Ролята на неправителствените организации за подобряване на енергийната политика и нормативната база в областта на енергетиката – предизвикателствата пред Югоизточна Европа\".  Първото официално събитие от програмата на българското председателство на Съвета на ЕС, част енергетика, е организирано от Института за енергиен мениджмънт със съдействието на Министерството на енергетиката, съобщиха от пресцентъра на ведомството.  Законодателният пакет \"Чиста енергия за всички европейци\", по който активно работи българската страна в рамките на председателството на Съвета на ЕС, нямаше да бъде толкова амбициозен и уникален без активното участие на неправителствения сектор при разработването и реализацията му, подчерта енергийният министър. В момента сме изправени пред предизвикателството да постигнем максимално възможен напредък по досиетата от пакета и за целта ще разчитаме отново на активния диалог с неправителствените организации, допълни Петкова.  Европейската комисия подкрепя усилията на България за изграждането на интерконекторните връзки със съседните държави и реализацията на концепцията за газов хъб на територията на страната, заяви пред участниците вицепрезидентът на ЕК, отговарящ за Енергийния съюз Марош Шефчович. Той приветства усилията на страната да се превърне от транзитен в център за търговия с природен газ. Завършването на интерконекторните връзки е особено важно за изграждането на единен енергиен пазар в контекста на инициативата за сближаване на Западните Балкани, в която България има водеща роля, подчерта Шефчович. Вицепрезидентът на Европейската комисия открои и активните усилия на страната за продължаване на инициативата за газова свързаност в Централна и Югоизточна Европа CESEC, така че всяка страна да има достъп до поне три различни източника на природен газ.  По думите му, предстои сериозна трансформация на въглищния сектор в Европа, която ще засегне 41 региона на стария континент. В този процес и в рамките на създадената платформа \"Въгледобивни региони в преход\" ЕК ще си сътрудничи активно с България. Съдействието на гражданското общество и на неправителствения сектор е от ключово значение за успешно приключване на този процес, заключи Шефчович.", "date": "2018.03.15", "title": "Теменужка Петкова: Пакетът \"Чиста енергия за всички европейци\" е уникален заради участието на неправителствения сектор"}
{"url": "http://www.faktor.bg/bg/articles/marosh-shefchovich-balgariya-e-nay-dobroto-myasto-za-gazov-hab-na-balkanite", "text": "България е най-подходяща да бъде център на газов хъб, защото нейното географско разположение благоприятства това. Това заяви вицепрезидентът на Европейската комисия и еврокомисар за енергийния съюз Марош Шефчович, предаде БГНЕС. Преди това Борисов запозна подробно Шефчович с газовия хъб „Балкан”. Шефчович подчерта, че България има добра развита мрежа от интерконекторни връзки със съседните страни, като се започне от интерконектора между България и Гърция, който се изгражда с европейски пари и европейска подкрепа. „С премиера Борисов говорихме тази сутрин, че има много голям напредък по изграждането на интерконектора България-Турция. По интерконектора България-Румъния предстоят да се изградят още няколко компресорни станции, за да бъде още по-ефективен. Създава се една много добра връзка. Отново с европейска помощ се създава и интерконектора България-Сърбия. Има много силна газова ликвидност в региона. Това е подкрепено от ЕК“, заяви той.", "date": "2018.03.15", "title": "Марош Шефчович: България е най-доброто място за газов хъб на Балканите"}
{"url": "http://www.faktor.bg/bg/articles/smetnata-palata-samo-10-partii-ot-vsichkite-163-registrirani-sa-podali-otchetite-si", "text": "Две седмици преди крайния срок само 10 партии от всичките 163 регистрирани партии, които са задължени да представят отчетите си пред Сметната палата, са го направили. Това съобщиха от пресцентъра на институцията, цитиран от \"Фокус\".  Сметната палата напомня на политическите партии, че до 31 март 2018 г. е законовият срок, в който да представят финансовите си отчети за 2017 г. и декларациите по образец със списъци на физическите лица, направили дарения. Тъй като 31 март тази година е в събота, последната възможност за партиите да предадат отчетите си, е 2 април. Информация и образци на необходимите документи могат да се намерят в интернет страницата в раздела „Контрол-партии“.  Финансовите отчети трябва да се представят в Сметната палата на хартиен и електронен носител. Това задължение се отнася за всички регистрирани партии, които не са прекратили дейността си с влязло в сила решение на Софийския градски съд.  Съгласно Закона за политическите партии, годишен финансов отчет, който не отговаря на изискванията относно формата, съдържанието и начина на представянето му, както и когато не е придружен с декларацията със списъка на дарителите, се смята за неподаден.  До 16 април Сметната палата ще публикува на интернет страницата си представените от политическите партии финансови отчети за 2017 г. и списъците на дарителите им, наименованията на партиите, които не са подали отчети в срок, както и списък на партиите, получили държавна субсидия през предходната година.  Последиците от непредставяне или непредставяне в срок на годишните финансови отчети и декларациите със списък на дарителите, са:  - налагане на имуществена санкция на политическата партия в размер от 5000 до 10 000 лв.;  - загубване правото на държавна субсидия до провеждането на следващи избори за народни представители;  - възможност Софийският градски съд да постанови разпускане на политическата партия, когато не са представени в Сметната палата годишни финансови отчети за две последователни години.", "date": "2018.03.15", "title": "Сметната палата: Само 10 от всичките 163 регистрирани партии са подали отчетите си"}
{"url": "http://www.faktor.bg/bg/articles/bankite-koito-sa-kreditirali-pokupkata-na-chez-shte-falirat-1", "text": "\"Самите нови собственици на активите на ЧЕЗ в България ще изпаднат в изключително тежка ситуация или банките, които са кредитирали покупката на ЧЕЗ ще фалират. Сделката е нефинансируема по този начин.\" Това заяви Румен Овчаров от БСП в \"Още от деня\" на БНТ.  И продължи: \"Нормалната цена е доста под 300 млн. евро. Дружество, което има сериозни допълнителни плащания. Печалбите му миналата година са били около 66 млн., по-миналата около 30. Изведнъж идва някой и казва \"аз ще го купя това дружество\". Кой ще даде такъв кредит?\", каза още той. \"КЕВР са длъжни да напишат писмо на ЧЕЗ и да кажат: Абе тука вървят едни приказки... Как продавате, защо продавате, на кого продавате?\" Говорим за електроснабдяването на България. Българският регулатор трябва да се упражни правата си\", обясни Овчцаров.  \"Не познавам Гинка Върбакова... Опираме до там, че сме приели за нормално за нормално някой да ни купи Булгартабак те имат пари не искаме да знаем Къде са тези пари ако комисията по финансов надзор интересува от тази сделка след сключването и това е след дъжд качулка Въпросът е защо българската държава не се интересува от тези въпроси. Сделката е голяма, но това не я прави легитимна\", обясни той. \"Купувачите със сигурност са подписали клаузи,  че ще защитават интересите на ЧЕЗ... Преди 10 дена обясниха че сделката е приключила. Всички информации излязоха от един вестник близък до премиера на Чехия. Банкит  \"Съгласни сме някой да дойде и да купи \"Булгартабак\", \"Виваком\", но искаме да знаем откъде ги има тия пари\", обясни той.", "date": "2018.03.15", "title": "Румен Овчаров: Банките, които са кредитирали покупката на ЧЕЗ ще фалират"}
{"url": "http://www.faktor.bg/bg/articles/balgapiya-e-cped-10-te-dapzhavi-v-oito-ima-nay-golemi-zatpydneniya-v-namipaneto-na-clyzhiteli", "text": "Mнoгoĸpaтнo бизнecът y нac e пpeдyпpeждaвaл, чe ocнoвният нeдocтaтъĸ нa иĸoнoмиĸaтa e липcaтa нa ĸвaлифициpaни ĸaдpи. Paбoтoдaтeлитe дopи твъpдят, чe тoзи пpoблeм щe ce зaдълбoчaвa в бъдeще, пише money.bg. Cпopeд oцeнĸaтa ĸoнcyлтaнcтĸaтa ĸoмпaния МаnроwеrGrоuр дeфицитът нa paбoтнa pъĸa вeчe e cepиoзeн pиcĸ зa пaзapa нa тpyдa в cтpaнaтa. Heщo пoвeчe, в cвoй нoв дoĸлaд oт ĸoмпaниятa пocoчвaт, чe Бългapия e cpeд 10-тe дъpжaви в cвeтa, в ĸoитo paбoтoдaтeлитe имaт нaй-гoлeми зaтpyднeния в нaмиpaнeтo нa cлyжитeли. Oт дoĸyмeнтa cтaвa яcнo, чe тoвa вaжи зa 62% oт фиpмитe нa бългapcĸия пaзap. Πo тoзи пoĸaзaтeл ниe cмe в eднa гpyпa c oщe няĸoлĸo дъpжaви oт peгиoнa - Pyмъния, Typция, Гъpция и Унгapия. Ha пъpвo мяcтo в cвeтa e Япoния, ĸъдeтo 86% oт ĸoмпaниитe изпитвaт зaтpyднeния в нaмиpaнeтo нa пoдxoдящи ĸaдpи. Зa aзиaтcĸaтa дъpжaвa тoзи виcoĸ пpoцeнт ce oбяcнявa c тoвa, чe тaм нaceлeниeтo e нaй-зacтapявaщoтo в cвeтa.", "date": "2018.03.15", "title": "Бългapия e cpeд 10-тe дъpжaви в света, в ĸoитo имa нaй-гoлeми зaтpyднeния с нaмиpaнeтo нa cлyжитeли"}
{"url": "http://www.faktor.bg/bg/articles/tochat-nzok-s-nedonoseni-bebeta", "text": "Болници източват Здравната каса с недоносени бебета. Оказва се, че според отчетените клинични пътеки през 2017 година всяко трето бебе е родено преждевременно, пише \"Телеграф\". Ражданията у нас, за които Касата е заплатила през изминалата година, са малко над 58 000 лева. Данните на родилните отделения обаче показват, че 38% от тях са преждевременни. Това означава, че са се родили 22 000 недоносени.  Само за сравнение, средните годишни данни показват, че в България проплакват по-рано едва около 6000 бебета или 10% от всички раждания. Огромното разминаване в цифрите е довело до съмнение в надзорния съвет на НЗОК. Управителят на фонда Камен Плочев е категоричен, че броят на недоносените е значително по-малък и подозира, че става въпрос за злоупотреба.  Ето защо в АГ болниците започват проверки. Проверките в родилните отделения трябва да приключат до месец.", "date": "2018.03.15", "title": "Болници точат Здравната каса с недоносени бебета"}
{"url": "http://www.faktor.bg/bg/articles/bashtata-na-provesenoto-ot-8-iya-etazh-bebe-razkri-kakvo-se-e-sluchilo-1", "text": "Шокиращо видео стресна обществото вчера. На скандалните кадрите се вижда как бебе на една година виси от 8-мия етаж на столичен блок. Клипът е заснет от съседи в софийския квартал „Разсадника“. На видеото се вижда 12-годишната братовчедка на бебето, която го провесва пред терасата на апартамента. Майката на детето в този момент не е в жилището, защото е отишла да пазарува. След излъчването на видеото двете деца Ванеса и по-голямата й сестричка са изнесени от семейството. „При посещението заварихме бащата Петър, който беше гушнал детето“, разказа пред Нова телевизия директорът на „Социално подпомагане“ - район „Възраждане“, Елка Бонева. Специалистът разказа, че условията в жилището били добри, като е имало креватче за бебето. Бащата на провесеното дете разказа за инцидента.  „Вчера от вас разбрах за клипа. Братовчедката, голямата, съвсем неволно си е играла с бебето“, коментира той. По думите му детето много обича Ирена, както се казва братовчедка му. „По някой път се налага жена ми да ходи до магазина. Предполагам, че един-единствен път се е случило“, заяви бащата. Той обясни, че работи от понеделник до неделя, но ще направи всичко възможно поне два дни от седмицата да си е вкъщи.  Петър и кръстникът на детето благодариха на институциите. „Толкова бързо реагираха, че дори и аз не разбрах какво се случи“, посочи Петър.  Двете деца в момента са под полицейска закрила. Днес предстоят разпити на родителите и проверка на сигнала. Утре ще се излезе с окончателно решение за съдбата им. „Този инцидент не е основателна причина да отнемат децата от семейството им“, заяви кръстникът Ивайло Костов.", "date": "2018.03.15", "title": "Бащата на провесеното от 8-мия етаж бебе разкри какво се е случило"}
{"url": "http://www.faktor.bg/bg/articles/gerb-vnasya-signal-do-glavniya-prokuror-sreshtu-kmeta-na-provadiya", "text": "Когато човек се запознае с първия доклад за управлението на кмета от БСП в Провадия Филчо Филев, остава шокиран, заяви депутатът от ГЕРБ Антон Тодоров. \"Това, което на мен ми направи впечатление е, че има злоупотреба и терминът, който се използва е \"източване на държавния бюджет\", допълни той. \"Хората идват при нас и ние няма как да не реагираме. В офис сметките, в които са изготвяни фактурите, има фалшиви имена. В тях фигурират лица, който не фигурират в държавния регистър. Ние сме подготвили сигнал до главния прокурор, който ще внесем днес. Това не е първата такава среща, няма и да е последната\", съобщи Тодоров. От ГЕРБ представиха пред журналисти \"фрапиращите констатации\", изнесени в доклад номер 2 от 26 февруари на Агенцията за държавна финансова инспекция, констатиращ нарушения в община Провадия. \"Най-стряскащото е използването на държавен ресурс в размер на почти половин милион лева, без проведената задължителна обществена поръчка и възлагането на обществения автотранспорт на една частна фирма, без да са спазени законовите изисквания\", заяви депутатът от ГЕРБ Александър Иванов. \"Разкриваме модела на управление на БСП в малките общини, но го правим с факти и документи. Освен обществената поръчка, агенцията е констатирала множество нарушения и неправомерно заплащане на държавни средства за неконстатирани услуги\", добави още той.", "date": "2018.03.15", "title": "ГЕРБ дава на главния прокурор кмета на Провадия за \"източване на държавния бюдет\""}
{"url": "http://www.faktor.bg/bg/articles/balgarski-moryatsi-spasiha-bedstvasht-ekipazh-v-meksikanskiya-zaliv", "text": "Български моряци от кораба „Средна гора” на параходство „Български морски флот” спасиха бедстващ екипаж в Мексиканския залив. На 13 март в 9 ч. местно време българският кораб получава сигнал за бедствие от плаващия под мексикански флаг снабдителен плавателен съд „Лей Ривър”.  Първоначално мексиканците искат само да бъдат теглени, защото двигателят им е развален. По-късно обаче машинното им отделение започва да се пълни с вода и дават сигнал за тревога. Въпреки лошото време, българските моряци организират незабавно акцията и спасяват всички от 8-членния екипаж, като успяват да ги прехвърлят на борда на „Средна гора” невредими.", "date": "2018.03.15", "title": "Български моряци спасиха бедстващ екипаж в Мексиканския залив"}
{"url": "http://www.faktor.bg/bg/articles/antimonopolnata-komisiya-saobshti-kakvo-nyama-da-proveryava-v-sdelkata-s-chez", "text": "Комисията за защита на конкуренцията (КЗК) няма да проверява произхода на парите, с които \"Инерком България\" планира да купи българския бизнес на чешката енергийна група ЧЕЗ. Тя няма да оценява и дали договорът, сключен между двете компании, може да бъде обявен за нищожен, защото противоречи на закона или е привиден. Това се уточнява в съобщение на антимонополната комисия, след като вчера дружеството купувач поиска проверка дали сделката нарушава конкуренцията. \"Не е в правомощията на КЗК да изследва произхода на финансови средства, с които се предвижда финансирането на нотифицираната операция. Също така, извън правомощията на Комисията е да извършва оценка за нищожността или унищожаемостта на договори по смисъла на чл. 26 и чл. 27 от Закона за задълженията и договорите\", се казва в съобщението. Комисията ще провери дали след преминаването на контрола върху продаваните компании към \"Инерком\" ще се промени структурата на пазара. Според вътрешните правила на комисията първо ще бъде извършен предварителен контрол на подадените от \"Инерком\" документи, а след това ще разгледа информацията и по същество, ще анализира въздействието на сделката на пазара преди и след промяната на собствеността, икономическата сила на компаниите, достъпа до снабдяването и до пазарите на съответните стоки и услуги, юридически или други препятствия за навлизане на нови участници на пазарите и други. Целта на анализа е да установи дали сделката може да доведе до увеличаване на пазарната мощ на предприятията-участници в степен, която може да увреди ефективната конкуренция на съответния пазар, както и да увреди интересите на потребителите като намали разнообразието на предлаганите стоки и услуги на разумни цени, или ограничаването на иновациите.", "date": "2018.03.15", "title": "Антимонополната комисия уточни какво няма да проверява в сделката с ЧЕЗ"}
{"url": "http://www.faktor.bg/bg/articles/nato", "text": "Великобритания не е поискала задействане на чл. 5 от Вашингтонския договор след отравянето на разузнавача Сергей Скрипал. Това съобщи на пресконференция генералният секретар на НАТО Йенс Столтенберг, цитиран от БТА. Той добави, че е необходимо Великобритания да отговори, но съразмерно. Столтенберг съобщи, че идния понеделник британският външен министър и посланиците от НАТО ще разговарят по този въпрос в централата на алианса в Брюксел. НАТО изрази силна политическа подкрепа към Великобритания - това нападение засяга общата сигурност, посочи Столтенберг за отравянето на Скрипал. Той отново отбеляза, че за първи път от създаването на пакта на територията на държава от военнополитическия съюз бива използвано бойно отровно вещество. Столтенберг добави, че това е ярко нарушение на международните правила и че НАТО вярва в оценките на Лондон за ролята на Москва. Този случай се вписва в поредицата от действия на Русия в последните години - събитията в Крим, подкрепа за отцепниците в Източна Украйна, военно присъствие в Молдова и Грузия против волята на тези страни, намесата в Черна гора, намеса в демократични избори и институции, военно присъствие в Северна Европа и Близкия изток, поясни той.       Русия продължава разработката на оръжия. Размиването на линията между обичайни и ядрени оръжия поставя под въпрос намеренията за тяхното използване. Това е опасно, коментира генералният секретар. НАТО няма да се състезава с Русия танк по танк и ракета по ракета. Не искаме нова студена война, не желаем да бъдем въвличани в нова надпревара във въоръжаването - в такава надпревара няма победители, тя е опасна, скъпа и не е в ничий интерес. Но нека няма съмнение - НАТО ще защити всеки съюзник от всяка заплаха. Ще продължим да настояваме за международен контрол над въоръжаването. Ще продължим да се стремим към съдържателен политически диалог с Русия, но диалогът с Москва не е лесен, отношенията не се подобряват, заяви Столтенберг. Той посочи, че миналата година е имало три заседания на Съвета НАТО - Русия, както и че алиансът очаква нова среща. Поведението на Русия е едно от предизвикателствата пред нас, особено в последните дни. Случаят във Великобритания е неприемлив и няма място в цивилизования свят, добави Столтенберг. По повод представянето на годишния доклад за дейността на НАТО генералният секретар отчете, че трета поредна година се наблюдава повишаване на отбранителните разходи на съюзниците, като държавите от Европа и Канада бележат увеличение от пет на сто за 2017 г. Общото повишение се равнява на 46 милиарда долара. НАТО призовава талибаните в Афганистан да приемат поканата за преговори с правителството в Кабул. По думите на Столтенберг това е възможност за прекратяване на конфликта, която трябва да бъде използвана. По повод въведените от САЩ нови ограничения в международната търговия Столтенберг посочи, че и друг път е имало търговски спорове, но сътрудничеството на държавите от алианса е оставало незасегнато. Напълно вярвам, че НАТО ще остане единна в гарантирането на общата сигурност, добави генералният секретар.", "date": "2018.03.15", "title": "НАТО: Солидарни сме с Лондон, вярваме в оценката за ролята на Москва в отравянето на Скрипал"}
{"url": "http://www.faktor.bg/bg/articles/novini/balgariya/bsp-podkokorosat-rumen-radev-da-predizvika-predsrochni-izbori", "text": "От БСП определиха действията на президента Румен Радев като правилни. По-рано от ГЕРБ обявиха, че Радев има за цел да предизвика предсрочни избори и не говори като държавен глава, а като лидер на политически проект. Червените не отрекоха това, предпочетоха да го подкокоросат отново.  В отговор на декларацията на ГЕРБ депутатът от БСП Драгомир Стойнев отново заяви, че левицата се бори за предсрочни парламентарни избори : \"Господин Радев е президент на всички българи, а неговата работа е да казва на управляващите къде са им грешките – така както казва и опозицията, а също така и да обединява българските граждани, а той умее да го прави. Можем само да се гордеем с този президент\".", "date": "2018.03.15", "title": "БСП подкокоросат Румен Радев да предизвика предсрочни избори"}
{"url": "http://www.faktor.bg/bg/articles/predizborno-putin-senzatsionno-obyavi-do-2019-izprashtame-misiya-na-mars", "text": "През 2019 г. Русия ще изпрати мисия на Марс, а в рамките на ново изследване на Луната руските специалисти ще се постараят да извършат кацане на полюсите на спътника. Това заяви руският президент Владимир Путин във втората част на новия документален филм на режисьора Андрей Кондрашов, която днес публикувана в социалните мрежи, съобщават руските медии.  \"Ние ще осъществим безпилотни, а след това и пилотирани мисии - за изследване на далечния космос и лунна програма, а после и изследване на Марс\", казва президентът.  \"Първо - при това съвсем скоро - през 2019 г., ще пуснем мисия към Марс\", уточни Путин.  Той отбелязва, че продължението на изследването на Луната ще се различава от това, което е било осъществено по времето на Съветския съюз.  \"Нашите специалисти ще се постараят да извършат кацане на полюсите на Луната, защато има основания да се смята, че там може би има вода. Там има с какво да се позанимаем, оттам могат да бъдат започнати изследвания на други планети, на далечния космос\", заяви още президентът на Русия. (източник: Епицентър.бг)", "date": "2018.03.15", "title": "Предизборно Путин сензационно обяви: До 2019 изпращаме мисия на Марс"}
{"url": "http://www.faktor.bg/bg/articles/london-rusiya-tryabva-da-otstapi-i-da-mlakne", "text": "Рwсия трябва да \"отстъпи и да млъкне\". Това призова британският военен министър Гавин Уилямсън, цитиран от Sky News.​​​​​​​ Ще видим Русия как ще отговори на това, което направихме. Това е напълно жесток и възмутителен акт, който Русия устрои в Солсбъри. Ние отговорихме на това. Честно казано Русия трябва да отстъпи и да млъкне, призова министърът, коментирайки случая с бившия двоен агент Сергей Скрипал. Междувременно говорител на външното министерство на Русия заяви, че коментарът на британския министър показва, че Лондон е разтревожен и вероятно крие нещо. Вчера британският премиер Тереза Мей обяви, че Лондон гони 23-ма руски дипломати до края на седмицата. Съвсем скоро Москва ще експулсира британски дипломати, съобщи руският външен министър Сергей Лавров.", "date": "2018.03.15", "title": "Лондон: Русия трябва да отстъпи и да млъкне"}
{"url": "http://www.faktor.bg/bg/articles/moskva-lichno-putin-shte-izbere-varianta-za-otvetni-merki-sreshtu-velikobritaniya", "text": "Няма да закъснеят ответните мерки на Русия срещу Великобритания, заяви Дмитрий Песков, говорител на руския президент Владимир Путин. „Естествено, те [ответните мерки] няма да закъснеят, предложенията ще бъдат формулирани от министерството на външните работи и други институции“, каза пред репортери Песков. По неговите думи лично Путин щял да избере варианта за ответни мерки срещу Великобритания, който най-добре ще отговаря на интересите на Русия. „Окончателното решение, естествено, ще е на президента на Руската федерация. Няма никакви съмнения, че той ще избере този вариант, който в най-голяма степен отговоря на интересите на Руската федерация“. Песков изрази недоумението на Русия от действията на Лондон. Говорителят подчерта, че обвиненията не са подкрепени с нищо, „освен това обвиненията започнаха да звучат така, като че ли би могла да се появи някаква информация за използваното вещество“, което само по себе си говори за присъствието на тази ситуация на всички признаци на провокация срещу Русия“. В Кремъл определят като безотговорна позицията на Лондон във връзка със случилото се с бившия руски шпионин Сергей Скрипал и дъщеря му, уточнява БГНЕС.", "date": "2018.03.15", "title": "Москва: Лично Путин ще  избере варианта за ответни мерки срещу Великобритания"}
{"url": "http://www.faktor.bg/bg/articles/borisov-1-8", "text": "Няма държава в Европа, която е инвестирала толкова усилия по опазването на външните граници. Това обяви австрийският канцлер Себастиан Курц на пресконференцията след срещата с Бойко Борисов в София, съобщава Канал3. Той похвали усилията на българската страна в борбата с бежанската вълна, а както е известно именно Курц и Австрия са едни от най-големите критици по отношения на политиката към мигрантите от страна на Европейския съюз. \"Много се радвам, че съм гост. Радвам се, че съм в България за първи път във функцията ми на федерален канцлер на Австрия. От години работим много добре с г-н Борисов. Радвам се, че имахме възможност да постигнем добри резултати. Благодаря за силното представяне на България по време на председателството на ЕС. Имаме много подобно отношение към важните за ЕС въпроси и ще използваме председателството да направим Европа по-силна, да работи повече по големите въпроси, а малките да остави на отделните държави\", заяви Курц.  По думите му двамата премиери са на едно мнение, че сигурността е основен приоритет.  \"Там е необходима съвместна работа по отношение на спирането на миграцията. Благодаря на България, особено на теб приятелю, за това, че с такава настойчивост се наложи да се спре мигрантската вълна до голяма степен. Важно е за всички нас, държавите от Западните Балкани да бъдат подкрепени по пътя си към Европа. Това е в интерес на държавите около тях. Радваме се, че имаме възможност да подкрепим България да бъде приета в шенгенското пространство\", каза още той.", "date": "2018.03.15", "title": "Канцлерът Курц: Готови сме да подкрепим България да влезе в Шенген"}
{"url": "http://www.faktor.bg/bg/articles/novini/balgariya/ognyan-minchev-kogato-bog-prizove-reshetnikov-nyama-da-mu-pratim-saboleznovatelna-telegrama", "text": "\"Разказват, че когато Радек Шикорски (полски политик и активист на Солидарност от 1980 г.) участвал в дискусията на Oxford Students Union през ноември 1982 г. дали да се изпрати съболезнователна телеграма до Москва за смъртта на Леонид Брежнев, той заявил следното: \"Предлагам да не изпращаме телеграма до Москва по две причини. Първо, починалият г-н Брежнев не беше член на нашия съюз (членството в Oxford Student Union e пожизнено, ако си бил студент). Второ, той не беше джентълмен.\" Бог все още не е призовал г-н Решетников, но когато неизбежното един ден се случи - предлагам да не се изпращат съболезнователни телеграми. И фактът, че Решетников съвсем очевидно не е джентълмен е най-малкия проблем. За съжаление, той е и много лошо възпитан, зле образован и откровено злонамерен човек\". Така политологът Огнян Минчев коментира на страницата си във фейсбук атаките на руския генерал от КГБ срещу България, заради скандалното посещение на патриарх Кирил. „Поведението му по отношение на България надминава и най-екстремните граници на нахалство, простащина и агресивност, които са характерни за великодържавния империализъм от последните три столетия. Ние не можем да променим г-н Решетников, още по-малко можем да променим държавно-политическата школа, която го е социализирала. Ние не би трябвало да отвръщаме на Решетников по същия начин и със същия стил, който той самия практикува по отношение на България. Но ние, като държава и общество, сме задължени да заявим спокойно и категорично, че отхвърляме подобна гавра с българското национално достойнство. За съжаление, разделени сме драматично по този въпрос. В българската политика и в обществния ни живот имат силно присъствие хора, които са готови да получат от Москва всякакво унижение - както лично, така и национално. Какво означава публично да се лъже, че при посещение на чужд гост при президента не се е водил стенографски запис? Това е въпрос на протокол, не може да не се води запис. Държавният глава олицетворява българското национално достойнство - какво означава възможността всеки влязъл-излязъл да го ругае на свободно избрана тема, а той да отказва да сподели какво е отговорил? Примерите могат безкрайно да продължат. В случая с Решетников - предвид на цялата история на неговата арогантна намеса в българския публичен и политически живот - би трябвало поне да чуем официална позиция. А не гузно подминаване на поредната подигравка с България”, казва анализаторът.", "date": "2018.03.15", "title": "Огнян Минчев: Когато Бог призове Решетников, няма да му пратим съболезнователна телеграма"}
{"url": "http://www.faktor.bg/bg/articles/borisov-okazah-se-losh-prorok-svetat-otiva-kam", "text": "\"Векове наред сме били под владичество, иго, робство, както искате го наречете. Не за ден или два, а за 5 века. Виждате за съжаление все по-излизам лош пророк, от няколко месеца казвам как ще се влошат отношенията и накрая ще стигнем до най-лошото\". Това заяви премиерът Бойко Борисов, който днес се срещна официално с канцлера на Австрия Себастиан Курц.  \"Светът върви главоломно към конфликт, виждате вече, че политиците с имена, държави си говорят за ракети, войни и все по-реален става страхът на хората. Недалеч от нашата граница Турция води война. Апелирам дипломацията и ние да направим всичко необходимо да решим кризата с дипломатически средства\", призова още Борисов, цитиран от БГНЕС.", "date": "2018.03.15", "title": "Борисов: Дано не съм  лош пророк - светът върви към война"}
{"url": "http://www.faktor.bg/bg/articles/london-v-oon-rusiya-e-narushila-konventsiyata-za-zabrana-na-himicheskite-orazhiya", "text": "Русия е нарушила Конвенцията за забрана на химическите оръжия, тъй като не е обявила програмата си за разработване на нервно-паралитичното вещество „Новичок“, с което – според Лондон, е отровен бившият офицер от руското разузнаване Сергей Скрипал. Това заяви в сряда заместник-постоянният представител на Великобритания при ООН Джонатан Алън, предава TACC. „Русия не е декларирала веществото „Новичок“ или обекти, свързани с неговото производство, както се изисква по конвенцията. От всичко това може да се направи извод, че Русия е нарушила сериозно Конвенцията за забрана на химическите оръжия“, подчерта британският дипломат.", "date": "2018.03.15", "title": "Лондон в ООН: Русия е нарушила Конвенцията за забрана на химическите оръжия"}
{"url": "http://www.faktor.bg/bg/articles/novini/svyat/ruski-uchen-se-opitva-da-prehvarli-na-sasht-vinata-za-novichok", "text": "Всички запаси от създаденото по съветско време нервопаралитично бойно отровно вещество, което според Великобритания е било използвано, за да бъде отровен бивш руски двоен агент, са били унищожени с американска помощ, каза руски експерт, цитиран от Асошиейтед прес.  Според Игор Никулин САЩ са финансирали програмата за унищожаване в края на 90-те години на миналия век на запасите от веществото \"Новичок\" в обект от съветско време в Узбекистан. Обектът в Нукус е бил използван от Съветския съюз при разработването на неговите химически оръжия.         Никулин, който в миналото е бил и съветник на ООН, добави, че \"американците също така взеха част от техниката за производството на този газ на американска територия\", предаде \"Фокус\".  Русия обяви през септември, че е завършила унищожаването на своите останали от съветската ера запаси от химически оръжия - кампания, продължила няколко десетилетия, отбелязва АП.", "date": "2018.03.15", "title": "Руски учен се опитва да прехвърли на САЩ вината за \"Новичок\""}
{"url": "http://www.faktor.bg/bg/articles/prokuror-edinstveniyat-shans-tsvetan-vasilev-da-ne-bade-ekstradiran-e-da-vkara-politicheski-element-v-protsesa", "text": "Цветан Василев злоупотребява с процесуалните си права и ги упражнява по начин, по който най-вероятно се цели да не се яви пред европейски съд. Това обяви в интервю за \"Правен свят\" прокурорът по делото \"КТБ\" Иван Гешев, който е в момента ръководител на Специализираната прокуратура.   Гешев коментира обвиненията на адвокатите на 17-те подсъдими по делото КТБ, които твърдят, че отсъствието на основния подсъдим от съдебната зала - Цватен Василев нарушава процесуалните им права, защото той не може да бъде разпитан, а това има ключово отношение на подзащитните им.  \"Аз съм страна в този процес, така че по същество няма да коментирам твърденията на защитата. Отговорът на тези твърдения може да чуете в съдебните заседания, които са публични. Надявам се при следващото заседание да чуете аргументите ни по исканията и възраженията, направени от защитата\", коментира Гешев и добавя: \"На българските граждани трябва да им е ясно, че съдът и прокуратурата трябва да спазват принципа за изясняване на обективната истина по делото. Защитата няма това изискване, така че тя може да твърди абсолютно всичко, което е в интерес на подсъдимия. Това не е мое мнение, а е факт, който е нормативно регламентиран. Така че гражданите, когато слушат какво говори защитникът на един или друг подсъдим, трябва да съобразяват това обстоятелство\", казва още Гешев.  \"Мнението на прокуратурата е, че господин Цветан Василев злоупотребява с процесуалните си права и ги упражнява по начин, по който най-вероятно се цели да не се яви пред европейски съд. Не говоря за български съд дори, защото България е част от ЕС. Господин Василев се намира в процедура по екстрадиция само и единствено, защото не желае да се яви в България. Ако беше дал съгласие, можеше за три дни да се появи пред съответния български съд. Той сам се е поставил в това положение и сам не желае лично да упражни правата си пред български съд и се бори по всякакъв начин да не се появи.  Това е обяснима защитна реакция, той има право на това поведение и го упражнява активно. Въпросът е, че в съдебното производство той изтъква това като нарушаване на правата му. Това т.нар. \"нарушение\" е резултат от неговите активни действия. Третото, което се случва реално е, че единственият шанс той да не бъде екстрадиран, е да вкара политически елемент в процеса, защото по чл.3 от Европейската конвенция за екстрадиция, това може да е единственото основание сръбският съд да откаже екстрадиция\", коментира още прокурор Гешев", "date": "2018.03.15", "title": "Прокурор: Единственият шанс Цветан Василев да не бъде екстрадиран, е да вкара политически елемент в процеса"}
{"url": "http://www.faktor.bg/bg/articles/dans-arestuva-direktora-na-rayonnata-zdravna-kasa-v-lovech", "text": "Директорът на Районната здравна каса в Ловеч Антонио Маринов е арестуван при акция на ДАНС и полицията.  Говорителят на Окръжна прокуратура в Ловеч Кирил Петров съобщи, че Маринов е задържан за срок от 24 часа за длъжностно престъпление по образувано досъдебно производство за злоупотреби със средства на Здравната каса. С разрешение на Окръжния съд в Ловеч е извършено претърсване в сградата на РЗОК в Ловеч, като са иззети документи. Разпитани са и служители. Утре ще стане ясно дали Антонио Маринов ще остане в ареста. По непотвърдена все още информация, задържането му е свързано с издаването на разрешително за дейност на частна болница в града през октомври миналата година и неправомерно превеждани суми по клинични пътеки, с което е ощетен бюджетът на Касата.", "date": "2018.03.15", "title": "ДАНС арестува директора на Районната здравна каса в Ловеч"}
{"url": "http://www.faktor.bg/bg/articles/hristo-ivanov-1-4", "text": "Промените в наказателния кодекс, които предвиждат въвеждането на понятието за корупция в частния сектор, са атентат срещу бизнеса и инвестициите. Това казва председателят на \"Да, България\" Христо Иванов, в изявление, изпратено до медиите. Вчера правната комисия прие на първо четене изготвените от управляващите промени, които предвиждат преследване на корупция и в частния сектор и криминализират търговията с влияние. \"С тези монстрьозни дивотии днешното управление влиза в открита война с пазарната икономика, правата на собственост и договаряне, със законността и свободата изобщо. Виждаме основния механизъм на авторитарна репресия в действие: превърни всички в нарушители и си избирай кого да мачкаш. Кеф ти за прекършване на несъгласните, кеф ти за поддържане на страха, кеф ти за рекет и принуда\", казва Иванов, посочва \"Дневник\". Според него след две години бездействие управляващите са се сетили за препоръките от Европейския анализ на прокуратурата, \"но не за да я реформират\". \"С тези предложения на корумпираната, тежко криминализирана прокуратура се дава чудовищен обем власт и възможност за \"щавене\", рекет и рейдърство. Никога от 1989 г. насам тя не е имала подобни възможности. Когато си подавах оставката като министър и от трибуната на парламента предупредих, че ни водят към прокурорска република, не съм си и помислял, че може да се стигне до нещо подобно\", става известно още от изявлението на Иванов. Той подаде оставка като министър на правосъдието през декември 2015 г. след гласуването на промените в основния закон, с които в последния момент бяха пренаредени разпределението на членовете в отделните колегии на съвета. Според него \"на пръв поглед истеричната необходимост да се имитират \"мерки за борба с корупцията\", без при това да се засяга и на косъм реалният корупционен модел на управление, заедно с бедствената безпросветност по върховете на Министерството на правосъдието и в парламента, водят до подобни дивашки извращения\". По думите му тези промени и действия са \"израз на дълбоката същност на настоящото управление и на неговата устойчива тенденция към все по-голяма авторитарност и преяждане с власт\". В изявлението си той припомня, че този парламент е \"заченат от волята да няма реална съдебна реформа, да не се пипа прокуратурата и властта на Пеевски\". \"Заедно с това управлението ежедневно използва всички възможности да атакува основни свободи и демократични гаранции: рекетират се и се подлагат на рейдърство и натиск малки и големи бизнеси; атакуват се яростно опозиционните издания и се задушават дори просто неутрални медии като БНТ, репресират се хора за изяви в социалните медии; в същото време на пропагандната машина на режима постоянно се вливат нови ресурси и влияние; независимостта на регулаторите се задушава и се назначават откровени изпълнители на поръчки; контролни и правоохранителни органи се превръщат в бухалки; постижения като интернет гласуването нагло се премахват, а въвеждането на електронно управление се минира и отлага... изброяването може да продължи\", пише още Иванов. \"Докато се мляска с Юнкер, Меркел и Жозеф Дол, Борисов старателно прокарва интересите на Путин и Ердоган и се опира на тяхното развихряне, за да си развърже ръцете за установяване на един все по-авторитарен режим у нас. Този курс се реализира от неразчленимо срасналите се ГЕРБ и ДПС и с подкрепата на имитиращата опозиция БСП\", пише още лидерът на \"Да, България\". Той отново повтаря, че заедно с другите партии от демократичната общност - ДСБ, ДЕОС, Зелените, БЗНС (които наскоро обявиха, че работят за формиране на коалиция), целят създаване на политически съюз, който да се противопостави на надигащия се авторитаризъм и да създаде управленска алтернатива, която е в състояние да гарантира свободата и развитието на държавата. \"Сега наша основна мисия става да спрем тези предложения с всички демократични средства и да заставим правителството да ги оттегли без всякакви уговорки. Заедно с партньорите ни от демократичната общност обсъждаме и ще предприемем конкретни действия за тази цел\", пише още Иванов.", "date": "2018.03.15", "title": "Христо Иванов: Промените в Наказателния кодекс са атентат срещу бизнеса и инвестициите"}
{"url": "http://www.faktor.bg/bg/articles/politika/na-vseki-kilometar/vreme-e-za-istinata-baygan-mi-stana-ot-tova-psevdointelektualnichene", "text": "През последните дни се разгоря страховита дискусия за спасението на българските евреи и за \"вината \" на България, че не е успяла да спаси и евреите от Македония и Беломорието.  Спори се кой какво е или не е направил...!? Днес може да разсъждаваме... дали, ако и т.н...  Но какво им е било на българските държавните мъже и на Царя в онази ситуация когато са носили отговорност за държавата и цялата нация!?  И дали щеше да е по-добре да сме като Сърбия, която Германия прегазва и обявява за зона свободна от евреи - там всички евреи са избити до крак(и стотиците хиляди избити неевреи)?  И \"ако\" се беше случило така, сега нямаше да има протести на децата и внуците на спасените, защото просто нямаше да има такива...  То бива, бива псевдоинтелектуалничене, ама... байгън ми стана! Днес ще пусна части от все още   базирана изцяло на факти и документи, които комунистическите \"професори-историци\" удобно премълчават години наред. Преди това ще припомня само, че ЗЗН (Законът за защита на нацията се внася в НС в края на 1940 и се приема и обнародва 21 - 23 януари 1941г. Към този момент вече са случили следните събития: Националсоциалистическа Германия и СССР са съюзници поделили си Полша през септември 1939 г.  Войските на съветското НКВД по заповед на Сталин избиват елита на полския народ. Половин Европа е прегазена от Хитлер.  Германия оказва огромен натиск върху България за присъединяване към тристранния пакт.  Цар Борис III настоява и се бори Отечеството ни да запази неутралитет. В края на 1940 г. Сталин дава подкрепата си България да се присъедини към тристранния пакт, обещавайки, че и СССР ще се присъедини (и пактът ще стане четиристранен), но при условие, че в България бъдат разположени съветски военни бази. БКП организира \"Соболевата акция\" в подкрепа на това( в този период българските комунисти адмирират дружбата на националсоциалистическа Германия и комунистическия СССР) България не се съгласява. Хитлер също е против. През януари 1941 г. в Румъния, на границата с България, е струпана над 400 000 армия на фелдмаршал Лист. Германците са твърдо решени да стигнат до Гърция преминавайки (доброволни или не) през територията на България. Ето в този контекст е приет ЗЗН и се обсъжда решението за присъединяването или не на България към тристранния пакт. А сега следват откъсите от все още  \"... На следващия ден, 12 януари, Филов заминава за Русе. Използва като формален повод желанието на града да стане областен център за да произнесе реч на организираното голямо събрание. Словото на премиера в граничния дунавски град е знаково. Произнесено е когато отвъдният бряг на реката е претоварен с германски метал и понтонни мостове, а въздухът над Румъния трепери от ръмжащите самолети на Луфтвафе. В спешна грама до Вашингтон американския посланик Джордж Ърл специално цитира: ”Днес министър-председателят Филов заяви, в една поразяващо силна реч, че националсоциализмът може би е добър за Германия, фашизмът за Италия и болшевизмът за Русия, но нито един от тях не е желан от България, нито България желае да бъде легионерска държава. (несъмнено имайки предвид Румъния). Той каза, че царят и народът единодушно искат да останат извън войната…В този критичен момент Филовото категорично повторение, че България желае мирна и единствено мирна ревизия, е изключително важно. (визира отнетите територии в Беломорието - б.а.) Мнозина наблюдатели, по-точно прогермански настроените вярват , че това може да бъде Филовата лебедова песен. Това не ми изглежда вероятно, тъй като мисля, че Филов е изготвил своята реч единствено с одобрението на царя…” Речта е цитирана и в американската преса с бележка, че тя отразява мнението на Борис III: ”Хората трябва да знаят, че днес ние сме свидетели на един от най-големите катаклизми, които познава историята… Ние не трябва да се влияем от нашите чувства, симпатии или желания. Ние трябва да останем, преди всичко друго българи и да работим само за България, да бъдем готови да направим жертви единствено за българските интереси и никога за нечии чужди… Аз съм длъжен да ви предупредя - днес мирът и войната не зависят от малки страни като България. Тя е толкова малка, че не може да диктува дали да има война или мир. Следователно, ние трябва да бъдем готови за всяка възможност.”  ———————————————————— „В Москва не са изненадани, че германският фокус към войната с британците в Средиземноморието вече е свит до краен предел, но държат да покажат неотслабващи претенции към България и Проливите. На 17 януари Молотов вика Шуленбург, за да подчертае, че след постигнатото взаимноизгодно развитие на двустранните икономически отношения е крайно време да се заемат “и с чисто политически въпроси”. Изразява огромно учудване oт името на съветското правителство, “че до ден днешен не е получен отговор от германска страна на своето становище от 25 ноември относно въпросите повдигнати на заседанията в Берлин”.  Следвайки сталиновата инструкция - “България е главният въпрос…”, наркомът продължава: “Според цялата налична информация, германските войски са съсредоточени в голема численост в Румъния и са на крачка от това да нахлуят в България, с цел да окупират България, Гърция и Проливите. Нямало никакво съмнение, че Англия ще се опита да изпревари действията на германските войски в окупирането на Проливите и в съюз с Турция да започне военни действия срещу България, и да превърне България в бойно поле. Съветското правителство многократно е обърнало внимание на немското правителство, че то разглежда територията на България и двата пролива като зона за сигурност на СССР и следователно не може да остане безучастно към събития, които застрашават интересите на сигурността на СССР. Следователно, съветското правителство считало, че е негов дълг да обърне внимание на това, че то ще се разглежда появата на каквито и да било чужди въоръжени сили на територията на България и двата пролива като нарушение на интересите на сигурността на СССР. ————————————— „На 23 януари Шуленбург изпраща на Вихелмщрасе отговора на Молотов, който “разбирал съобщението на правителството на Райха в смисъл, че преминаването на германските войски през България по същество е твърдо уреден въпрос, но само в случай, че Англия разшири военните си операции на гръцка земя над настоящото им състояние. Също така Молотов изложил добре известните идеи, според които Съветското правителство разглежда България и Проливите като зона за сигурност на Съветския съюз и не е склонно на каквото и да било разгръщане на военни действия, особенно в Черно море, по който въпрос счита че има единомислие с правителството на Райха.” (Ibidem, Doc. № 694, S.975.) Сталин е принуден да преглътне с горчивина поредното изплъзване на България от желязната му хватка, а отговорът на Наркома отново потвърждава констатацията на Цар Борис относно съветските аспирации, споделена с бившия премиер Никола Мушанов - “пътят към българските бази минава през Берлин.” —————————————————— „До този момент дипломатическото противопоставяне на хитлеровия ултиматум е направило силно впечатление в европейските държави и дори отвъд Атлантика. На 20 януари българският монарх е на корицата на американското списание “Тайм” и придружаващата статия е доста добронамерена. Той е представен като дружелюбен, миролюбив с влечение към планинарството и техническите познания, монарх който обича да се разхожда и разговаря с хората облечен в обикновени цивилни дрехи. И този “човек на мира” е поставен от войната в “колектор на натиск” от всички посоки. Цитиран е да казва: “Не ме плаши ако ще трябва да загубя своя трон. Ако е писано да се случи, аз бих отишъл право в Америка, където ще си намеря работа като механик”.  ———————————————————— „Царят и министрите си дават сметка за неизбежното нашествие и на 20 януари, ден преди срещите с Донован, предварителното решение е взето. “Останахме всички напълно съгласни, че пактът трябва да се подпише макар и по принуда, като не даваме военна помощ на германците и прехраната остава тяхна при евентуално преминаване на войските им през България” - е записал Филов в дневника си. Определена е и военна делегация начело с генерал Бойдев, която да договори в щаба на Лист условията за евентуалното преминаване. Министерският съвет светкавично се събира на заседание продължило до 2 ч. през ноща, което е отразено от премиера по същество: “Поставени бяха последователно въпросите: — можем ли да се противопоставим на едно евентуално германско минаване през България — трябва ли това минаване да стане по предварително споразумение с нас — трябва ли и в интерес на страната ли е да подпишем Тристранния пакт По всички въпроси бяхме единодушни… Това беше безспорно най-важното заседание, което сме имали досега.”  Присъединяването на страната вече е въпрос на държавно оцеляване. (Х6) Дивизиите на Хитлер са в бойна готовност, всички съседи са струпали войски по границите, а от Англия и САЩ вместо предложения за помощ непрекъснато идват заплахи. Германската окупация би означавала нито повече, нито по-малко нова национална катастрофа. Последен опит за отлагане е направен от военната делегация в щаба на фелдмаршал Лист на 21 януари. Генерал Бойдев знае, че държавата не разполага с военни сили да спре инвазията, и успява само да повтори, че България е неутрална и не може да допусне преминаване на чужди войски през нейна територия за нападение на трета страна. Не му върви на преговори на генерала, в Москва го питат за военни бази и пътя към Босфора, а в щаба на Лист му казват, че 12-а армия изпълнява заповедите на Фюрера и българското нежелание не може да отмени нейните действия. (Бойдев, В. От юнкер до генерал. Спомени. - Летописи, 1994, № 7-8, 93-106.) Въпросът е дали ще премине през територията на една съюзена държава, за да се сражава с английските и гръцките войски, или първо ще окупира България...” ------------ След тези цитати,от подговяната за печат книга, всеки сам може да направи изводите какво е можело да се промени през януари 1941 г. и през март 1943 г. Без \"ако\" и \"дали\"... Факт е, че България спасява всички български евреи в границите на Царство България. Всичките! Ние с Георги Боздуганов вече няколко години работим върху подготовката и снимките на документалния филм \"България - военният трофей на Сталин\". Надявам се, живот и здраве, да ви го покажем през 2019 г. Тогава се навършват 75 години от съветската окупация на Отечеството ни. И е време за Истината!", "date": "2018.03.15", "title": "Време е за истината – байгън ми стана от това псевдоинтелектуалничене!"}
{"url": "http://www.faktor.bg/bg/articles/na-25-mart-se-vavezhda-lyatnoto-chasovo-vreme", "text": "На 25 март, в 3 часа през нощта, се въвежда лятното часово време, информира институтът по метрология. Часовниците ще бъдат преместени с един час напред. На 28 октомври ще стане връщането към астрономическото време в 4 часа през нощта. Тогава часовниците ще бъдат върнати един час назад.", "date": "2018.03.15", "title": "На 25 март се въвежда лятното часово време"}
{"url": "http://www.faktor.bg/bg/articles/siderov-prosti-na-simeonov", "text": "Лидерът на \"Атака\" Волен Сидеров явно вече е преглътнал обидите към православната вяра и руския патриарх, защото се примири, че между тях с Валери Симеонов различията ще си останат, но коалицията и управлението ги задължават да продължат заедно, предава Канал 3. И вече зае позицията, че ако се поиска оставката на вицепремиера от НФСБ, това ще рече разваляне на коалицията. Преди дни обаче в тв интервю Сидеров беше категоричен, че оставката на Симеонов не означава разпад на коалицията. Днес обаче председателят на ПГ на \"Обединени патриоти\" отрече да я е искал.  Били сме съученици, минали през какво ли не, махна с ръка атакистът. На въпроса дали това означава, че Русия няма да ги раздели, той предрече: \"Русия може да ни обедини.\" Но посъветва коалиционния партньор да почете малко по-внимателно за Крим, понеже той бил там с \"Атака\" по време на референдума и можел да го ограмоти, че не е имало никакво насилие и никаква руска окупация.  Минаваме през различни фази, обобщи философски ситуацията Сидеров, който призна, че се е обадил вчера да честити рождения ден на съученика си Валери Симеонов.  Волен Сидеров изказа и похвала към президента за показното на висилката, като призна, че и той може да успее да го направи след няколко тренировки може би. Цветанов, ако може, също да го направи, за да се изравни по точки управляващата коалиция с президента, направи си майтап още лидерът на АТАКА.", "date": "2018.03.15", "title": "Сидеров прости на Симеонов: Русия може и да ни обедини"}
{"url": "http://www.faktor.bg/bg/articles/geroy-ot-aferata-saparad-mnogo-blizak-do-ninova", "text": "„Героят” от скандалната афера „Сапард” Людмил Стойков е сред лицата от най-близкото обкръжение на лидера на БСП Корнелия Нинова през последната година. Това разкриха пред Faktor.bg източници от „Позитано” 20. От години Людмил Стойков се опитва да потъне в забрава и  медийна сянка, но явно е запазил топлите си позиции в столетницата. Стойков участва преди години открито в президентската кампания на Георги Първанов. На сайта на БСП дори бе публикувана негова снимка да чете приветствието към Първанов на площада в Перник. Сега обаче големият бизнесмен се е преориентирал към настоящия лидер на БСП. Корнелия Нинова правила чести срещи със сочения преди години за олигарх, в офиса му до столичната Опера. Разчитала на мнението му и подкрепа за политическите акции на БСП. Не е изключено бизнесменът да е и сред финансовите спомоществователи на червената партия. Нинова държала връзката с пернишкия бизнесмен да не става публична, казват нейни съпартийци. Людмил Стойков е бивш спортист, завършил е ВИФ. Преди промените е бил барман в \"Балкантурист\", сочи „Капитал”.  През април 1999 г. Стойков получава шанс от синьото управление на Костов да купи срещу 2.7 милиона долара курортното селище \"Дюни\". На 30 юни 1999 г. в консорциум с \"Радомир леко коинвест\" АД неговата фирма \"Еврометал\" ООД купува 75% от \"Радомир - леяро-ковашки комплекс\" ЕАД. Делът на Стойков е 34% и за тях той заплаща 4 милиона лева. Консорциумът трябва да обслужва и дълга на фирмата от 21 милиона лева. През 2000 г. купува основното производство на фалиралото предприятие \"Стомана\" срещу обслужването на дълга му от над 42 милиона лева. По-късно във фирмата влиза гръцката \"Виохалко\", но Стойков запазва 14 на сто от \"Стомана индъстри\" и е член на управителния съвет. Смесеното дружество е собственик и на поточната линия \"Даниели\", закупена от фалиралия \"Камет\". По-късно Стойков се раздели с някои от бизнесите си и ги преструктурира. Винаги се е славел, че е в добри отношения с политиците от всички партии, особено когато са на власт.  Името на пернишкия бизнесмен бе забъркано и със скандалната афера „Сапарад”. Заедно с друг близък до БСП - бизнесмена Марио Николов бяха обвинени  в източването на 7,5 млн. евро по програма  „Спарад”. Но преди няколко години, след дълги съдебни перипети Софийският апелативен съд оправда за втори път бизнесмените Марио Николов и Людмил Стойков.", "date": "2018.03.15", "title": "„Герой” от аферата \"Сапард\" - много близък до Нинова"}
{"url": "http://www.faktor.bg/bg/articles/amnesty-international-pravitelstven-teror-sreshtu-boykotirashtite-izborite-v-rusiya", "text": "С наближаващите президентски избори на 18 март, натискът върху активистите, които ще  бойкотират президентските избори в Русия, се увеличава. Това се посочва в изявление на международната организация за защита на правата на човека Amnesty International, съобщава Радио Свобода. \"Властите не само възпрепятстват провеждането на митинги в подкрепа на бойкота на изборите, но и все по-често съвсем произволно, без никакви основания, задържат руски активисти\", казват от световната организация. В Amnesty International също така посочва, че през последните години руските власти значително са разширили \"репресививния си арсенал\", за да възпират демонстрациите. Президентските избори в Русия ще се проведат на 18 март. Опозиционният лидер Алексей Навалний призовава за бойкот на вота. На него бе отказана регистрация като кандидат за президент. Поддръжниците на Навални масово бяха задържани от руските правоохранителни органи.", "date": "2018.03.15", "title": "Amnesty International: Правителствен терор срещу бойкотиращите изборите в Русия"}
{"url": "http://www.faktor.bg/bg/articles/sotsialdemokratat-peter-pelegrini-poema-upravlenieto-na-slovakiya", "text": "Досегашният вицепремиер Петер Пелегрини ще оглави кабинета в Словакия, след като правителственият ръководител Роберт Фицо подаде оставка. Това обяви президентът Андрей Киска в обръщение от резиденцията си. След среща с Пелегрини Киска обясни, че в парламента няма мнозинство, което да иска предсрочни избори, а Словакия е парламентарна република и той ще се съобрази с тази нагласа. Киска ще приеме оставката на Фицо в 15:30 ч. българско време. Вчера Фицо обяви, че е готов да подаде оставка, но постави условие на партията му, \"Смер\", да се позволи да избере приемника му. Решението на Фицо да напусне поста следва две оставки в кабинета му - на считания за важен кадър в партията му Роберт Калиняк (вътрешен министър) и Марек Маджарич (министър на културата). Политическата криза в Словакия започна след убийството на разследващия журналист Ян Куцяк в края на февруари. Киска се срещна с Пелегрини в резиденцията си в 13 ч. словашко (14 ч. българско) време, малко преди кабинетът на Фицо да започне очаквано извънредно заседание. След срещата си с Киска обаче обяви, че ще се върне при президента, заедно с Фицо, в 15:30 ч. българско време. Пелегрини, член на партията и бивш председател на парламента от края на 2014 до 2016 г., зае вицепремиерския пост преди почти две години, след като беше първо депутат (2006-2012 г.) и министър на образованието, науката, научноизследователска дейност и спорта (от юли до ноември 2014 г.). Според словашкото издание \"Денник\" Пелегрини е предоставил 79 подписа на депутати (при общо 150 места в парламента), които го подкрепят, а това му гарантира мнозинство.", "date": "2018.03.15", "title": "Социалдемократът Петер Пелегрини поема управлението на Словакия"}
{"url": "http://www.faktor.bg/bg/articles/bnt-i-bnr-shte-plashtat-po-otdelni-tarifi-za-avtorskite-prava", "text": "Парламентът прие окончателно промените в Закона за авторското право, съобщава БНР. С тях се ограничава господстващото положение на организациите за колективно управление на авторските права. Освен това обществените медии -  БНТ и БНР, ще плащат по отделни тарифи от търговските медии, заради бюджетната издръжка и ограниченията на рекламата в тях. Промените дават и възможност на ползвателите да искат промяна на тарифите за ползване на произведения и да преговарят с техните автори. От БСП поискаха министърът на културата да има право да определя тарифите, ако двете преговарящи страни не са се разбрали. Председателят на парламентарната правна комисия Данаил Кирилов уточни, че в крайна сметка министърът ще продължи да участва в процедурата по тарифиране и финално да одобрява тарифите. Кметовете вече ще могат да контролират изпълнението на обекти като авторско право като филми, музика, радио и телевизионни програми в търговски и туристически обекти на територията на ръководената от тях община. Предвидените глоби за нарушения са между 2 и 10 хил. лева.", "date": "2018.03.15", "title": "БНТ и БНР ще плащат за авторските права по отделни тарифи"}
{"url": "http://www.faktor.bg/bg/articles/novini/svyat/lyubcho-georgievski-kogato-mozhehme-da-spasim-makedoniya-vie-dremehte", "text": ".Бившият македонския премиер Любчо Георгиевски отговори на нападките на един от ораторите на вчерашния протест пред парламента на Македония, докато траеше заседанието за Закона за употреба на езиците, предава скопското електронно издание „Фактор“. „Един оратор пред парламента попита: Къде е сега Любчо? Буквално, точно в този момент се разхождах с приятели и бях някъде около паметника на Александър“. „А ти непознати патриоте, къде беше, когато Любчо се бореше за Македония? Сети се какви трици си ял и как си вярвал, че това е измислена война. Ако помислиш внимателно ще се сетиш, че още преди 15 години съм предвидил днешните събития“. „Когато можехме да спасим Македония вие дремехте и работихте против единствените, които се бориха“. И така патриотите, битката, която водите, отдавна е загубена. А много от тези, които бяхте пред парламента, дадохте своя принос в това поражение“, написа Георгиевски в социалните мрежи.", "date": "2018.03.15", "title": "Любчо Георгиевски: Когато можехме да спасим Македония вие дремехте"}
{"url": "http://www.faktor.bg/bg/articles/balgarska-styuardesa-zagina-padnala-ot-samolet-na-letishte-v-uganda", "text": "В генералното консулство на България в Дубай е постъпила информация за починала българска гражданка, която е работила за авиокомпанията „Емирейтс”. Това съобщиха от българското Министерство на външните работи във връзка с постъпила информация за българка, починала на територията на Ентебе, Уганда. Според МВнР починалата е инициали Е. Й. В Туитър се появиха снимки от инцидента. По-рано бе съобщено, че българска стюардеса е паднала от самолет Боинг 777 на авиокомпания \"Емирейтс\", който бил на пистата на международното летище в Ентебе. Местни медии, цитирайки очевидци, твърдят, че стюардесата е скочила. Според други източници жената е паднала, докато отваряла аварийния изход. Инцидентът е станал на 14 март. По-късно бе съобщено, че загиналата българска стюардеса е Елена Йончева, на 47-години от Русе.  Консулството ни в Дубай е реагирало своевременно и е уведомило близките на починалата, заявиха от МВнР. Генералният консул Иван Йорданов е в постоянна връзка с тях. До този момент не е получавано официално известие за причината за смъртта.", "date": "2018.03.15", "title": "Българска стюардеса загина, паднала от самолет на летище в Уганда"}
{"url": "http://www.faktor.bg/bg/articles/zaharieva-podkrepi-merkite-na-velikobritaniya-sreshtu-rusiya", "text": "Външният министър Екатерина Захариева подкрепи мерките, които Великобритания предприе срещу Русия след отравянето на двойния агент Сергей Скрипал и дъщеря му Юлия. В Twitter Захариева написа: „България стои до своя съюзник Обединеното кралство. Използването на отровни химикали е незаконно и трябва да бъде осъдено по най-категоричния възможен начин”.  Захариева адресира туита си до британския външен министър Борис Джонсън. В сряда Великобритания обяви, че гони 23 руски дипломати във връзка със случая „Скрипал”. Руските дипломати имат една седмица да напуснат Острова, заяви премиерът Тереза Мей. Тя нарече предполагаемите действия на Москва срещу бившия полковник от ГРУ Сергей Скрипал „незаконна употреба на сила срещу Великобритания”. Русия отрича да е замесена в отравянето.", "date": "2018.03.15", "title": "Захариева подкрепи мерките на Великобритания срещу Русия"}
{"url": "http://www.faktor.bg/bg/articles/novini/balgariya/atlantitsi-sprete-nezabavno-protsedurata-po-remonta-na-mig-29-v-rusiya", "text": "МО се готви да плати на Руската самолетостроителна компания “МИГ” (РСК „МиГ“) между около 41.1 млн. лв. и 81.5 млн. лв. без ДДС за ремонт и поддръжка на 15 самолета за 4 години. За това предупреждават в своя позиция от Атлантическия съвет на България. Те припомнят, че със свое решение №28/06.03.2018 г. министърът на отбраната окончателно определя като изпълнител РСК „МиГ“, а срокът за обжалване вече изтича. С решението си от 06.03.2018 г. министърът на отбраната на практика открива нова процедура, отделна от тази, който е обжалвана от м. декември 2017 г. Смущаващо е, че въпросната руска компания е в забранителния списък на САЩ, а Русия не само е обявила в своята отбранителна програма, страните от НАТО за противници, но води и активна хибридна война срещу България, опитвайки се да промени евроатлантическия й път. Ето и пълния текст на Позицията:", "date": "2018.03.15", "title": "Атлантици: Спрете незабавно процедурата по ремонта на МиГ-29 в Русия!"}
{"url": "http://www.faktor.bg/bg/articles/novini/balgariya/e-dimitrov-1-miliard-leva-ot-pazara-na-goriva-ezhegodno-ne-postapvat-v-darzhavnata-hazna", "text": "Нови правила при търговията с горивата предвижда проект на нов закон, внесен в Народното събрание от депутата от Обединени патриоти Емил Димитров - Ревизоро.  \"Целта е да се пребори корупцията и сивите практики. Това е първият изцяло нов закон, който има намерението да регламентира дейността, свързана с производството и търговията с петролни и газови продукти след промените у нас\", заяви Димитров пред БНР.  Вносителите се мотивират с пазарните анализи, включително на финансовото министерство, според които около 30% от продаваните горива са без платен налог към държавният бюджет.  \"Това представлява около 1 милиард лева ежегодно, които не постъпват в държавната хазна\", каза още той.  Според Емил Димитров в момента има около 3 хиляди регистрирани и около 7 хиляди нерегистрирани бензиностанции.  Промените предвиждат запазване на регистрационния режим, но поставят редица изисквания пред търговците, включително за образователен ценз, стаж и банкови гаранции.", "date": "2018.03.15", "title": "Е. Димитров: 1 милиард лева от пазара на горива ежегодно не постъпват в държавната хазна"}
{"url": "http://www.faktor.bg/bg/articles/predi-skripal-i-litvinenko-beshe-georgi-markov", "text": "Великобритания предприе вчера (14 март 2018 г.) най-сериозните действия за прекъсване на отношенията си с Русия от десетилетия насам като ответен отговор на отравянето с нервнопаралитично вещество на 66-годишния бивш руски военен разузнавач Сергей Скрипал и 33-годишната му дъщеря преди 10 дни в градчето Солсбъри на 4 март тази година. Мерките бяха обявени лично от британския премиер Тереза Мей в парламента, след като британското разследване установи, че срещу бившият полковник от Главно разузнавателно управление (ГРУ, военното разузнаване, б. а.) на въоръжените сили на Русия е направен опит да бъде умъртвен с нервно-паралитично вещество „Новичок”, което е разработено тайно от бившия СССР в края на Студената война и днес би могло да се използва единствено от Русия. Изготвяне до една седмица на 23 руски дипломати от Великобритания (най-голямото от 30 години насам), временно замразяване на  всички официални контакти на високо политическо равнище, въвеждане на засилени митнически проверки на руски самолети и товари във Великобритания, замразяване на руски държавни активи в страната, ако се установи, че са заплаха за сигурността на Обединеното кралство, увеличаване на санкциите срещу Москва в отговор на нарушаване на човешки права са част от обявените санкции в отговор на атаката. В своята реч премиерът Мей неколкократно спомена случая с Александър Литвиненко – бившият руски полковник от Федералната службата за сигурност, който беше отровен през ноември 2006 г. в центъра на Лондон с рядък радиоактивен изотоп (полоний 210). Медиите на Острова също го припомниха и някои от тях направиха паралел на случилото се сега и преди 12 години. Преди тези два случая обаче има друг – убийството на българския писател и британски журналист от Би Би Си Георги Марков, пише в свой коментар сайтът desebg  През на 7 септември 1978 г. (рождения ден на генералния секретар на БКП Тодор Живков, смята се, че това е подаръка на ДС за него) той е атакуван на моста „Ватерло” от непознат мъж, при което в дясното му бедро е вкарана миниатюрна сачма (1,3 мм), изработена от платина и иридий, с два канала в нея, съдържащи рядката и бързо действаща отрова рицин, която не оставя следи в човешкия организъм. Марков издъхва 4 дни по-късно в лондонска болница без да може да бъде спасен, защото лекарите не откриват отровата в организма му, за да създадат антидот. Мотивът за ликвидирането на писателя са персоналните му критики срещу отмъстителния комунистически лидер Тодор Живков във време, когато в България това е табу. Нещо повече критиките са публични – 11 предавания от „Задочни репортажи за България”, излъчени от есента на 1977 г. до началото на 1978 г. по радио „Свободна Европа”, в които писателя описва няколкото си срещи с Живков, анализира го като най-верния ръководител от Източния блок на Москва, а също така го посочва като главния отговорен за развращаването и принизяването на българската култура. Ликвидирането на Георги Марков е постигнато, но не и замисъла насилствената му смърт да изглежда естествена. При аутопсията в бедрото му е открита миниатюрната сачма и както казва Руфъс Кромптън, патологът, извършил аутопсията, този артефакт (сачмата) е незаобиколно доказателство, че смъртта е насилствена. След падането на Берлинската стена и съветския блок бившият началник на управление „К” (контраразузнаване) в Първо главно управление на КГБ ген. Олег Калугин публично заяви, че убийството на Георги Марков е извършено по искане на Тодор Живков с техническа подкрепа на КГБ (отровата и уред за изстрелването ѝ), дори доброволно даде показания пред българското следствие за това. Впоследствие в архивите на Държавна сигурност бяха открити преки доказателства, че още в началото на 70-те години, след подписването през 1972 г. първото по рода си споразумение за сътрудничество между КГБ и МВР-ДС съветското разузнаване е споделило с по-малкия си „брат” своя опит за неутрализиране на неудобни лица, включително и техническия си арсенал – бързо действащи отрови и уреди за тяхното изстрелване (виж по-подробно книгата ми „Двойният живот на агент „ПИКАДИЛИ”, 2008 г. – ТУК). Също така от архивите на ДС беше установено, че Георги Марков е воден като персонален идеологически противник на режима на БКП начело с Живков, чиито  „Задочни репортажи за България”, излъчвани в периода 1975-1978 г. по радио „Свободна Европа” са най-значителната антикомунистическа и антисъветска дейност, провеждана от представител на българската политическа емиграция в чужбина (виж повече книгата ми „Убийсте Скитник”, 2005 г. – ТУК). През 1993 г. „демократична” България официално отказа да предаде досието на заподозрения по случая агент на Държавна сигурност „ПИКАДИЛИ” (италианецът с датски паспорт Франческо Гулино) и така блокира международното разследване за политическото убийство на Георги Марков, извършено съвместно от ДС и КГБ. Великобритания неколкократно е поставяла въпроса за съдействие от българската страна след 1989 г., но е получавала само обещания, включително и в лицето на президентите Желю Желев и Петър Стоянов, които и към днешна дата са неизпълнени. Общото между трите случаи е, че срещу мишените е използвано редки видове отровни вещества. В случая с Марков – рицин, при Литвиненко полоний 210, а при Скрипал и дъщеря му - нервно-паралитичek газ, създаден тайно в лабораториите на съветските тайни служби в края на Студената война. Според един от химиците, които са работили по създаването му „Новичок”, е десет пъти по-мощен от известния като най-силния сред химическите бойни отровни вещества Ви Екс (VX, с него бе отровен Ким Чен-нам, полубрата на севернокорейския лидер Ким Чен-ум, на летището в Куола Лумпур през февруари 2017 г., б.а.), превъзхождащ стократно смъртоносния газ за масово поразяване зарин (използван миналата есен в Сирия, б.а.). Пак по думите на химика Вил Мирзаянов „Новичок” поразява нервната система, блокира дишането и предизвиква невъобразима болка и е непълно нелечим. Интересното е, че в началото на 90-те години Русия продължава да крие тайната програма за създаването му в момент, в който страните в света започват да се присъединяват към Конвенцията за забрана на химическите оръжия. По-големи прилики съществуват между физическото ликвидиране на Литвиненко и това на Марков: - И двамата са дисиденти, потърсили политическо убежище във Великобритания, след като влизат в конфликт с режимите в родините си – НРБ и Русия; - И двамата си позволяват да отправят персонални критики към ръководителите на НРБ и Русия (Живков и Путин), когато в страните им цензурата не позволява това; - И в двата случая Русия отказва сътрудничество на Великобритания. За разлика от Марков и Литвиненко Сергей Скрипал не е дисидент. Бившият полковник от ГРУ е обвинен в шпионаж в полза на британското разузнаване и е осъден през 2006 г. в Русия на 13 години затвор. През 2010 г. е разменен за руски агент и получава убежище във Великобритания. Тези обстоятелства са важни, защото след официалната размяна на него не му се е налагало да е със сменена самоличност и външност, нито да е част от системата за защита на свидетели във Великобритания за разлика от други бивши руски разузнавачи. Съмненията на Великобритания са, че в покушението срещу Скрипал и дъщеря му е замесена Русия на държавно ниво, тъй като Москва не даде отговор как отровното вещество, с което само тя разполага, се е озовало на Острова. Официално министъра на външните работи на Русия Сергей Лавров заяви, че те нямат мотиви за ликвидирането на бившия военен разузнавач. Действително Скрипал не е критик на управлението на Путин, както това е факт при Литвиненко, а преди 40 години при Марков – на Живков. Когато става въпрос за мотиви случаят със Скипал следва да бъде разгледан в контекста на руската агресия и заплаха. Мотивът при него едва ли е лично отмъщение към предател, а по-скоро атаката срещу него има политически и психологически послания. Те се изразяват във всяването на страх в една напрегната обстановка на ескалация на напрежението и заплахите от Москва, както и все по-голямата изолация на режима на Путин. Атаката срещу Скрипал е демонстрация на брутална сила, но, както е при анексирането на Крим или войната в Сирия – тя е послание към нормалните западни общества, в случая към британското, че подобни политики на Русия нямат граници и никой не може да ги спре. Че западните общества и правителства са безпомощни в случай, че подобни войни вещества се приложат не срещу единици, а цели групи от обществото. Затова е реакцията на британското правителство е толкова бърза и съдържа политически санкции. Това не може да се каже нито при случая с убийството на Марков, нито в случая с Литвиненко. При последния Великобритания започва разследване една през 2014 г. (тогава Тереза Мей е министър на вътрешните работи и много добре е запозната със случая Литвиненко). Показателно за предприетите рестриктивни политически действия срещу режима на Путин от страна на Лондон е, че Великобритания неочаквано бързо получи подкрепата на страни като САЩ и Германия. Тази коалиция ще продължи да се увеличава и няма как това да не се отрази на и без това изолирания Путин.", "date": "2018.03.15", "title": "Преди Скрипал и Литвиненко беше Георги Марков"}
{"url": "http://www.faktor.bg/bg/articles/novini/balgariya/s-pasi-lichno-primakov-kaza-che-moskva-e-otgovorna-za-smartta-na-tsar-boris-iii", "text": "\"Няма доказателства, че някой нарочно е натопил Москва в отравянето на руския шпионин Скрипал. В историята има много случаи, които са показали, че Русия действа по този начин\", коментира пред бТВ бившият мининстър на външните работи Соломон Паси твърденията на Кремъл, че отравянето на бившия офицер от ГРУ Сергей Скрипал е опит да бъде дискредитирана Русия. Той припомни отравянето на Александър Литвиненко, Виктор Юшченко, както и близо 200 души заложници на чеченски терористи, които починаха заради отказа на руските власти да предоставят антидот, за да не се разбере какво е секретното вещество.  Паси съобщи, че лично Евгений Примаков, бившият шеф на руското разузнаване и премиер е разкрил на Симеон Сакскобургготски, че за отравянето на цар Борис III е отговорна Москва.  \"През последните 4 г. от Москва бяха ударени няколко мощни плесници на хората, които смятат, че Русия им е приятел. Последната ситуация с руския патриарх беше много сериозен удар. Всичко това показва, че русофилството в България е колос на глинени крака, който няма реални перспективи\", заяви Паси.", "date": "2018.03.15", "title": "С. Паси: Лично Примаков каза, че Москва е отговорна за смъртта на цар Борис III"}
{"url": "http://www.faktor.bg/bg/articles/novini/balgariya/e-mihaylova-nyama-nuzhda-ot-promyana-v-konstitutsiyata-za-da-se-prieme-istanbulskata-konventsiya", "text": "\"Истанбулската конвенция няма връзка с дебата за еднополовите бракове\", заяви БНТ специалистът по конституционно право проф. Екатерина Михайлова.  \"По време на този дебат се водеше престрелка с обиди и обществото не разбра изобщо за какво става въпрос в Истанбулската конвенция, а то е защита от насилието. Насилието върху всяко човешко съществио трябва да бъде санкционирано с цел превенция\", подчерта тя.  \"Според мен няма нужда от промяна на Конституцията, за да може да бъде ратифицирана конвенцията. Да се наложи промяна на Конституцията заради международен договор, трябва в него да има нещо много различно от принципите, залегнали в основния ни закон. А в конвенцията няма опасност да се стигне до нарушване на права – напротив, тя е в посока за повече механизми за запазване на правата\", посочи проф. Михайлова.  \"Нашето обществено мнение е склонно да се поддава на своите първични страхове\", коментира преподавателят по конституционно право и бивш служебен премиер проф. Георги Близнашки.  \"Мисля, че твърде дълго продължи истерията по темата и е време да се каже \"стига\". Разговорът трябва да се върне от своето начало и да се чуят специалистите. \"Джендър\" се превърна в мръсна дума, а това няма нищо общо с истината – този термин се ползва от много години\", каза още той.  \"Едно са вицовете в кръчмата, а друго е сериозната политика. Съветът на Европа е много сериозна организация и България трябва да направи обратен завой за Истанбулската конвенция\", заяви проф. Близнашки.  \"За да се противопоставим на джендър идеологията, трябва да имаме много здраво гражданско общество. Но на политическо ниво е нужно едно изключително отговорно поведение, защото върху България може да бъде лепнато едно петно, което няма да може изчистено с години напред\", смята той. Проф. Близнашки също смята, че ратификацията на конвенцията няма да наложи никаква промяна на Конституцията.  \"Политиците трябва да си поемат отговорността и да предизвикат сериозния разговор по темата. Проблемът е, че създава усещане, че се върши нещо зад гърба на обществеността. Специалистите по темата трябва да бъдат чути, безсмислено е изкуствено да се създава истерия\", каза още проф. Герги Близнашки.", "date": "2018.03.15", "title": "Е. Михайлова: Няма нужда от промяна в Конституцията, за да се приеме Истанбулската конвенция"}
{"url": "http://www.faktor.bg/bg/articles/novini/balgariya/v-inerkom-oshte-ne-rabotyat-po-stsenariite-za-uchastie-na-balgarskata-darzhava-v-sdelkata-za-chez", "text": "\"Инерком\" все още не работят по възможните сценарии за участие на българската държава в сделката за ЧЕЗ\", стана ясно от обясненията на председателя на борда на директорите на компанията Милена Стоева пред журналисти преди форум с участието на еврокомисаря по енергетиката Марош Шефчович. От думите на Стоева стана ясно, че \"топката е в полето на ЧЕЗ\" и евентуалното участие на българската държава зависи основно от чешката компания. Финансовият консултант по сделката Веселин Захариев обясни, че в момента се водят преговори по структурирането на финансирането на покупката.  Не коментираха детайли, но работят по сроковете, фиксирани по вече подписания договор за продажба. Все още се уточнява в какво съотношение ще е финансирането от собствен капитал и заеми на сделката. От думите им стана ясно, че дружеството им не може да участва в арбитража срещу държавата ни, но не коментираха има ли клауза да съдействат с документи за ЧЕЗ в хода на делото. От \"Инерком\" обясниха, че процедурата пред КЗК стандартно е 25 работни дни, но може да бъде удължена до 3 месеца.", "date": "2018.03.15", "title": "В \"Инерком\" още не работят по сценариите за участие на българската държава в сделката за ЧЕЗ"}
{"url": "http://www.faktor.bg/bg/articles/novini/balgariya/nidal-algafari-ochakvaniyata-mi-ot-edin-prezident-ne-sa-da-se-varti-na-lost", "text": "\"Моите очаквания от един президент не са това дали може да се върти на лост, или не може, а съвсем други. Когато избирателите са гласували за него, не са очаквали да прави салто мортале или да скача на батут\", коментира пред бТВ ПР експертът Нидал Алгафари по повод коремното възлизане, което направи в Пловдив президентът Румен Радев. \"Очакванията от хора, които са министър-председатели или президенти, не са да имат мускули по тялото си, а да имат нещо в главата си\", добави Алгафари. Колко е спонтанно, не знам, каза и пиар експертът Арман Бабикян. Това са инцидентни актове, може да са част от някаква стратегия, които трябва да покажат юначеството на юнака, който трябва да води бащина дружина, отбеляза той. „Ще се изненадам, ако видим някой от тях, който инцидентно решава да играе шах в Докторската градинка. Представяте ли си – спира, случайно вади шах и започва да играе. Или пък извиква кмета Фандъкова и казва: Дай да хвърлим една табла, така и така сме пред Народния театър. Никой не си представя подобни инцидентни случки”, каза Бабикян.   \"Тази глупост е събитие само в социалнитре мрежи, защото на хората им е интересно, че някакъв човек в костюм прави коремни, а пък той на всичко отгоре бил и президентът\", допълни пиар експертът.", "date": "2018.03.15", "title": "Нидал Алгафари: Очакванията ми от един президент не са да се върти на лост"}
{"url": "http://www.faktor.bg/bg/articles/gardian-voynata-sreshtu-rusiya-shte-bade-dalga", "text": "Тереза Мей не може да разчита на Доналд Тръмп и Европа срещу Русия и Владимир Путин го знае, гласи заглавие в британския в. \"Гардиън\". Въпреки шумното възмущение във връзка със случая \"Скрипал\" заради Брекзита става все по-малко вероятно бившите приятели да подкрепят Великобритания. На западните политици отне доста време да преценят мащаба на заплахата, която представлява Русия на президента Владимир Путин. Докато Тереза Мей навлиза в открита конфронтация с Москва, е ясно също, че разрешаването на конфликта, предизвикан от престъплението в Солсбъри, може да отнеме години.  Студена или гореща, открита или прикрита, тази война ще бъде дълга и Великобритания ще се нуждае от всичките си приятели и съюзници, за да надделее над един безмилостен противник. Дали ще получи искрена, достатъчна и навременна подкрепа обаче е въпрос, пораждащ сериозни съмнения, отбелязва вестникът. Не става дума само за Солсбъри. Путин преминава неприкосновени граници - в страната си и в чужбина - с нарастваща безнаказаност, откакто се издигна на позиция с национално влияние през 2000 г. Той създаде репутацията си с брутална умиротворителна кампания в Чечения, оправдана с поредица подозрителни бомбени експлозии в жилища.  Бившият руски агент Александър Литвиненко, убит в Лондон през 2006 г., обвини за взривовете руската Федерална служба за сигурност и, косвено, Путин. Оправданото усещане за слабостта, колебанията и разделението на Запада оттогава насърчават Путин в една схема на ескалиращо агресивно поведение. Сред основните проявления на това са войните в Грузия и Украйна, кибератаките срещу страните от НАТО, намесата в избори, операции за дестабилизация, както и кървавата сирийска интервенция, отбелязва статията. Путин е насърчаван още повече от господството му в Русия, постигнато чрез манипулиране на избори, свеждане на Държавната дума (долната камара на парламента) до безкритично приемащ закони парламент и елиминиране, с различни средства, на водещи опоненти, критици и свободни медии. Когато опре до конкретни действия, изглежда малко вероятно Тръмп и Европа да окажат на Мей пълната подкрепа, от която тя отчаяно се нуждае, изправяйки се срещу един от най-безскрупулните и опасни лидери. Войната ще е продължителна, и не само с Русия, заключава \"Гардиън\".  Кремъл няма нищо общо с опита за убийство на бившия руски шпионин в английското градче Солсбъри. По същия начин Москва няма каквато и да било роля в нахлуването и анексирането на Крим. Тежко въоръжените руски войници, които се бият в Източна Украйна, са просто цивилни доброволци. Кибератаките в балтийските страни и Скандинавия са измислица на вражески държави. Русия няма участие и в ежедневното избиване на цивилни сирийци. Обвиненията за намеса в президентските избори в САЩ са изцяло изфабрикувани. Знаем това, защото руският президент Владимир Путин твърди, че е така, отбелязва иронично в. \"Файненшъл таймс\".  Телевизионните кадри с войниците в Крим, следите от руски боен нервнотоксичен газ, намерени в Солсбъри, документалните свидетелства, събрани от американския специален прокурор Робърт Мълър - всичко това са фалшиви новини. Трябва да осъзнаем също, че на Путин не му пука, че знаем, че лъже, подчертават всекидневникът.  Западът е заплашен от режима на Путин. Въпреки цялата икономическа слабост на Русия, нейната военна мощ и безразсъдна враждебност към нормите за международно поведение застрашават мира и демокрацията в Европа. Руският президент смята, че Западът е загубил вяра в собствените си ценности. Неуспехът да се противопоставим категорично на агресията ще му покаже, че е прав, допълва \"Файненшъл таймс\".  Британските власти ще отделят 48 милиона паунда за нов Център за защита от химическо оръжие към военната лаборатория в Портън Даун, която определи състава на нервнопаралитичното вещество, използвано срещу бившия руски агент Сергей Скрипал. Това съобщава в. \"Дейли телеграф\", получил достъп до откъси от реч на британския министър на отбраната Гавин Уилямсън, която се очаква той да произнесе по-късно днес в град Бристол.  Знаем, че химическата заплаха идва не само от Русия, а и от други страни. Ние обаче имаме специалисти на световно равнище във военната научно-техническа лаборатория в Портън Даун. Днес искам да оглася, че ще увеличим нейния капацитет, като вложим 48 милиона лири стерлинги в нов Център за защита от химическо оръжие, за да запазим водещите си позиции в областта на анализа на средствата за масово поражение и отбрана, се казва в речта.", "date": "2018.03.15", "title": "\"Гардиън\": Тереза Мей не може да разчита на Тръмп и Европа срещу Русия - и Путин го знае"}
{"url": "http://www.faktor.bg/bg/articles/rumen-radev-pozdravi-merkel-balgariya-razchita-na-vashata-podkrepa-za-realizirane-na-tselite-i-prioritetite-ni", "text": "Държавният глава Румен Радев поздрави Ангела Меркел с преизбирането й за четвърти път за федерален канцлер на Федерална република Германия.  „Като страна, председател на Съвета на Европейския съюз, България разчита и се надява на Вашата активна и действена подкрепа за успешното реализиране на целите и приоритетите, които сме си поставили“, се казва в писмото на българския президент.  „Бих желал да изразя желанието на българския народ за задълбочаване и укрепване на стратегическите отношения между нашите държави, основани на дълбоките исторически връзки и тясното ни партньорство в рамките на ЕС и на НАТО“, се подчертава още в писмото на българския държавен глава до федералния канцлер на Федерална република Германия Ангела Меркел.", "date": "2018.03.15", "title": "Румен Радев поздрави Меркел: \"България разчита на Вашата подкрепа за реализиране на целите и приоритетите ни\""}
{"url": "http://www.faktor.bg/bg/articles/erdogan-kam-turtsite-gotvete-se-za-mashtaben-saorazhen-konglikt-koyto-mozhe-da-prerasne-v-treta-svetovna-voyna", "text": "Гответе се за Трета световната война, такъв апел отправи към съгражданите си турският президент Реджеп Ердоган, написа гръцкият в. \"Прототема\".  Държавният глава на страната на два континента говори вчера пред форум в Анкара, посветен на здравеопазването. \"Ние видяхме как САЩ изградиха около 20 военни бази в Сирия и аз се чудя защо. Попитах по официалните канали държавния секретар на Америка Рекс Тилърсън, но не получих отговор нито от него, нито от неговия наследник на поста Майк Помпейо. Действията и мълчанието на Вашингтон са много опасни. Не изключвам вероятността от близкоизточната страна да започне мащабен въоръжен конфликт дори и Трета световна война. Ние трябва да бъдем подготвени и за такова развитие на събитията\", каза още той.  Думите на Ердоган бяха произнесени часове след като той заяви, че турската армия ще превземе Африн до края на вчерашния ден. На този етап нито една медия не е обявила за падането на северния сирийски град.", "date": "2018.03.15", "title": "Ердоган към турците: Гответе се за мащабен въоръжен конфликт, може и Трета световна война!"}
{"url": "http://www.faktor.bg/bg/articles/frantsiya-tvarde-rano-e-da-reshavame-kak-da-reagirame-za-otravyaneto-na-skripal", "text": "Френски правителствен говорител заяви, че е твърде рано Париж да решава как да реагира на отравянето във Великобритания на бившия руски двоен агент Сергей Скрипал. Лондон обвини Русия, че стои зад атаката, предаде Ройтерс. Говорителят окачестви нападението като \"много сериозен акт\" и заяви, че Париж очаква доказателства, преди да реши дали да предприема контрамерки от солидарност със \"стратегически си съюзник\" Лондон. Той каза това на редовна пресконференция, малко след като британският премиер Тереза Мей обяви, че от Великобритания ще бъдат експулсирани руски дипломати и ще бъдат замразени двустранните контакти с Москва.", "date": "2018.03.15", "title": "Франция: Твърде рано е да решаваме за контрамерки от солидарност с Лондон за отравянето на Скрипал"}
{"url": "http://www.faktor.bg/bg/articles/borisov-posreshta-dnes-v-sofiya-avstriyskiya-kantsler-sebastian-kurts", "text": "Бойко Борисов ще се срещне с федералния канцлер на Австрия Себастиан Курц, който пристига на посещение в София.  Курц трябваше да посети България в края на февруари веднага след унгарския премиер Виктор Орбан, но визитата му бе отменена по здравословни причини. Курц и Борисов ще обсъдят задълбочаването на двустранните отношения, както и сътрудничеството в рамките на ЕС с фокус върху приемствеността в темите на българското и австрийското председателство на Съвета на ЕС. Австрия ще поеме европредседателството от България през юли. Естония, България и Австрия оформят т.нар. председателско трио, чиято цел е да има повече приемственост в работата на съвета.", "date": "2018.03.15", "title": "Борисов посреща днес в София австрийския канцлер Себастиан Курц"}
{"url": "http://www.faktor.bg/bg/articles/novini/svyat/11-migranti-byaha-raneni-sled-sblasatsi-na-o-lesbos", "text": "11 бежанци са били ранени при сблъсъци на гръцкия остров Лесбос, предаде \"Ройтерс\". Сред тях има деца и бременни.  Около 200 жени и деца са били евакуирани след инцидента.  Органите на реда са използвали сълзотворен газ.  От там потвърждават необходимостта от намеса при бунта, но не коментират употребата на сила.  Демонстрациите са били срещу лошите условия за живот в бежанския лагер \"Мория\".  Сега там живеят около 5000 души, два пъти повече от капацитета му.  Самоубийството на сириец е довело до напрежение сред хората и предизвикало сблъсъците.  От организация \"Лекари без граници\" заявяват, че \"Мория\" е ужасно място за живеене. Това е пореден сблъсък в лагера.", "date": "2018.03.15", "title": "11 мигранти бяха ранени след сблъсъци на о. Лесбос"}
{"url": "http://www.faktor.bg/bg/articles/novini/balgariya/20-000-zhalbi-sa-postapili-v-komisiyata-za-zashtita-na-potrebitelite", "text": "\"Като потребители всички ние имаме права и съществува стройна система за тяхната защита. Потребителите имат все повече възможности да намират най-доброто от това, което търсят, на най-добра цена\", коментира пред БНТ председателят на Комисията за защита на потребителите Димитър Маргаритов.  Той съобщи, че през миналата година в Комисията са постъпили над 20 000 жалби и сигнали от потребителите.  \"Около половината от жалбите са свързани с дефектни стоки и с невъзможността потребителят да получи компенсация. След това са фалшивите намаления и промоции, жалби, свързани с онлайн търговията, с естествените монополисти, с туроператори\", уточни Маргаритов.  \"Повечето от жалбите, които получаваме – около 60-65%, са основателни и се стараем не само да санкционираме търговеца, но и да се съдействаме на потребителя да получи обезщетение\", посочи шефът на КЗП.  \"Имаме доста жалби, свързани с онлайн потребителите. Поръчвате стока, която изглежда много добре на сайта, а идва едно менте, което не прилича на нищо. Санкционирали сме подобни сайтове, но препоръчваме потребителите да избягват да купуват стоки, които са на много ниски цени, а се рекламират като много качествени, както и да се прави съпоставяне на офертите\", отбеляза Димитър Маргаритов.  По думите му през последните няколко години нарушенията намаляват.", "date": "2018.03.15", "title": "20 000 жалби са постъпили в Комисията за защита на потребителите"}
{"url": "http://www.faktor.bg/bg/articles/mareshki-opozitsiya-i-upravlyavashti-se-zamervat-s-28-godishniya-grabezh-na-balgarite", "text": "Управляващи и опозиция се замерват с 28-годишния грабеж на България, заяви в ефира на \"Здравей, България\" по Нова тв лидерът на \"Воля\" Веселин Марешки. Той категорично и убедено заяви, че е единственият лидер на политическа партия, която не е участвала в грабежа. „Искам българите да ме запомнят като единствения лидер на единствената партия, която никога не е крала“, потвърди Марешки.  Той апелира българите да престанат да вярват на фалшивите новини и да подкрепят \"Воля\", защото партията ще помогне на народа. „Всички политически формации се замерват с 28-годишния грабеж на българите“, заяви Марешки. Той посочи, че държавата трябва да влезе в своите функции и да не позволява изнасянето на българските пари. „В крайна сметка ние затова подкрепихме Антикорупционния закон, защото не се притесняваме“, коментира още той. \"Държавата трябва да влезе сериозно в своята функция - контрола, а не да купува ЧЕЗ.  Ролята на държавата е в силния контрол, да не признава измислени разходи, да не признава изнасянето на милиарди от България. Не е само в енергетиката, но и в хранителния бизнес, петролните фирми\", посочи Марешки. Той нарече фалшива новина снимка на негово \"Бентли\", паркирано върху тротоар. Според него колата не била изкарвана от гаража от една година, а снимката била колаж. \"Нека с това да ме атакуват, че съм паркирал неправилно. Защото няма с какво да ме атакуват, а другите се замерят с обвинения в корупция\", каза още Марешки. Според Марешки патриотите вече били залезли и само правели фойерверки. \"Не очаквайте разпад на тази група\", прогнозира Марешки. „Не знам колко са буйстващи, колко са патриоти и колко са смели депутатите на „Обединени патриоти”, след като едно изказване на един депутат - Делян Добрев ги накара да напълнят гащите и да се панират. Математически можем да заменим не една от тях, а една и половина от тях”. Така Марешки коментира изказването на Делян Добрев, че „хипотетично „Атака” може да бъде заместена от ВОЛЯ”, ако има напрежение в коалицията.", "date": "2018.03.15", "title": "Марешки: Патриотите залязват, ние сме математически по-големи от тях"}
{"url": "http://www.faktor.bg/bg/articles/novini/balgariya/gl-komisar-nikolov-v-arsenal-ne-e-spazena-tehnologichnata-distsiplina", "text": "\"Причината за трагедията в завод \"Арсенал\" е неспазване на технологичната дисциплина, заради някакъв вид човешка грешка\", смята директорът на ГД \"Пожарна безопасност и защита на населението\" гл. комисар Николай Николов пред бТВ.  Той подчерта, че обучението на кадрите е нещо изключително важно.  \"В първите мигове на инцидента най-важно е да се свържем с хората, които работят и ръководят обекта. На място има пожарно подразделение от наши бивши служители, които работят много добре\", коментира комисар Николов.  \"Не бива само да се оплакваме, а трябва да обединим усилия. Увеличаваме състава на малките пожарни. Подготвяме назначаването на нови 250 служители в системата на пожарната\", каза още той.", "date": "2018.03.15", "title": "Гл. комисар Николов: В \"Арсенал\" не е спазена технологичната дисциплина"}
{"url": "http://www.faktor.bg/bg/articles/novini/balgariya/nikolay-nankov-do-10-dni-shte-ima-obhoden-marshrut-pri-svlachishteto-kray-smolyan", "text": "\"До неделя ще сме готови с пробиването на трасето за обходния маршрут при свлачището на пътя Смолян – Мадан, а седмица след това ще е готова и асфалтовата настилка\", заяви регионалният министър Николай Нанков. Ще бъде изградена отсечка от 1,2 – 1,3 км между селата Влахово и Орешец. \"Експертите ще представят доклад за извършените от тях огледи и мерките, които задължително трябва да се предприемат за укрепване му На 19 март, в понеделник, ще бъде взето окончателното решение как да бъде укрепено свлачището\", добави министърът. По думите му държавата е реагирала изключително бързо. \"Хората трябва да са наясно, че срещу природата трудно може да се върви. Свлачището е голямо, продължава да е активно. Подобни геодинамични процеси за съжаление ще наблюдаваме и в бъдеще\", каза още министърът.", "date": "2018.03.15", "title": "Николай Нанков: До 10 дни ще има обходен маршрут при свлачището край Смолян"}
{"url": "http://www.faktor.bg/bg/articles/novini/svyat/amerikanski-iztrebitel-katastrofira-vav-florida-pilotite-sa-zaginali", "text": "Изтребител на американските военноморски сили е катастрофирал край Кий Уест в щата Флорида, съобщи CNN. Машината се приближавала, за да кацне в местната военноморска база, когато се разбила във водата източно от пистата. Военноморските сили на САЩ потвърдиха смъртта на двамата пилоти.", "date": "2018.03.15", "title": "Американски изтребител катастрофира във Флорида, пилотите са загинали"}
{"url": "http://www.faktor.bg/bg/articles/tsvetanov-prezidentat-ne-e-zashtitil-balgariya-zatova-nyama-stenograma-ot-sreshtata-s-patriarh-kiril", "text": "Ние сме най-заинтересовани да излезе истината за ЧЕЗ. Анкетната комисия ще обясни всички обстоятелства около сделката, заяви в ефира на Нова телевизия зам.-председателят на ГЕРБ Цветан Цветанов. \"На председателски съвет БСП направи искане, ние го подкрепихме, за да спрат спекулациите\", поясни лидерът на най-голямата парламентарна група. Според него част от спекулациите идват от \"Дондуков\" 2. Скандалът е по-голям в Чехия, защото Чехия е страната, която прави тази сделка, каза още Цветанов. Опозицията и президентът да са много внимателни по отношение на говоренето за ЧЕЗ заради течащия арбитраж на чешката компания срещу България, препоръча зам.-председателят на ГЕРБ. По думите му, КЕВР, КЗК и КФН са институциите, които могат да проверят дали всичко по сделката с ЧЕЗ е изрядно. Българското правителство няма отношение, бе категоричен Цветанов. И припомни, че договорът е подписан в Чехия по британското законодателство. „Ние сме най-заинтересовани да се спре с всякакви спекулации и да се разбере истината“, подчерта още веднъж Цветанов. „Анкетната комисия ще изясни абсолютно всички факти и обстоятелства“, посочи още той. Според Цветанов комисията ще разшири обхвата при проверката, като започне от самото приватизиране през 2004 година и проследи последващите действия, които са взети в последвалите години. Идеята е да се търси политически консенсус. „Да внимаваме с популистките изказвания“, заяви още председателят на ПГ на ГЕРБ. И заяви: „ЧЕЗ или Гинка не са в състояние да повишават цената на тока. КЕВР е органът, който взима окончателното решение.“ „Опозицията не се интересува от дългосрочната визия на ЕС, на България, на Западните Балкани“, посочи Цветан Цветанов. Търсим подкрепа от опозицията за важните теми на България, но не получихме отговор на тази протегната ръка. Искат да ни отклонят от успехите и от важните теми, каза още Цветан Цветанов. От ГЕРБ настояват да се публикува стенограмата от разговора между президента Румен Радев и руския патриарх Кирил. \"Вярвате ли, че няма стенограма?! Това е несериозно. Президентската институция не е обсъждане, което се прави в кафене. На всяка една среща, която е официална, винаги има стенограф и това е по протокол, като тези правила винаги се спазват. Помните срещата между Първанов и Симеон Дянков, като се говореше, че има разменени нелицеприятни изрази. Тогава се пусна стенограмата от този разговор, а това беше среща между президента и вицепремиера. Просто президентът Радев би натрупал негативи, че не е защитил националните интереси. Има много въпросителни, които могат да се зададат на президента и президентската институция, но това е направено, за да се избегнат такива въпроси. Смятам, че, ако излезе стенограмата, ще видите, че позицията на президентската институция е била доста странна\".  Цветанов добави още: \"Не трябва да се създават условия за противопоставяне на България срещу Русия. В момента Путин така прави посланията към руските граждани, че едва ли не Русия да се чувства като жертва на западната агресия. Нищо подобно\". На въпрос защо в пленарната зала ГЕРБ не са приели предложението на БСП Черно море да бъде демилитаризирана зона, след като премиерът Бойко Борисов казва, че иска да види там \"лодки и пладноходки\", Цветанов обясни, че в сряда парламентът е променил закона за стратегията по национална сигурност. \"С анексирането на Крим и концентрацията на оръжия от страна на Русия, ние като страна член на НАТО трябва да участваме в ученията\", посочи Цветанов. Институтът на Решетников си свърши добре работата с Румен Радев, каза накрая Цветанов и поясни, че институтът на генерала от КГБ и бивш резидент на службата в България, направил изследвания у нас кой  би спечелил изборите и ги предоставил на БСП. Цветанов припомни как в предизборната си кампания Радев не говореше за санкциите срещу Русия и позицията му срещу споразумението СЕТА.", "date": "2018.03.15", "title": "Цветанов: Институтът на Решетников си свърши добре работата с Румен Радев"}
{"url": "http://www.faktor.bg/bg/articles/novini/balgariya/r-bachvarova-sazdavaneto-na-komisiya-za-chez-dokazva-che-pravitelstvoto-ne-iska-da-skrie-nishto", "text": "\"Темата за ЧЕЗ започна с една фалшива новина, а именно че министър Петкова е в роднински отношения със собствениците на Инерком. Беше направено внушението, че правителството стои нередно в тази сделка. Създаването на анкетна комисия е гаранция, че правителството не иска да скрие нищо от обществото\", заяви пред бТВ Румяна Бъчварова, началник на кабинета на премиера Бойко Борисов.  \"Това е гаранция за откритост. Когато не може да се намери добър отговор се търси политизиране\", коментира тя поведението на БСП. Бъчварова заяви, че няма да коментира отношенията в малката коалиция.  \"Обединени патриоти като коалиционен партньор следват и спазват договореното в споразумението за създаване на правителството. В голямата коалиция няма проблеми. Правителството работи добре\", увери тя.  \"Имаме едно успешно председателство. Трябва да погледнем резултатите от работата на правителството. За 10 г. България успя да влезе в стила на работа на ЕС. Има изключително силно лидерство по отношение на Западните Балкани. Хората ще усетят това много скоро, когато се свържем помежду си. Развитието на региона ни ще повлияе на цяла Европа. То ще се усети и като икономическо развитие\", коментира Бъчварова.  \"Срещата на турския президент с ЕС е изключително важна. Самият факт, че тя ще се случи в успех. Всички се надяваме, че някои от бариерите ще бъдат преодолени и различията ще бъдат изгладени. Нашата политика е много по-прагматична, фокусирана в съвремието, а не в търсене на дивиденти в миналото\", заяви тя по повод думите на президента Ердоган за \"душевните граници\". \"Всяка държава има правото да чества празниците си, както прецени и такова поведение като на патриарх Кирил са неприемливи. Разговорът на Путин и Борисов не е бил по този повод, той беше уговорен много преди това по искане на руска страна\", коментира Бъчварова скандала с руския патриарх. \"Валери Симеонов има един краен, остър изказ. Ние заради това не сме в една партия. Но изявленията му не са позиция на правителството. При такива коалиции понякога се получават разминавания, но важното е да се изпълняват приоритетите\", допълва тя.", "date": "2018.03.15", "title": "Р. Бъчварова: Създаването на комисия за ЧЕЗ доказва, че правителството не иска да скрие нищо"}
{"url": "http://www.faktor.bg/bg/articles/novini/svyat/za-vtori-pat-makedonskiyat-prezident-otkaza-da-podpishe-zakona-za-upotreba-na-ezitsite", "text": "Македонският президент Георге Иванов отказа да подпише закона за употреба на езиците, с който албанският става втори официален език в Македония. Законът беше приет вчера за втори път на фона на протести в парламента и пред сградата. През януари президентът Иванов отказа да го подпише. Според македонската Конституция държавният глава не може да наложи вето на закон, одобрен два пъти от парламента.  Иванов обаче направи изявление, в което обясни, че парламентарната процедура не е била спазена и отказва да го подпише.", "date": "2018.03.15", "title": "За втори път: Македонският президент отказа да подпише Закона за употреба на езиците"}
{"url": "http://www.faktor.bg/bg/articles/dnes-maksimalnite-temperaturi-shte-sa-mezhdu-12-i-17", "text": "Днес облачността над страната ще е променлива, по-честа значителна. На места, главно в Южна и Източна България ще има превалявания от дъжд. Разкъсвания и намаления на облачността ще има над Дунавската равнина. Ще духа слаб до умерен запад-северозападен вятър. Максимални температури между 12° и 17°.  Атмосферното налягане слабо ще се повиши, но ще остане по-ниско от средното за март. Това съобщи Мартин Славчев, дежурен синоптик в Националния институт по метеорология и хидрология (НИМХ), предаде Агенция \"Фокус\".  По Черноморието облачността ще предимно значителна и на много места ще превали дъжд. Максималните температури ще са между 11° и 16°, вълнението на морето ще бъде 1 - 2 бала. Температурата на морската вода е 6° – 7°. В планините ще е предимно облачно, на много места ще превали дъжд, над 1800 метра - сняг. Ще духа слаб до умерен вятър от запад-северозапад. Максималната температура на височина 1200 метра ще е около 7°, на 2000 метра - около 1°.", "date": "2018.03.15", "title": "Днес максималните температури ще са между 12° и 17°"}
{"url": "http://www.faktor.bg/bg/articles/novini/balgariya/pochina-i-vtoriyat-ranen-pri-tezhkiya-intsident-v-zavod-arsenal", "text": "\"Тази нощ в старозагорската болница е починал и вторият пострадал при вчерашния инцидент в оръжейния завод \"Арсенал\" в Казанлък - 45-годишният Красимир Желев\", съобщи пред БНТ областният управител на Стара Загора Гергана Микова.  \"Нека компетентните органи си свършат работата и след това да се правят съответните изводи изводи, заяви тя. Доколкото знам, тук непрекъснато се извършват проверки\", добави Микова.  \"Прокуратурата работи по две версии за аварията– техническа неизправност или човешка грешка вследствие неспазване на инструкциите за работа\", поясни окръжният прокурор на Стара Загора Дичо Атанасов. \"Вчера беше извършен оглед, бяха иззети доказателства, предстои изземването на техническа документация. Започват разпити по делото, назначена е съдебно е съдебно-медицинска експертиза\", добави Атанасов. \"Първоначалният оглед сочи, че по неустановени до момента причини е възникнало запалване и спонтанно изгаряне на химическите смеси, следствие на което пораженията върху двете лица, които са били в цеха, са много тежки. Установено е, че цехът има команден пункт, който е в друго помещение, но дали е следвало работниците да влизат в цеха, тепърва ще се установява, уточни окръжният прокурор на Стара Загора. Законовият срок за разследването е двумесечен, но с оглед назначаването на експертизи този срок може да бъде удължен. Разследването ще бъде извършено детайлно\", каза още Дичо Атанасов.", "date": "2018.03.15", "title": "Почина и вторият ранен при тежкия инцидент в завод \"Арсенал\""}
