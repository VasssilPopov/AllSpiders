{"url": "http://www.faktor.bg/bg/articles/novini/balgariya/napusna-ni-vnuchkata-na-legendarniya-goryanin-tarpana", "text": "Тъжна новина – днес от земния свят си е отишла Радостина-Смарагд Георгиева – убеден демократ и внучка на легендарния горянски войвода Георги Марисов – Тарпана, командира на Втора горянска сливенска чета. Тя е автор на книгата „Горяните в Източния Балкан“.  Радостина беше убедена, че горяните са българското доказателство, че не сме безропотна маса, най-верния сателит на СССР. Според нея демокрацията и промяната в България се провалиха не само заради комунистите, но и заради сините комформисти.  Радостина вярваше, че покаянието е душевен катарзис, на който  БКП-БСП не са способни, винаги са били примати и си остават примати. Приживе тя казваше: Вярвам, че полкът на мъртвите ще търси един ден сметка от живите.  Мир на праха й! Вижте  , което Радостина-Смарагд Георгиева даде преди половин година специално за Faktor.bg.", "date": "2018.03.01", "title": "Напусна ни Радостина - внучката на легендарния горянин Тарпана"}
{"url": "http://www.faktor.bg/bg/articles/novini/svyat/54-sa-veche-zhertvite-na-studa-v-evropa", "text": "Студът, обхванал в последните дни Европа, взе най-малко 54 жертви, а обилните снеговалежи парализираха летищата и пътното движение\", съобщи Франс прес.  По данни на АФП починалите вследствие на студовете са най-много в Полша - 21 души. В Чехия жертвите са шест, в Литва - пет, във Франция и в Словакия - по четири, най-малко три в Испания, по две в Румъния, Сърбия и Словения, и по един човек в Холандия, Англия и Швеция.  Много от починалите са бездомници.  Говорителка на полското правителство каза за АФП, че с регистрираните в последните 24 часа жертвите на лошото време в страната от ноември досега са 61 души.  На Балканите метеоролозите очакват повишаване на температурите, но в някои планински райони на Босна изминалата нощ беше леденостудена.  Приближаващата буря Емма, която се очаква да донесе най-силните снеговалежи в Ирландия от 1982 г., хората се тълпят в супермаркетите, за да се запасят с провизии.  Летището в Дъблин ще е временно затворено днес следобед. Червена степен на тревога беше обявена в югозападна Англия и Южен Уелс. Според метеоролозите снежната покривка там може да надхвърли 50 см. Очакват се и бурни ветрове.  Летището в Глазгоу остана затворено до днес на обяд, а полетите от шотландската столица Единбург имаха значителни закъснения. Близо 11 000 домакинства в Южна Франция днес останаха без ток заради обилните снеговалежи.  В 37 френски департамента е въведена оранжева степен на тревога, както заради снеговете, така и заради поледици и възможни наводнения. В резултат на най-силните снеговалежи за последните 30 години в департамент Еро движението по автомагистрала А-9 в посока към Испания беше напълно блокирано и няколкостотин души бяха принудени да прекарат нощта в колите си. Снегът парализира обществения транспорт в град Монпелие.  От студ и снегове е обхваната и Северна Италия.  Телевизия \"РАИ нюз 24\" съобщи днес за обилни валежи от сняг във Флоренция, Милано, Генуа, Торино, Болоня, Парма и голяма част от област Венето. Снеговете затрудняват работата на железниците.  Доста необичайна гледка са покритите със сняг плажове на тиренското и адриатическото крайбрежие. В много райони температурите са с 10-12 градуса по-ниски от средиземноморските норми.", "date": "2018.03.01", "title": "54 са вече жертвите на студа в Европа"}
{"url": "http://www.faktor.bg/bg/articles/novini/balgariya/dimitar-lazarov-spuka-se-balonat-che-zad-sdelka-za-chez-stoi-pravitelstvoto", "text": "Балонът, че премиерът и правителството стои зад сделката се спука. Оказа се, че има едно писмо от ББР, от което става ясно, че тя не се е ангажирала по никакъв начин със сделката за ЧЕЗ, в която участва фирмата на Гинка Върбакова. Това обяви в директно включване по БНТ депутатът от ГЕРБ Димитър Лазаров. Що се отнася до това дали има руски и грузински пари в тази сделка – това ще бъде изяснено по време на закритата част на днешното обсъждане в парламента. Все още не е ясно от кои са  международните банки и финансовите параметри, които стоят зад тази сделка. Преди такива преговори за покупко-продажба да се финализира, те не могат да бъдат официално обявени, такава е международната практика, обясни депутатът. До тук стана ясно донякъде, че все още тази сделка не е приключила. Факт е, обаче, че тази сделка се използва за атака срещу правителството, посочи още Лазаров и добави, че дали държавата ще има блокираща квота в тази сделка, предстои да бъде изяснено.", "date": "2018.03.01", "title": "Димитър Лазаров: Спука се балонът, че зад сделка за ЧЕЗ стои правителството"}
{"url": "http://www.faktor.bg/bg/articles/novini/balgariya/temenuzhka-petkova-nikoy-ne-znaeshe-kakav-shte-bade-izhodat-ot-sdelkata-za-chez", "text": "„За всички стана ясно каква е причината да депозирам оставката си“, каза министърът на енергетиката Теменужка Петкова на съвместното заседание на комисиите по енергетика и контрол над службите.  „Въпрос на решение на премиера Бойко Борисов и на коалиционните партньори е какво ще се случи оттук нататък, заяви тя.  „Почтен човек съм, през целия си живот съм работила в интереса на държавата. След като стана ясно коя е компанията мое задължение беше да кажа, че познавам тези хора“, изтъкна Теменужка Петкова.  „Никой от правителството не знаеше какъв ще бъде изходът от сделката. Разполагахме с публичната информация от медиите. В информацията от институциите не ставаше ясно какво ще реши чешката държава за продажбата на своя актив“, посочи тя.  „Ние не продаваме нищо, чешката държава продава. Правителството няма никаква опция за участие в тази сделка и това се доказа по безспорен начин, изтъкна министърът“, коментира Теменужка Петкова.  „През 2004 година ПП ГЕРБ не е съществувала, моля да не ни карате да се чувстваме виновни и да даваме отговори за приватизацията, които вие знаете“, се обърна Теменужка Петкова към БСП.  Според нея сделката за ЧЕЗ е станала причина за невероятно напрежение, което е силно преувеличено. „За да може да се потуши напрежението един отговорен държавник, какъвто е Бойко Борисов нямаше друг полезен ход, освен да се опита да проведе разговори за възможността българската държава да има контролно участие по отношение на активите на ЧЕЗ“, каза още министърът.", "date": "2018.03.01", "title": "Теменужка Петкова: Никой не знаеше какъв ще бъде изходът от сделката за ЧЕЗ"}
{"url": "http://www.faktor.bg/bg/articles/novini/balgariya/iskren-veselinov-chez-sa-gotovi-da-prodadat-balgarskiya-si-biznes-na-firma-koyato-ne-mozhe-da-dokazhe-che-ima-parite", "text": "„По всичко изглежда, че ЧЕЗ са готови да продадат българския си бизнес на фирма, която не може да докаже, че има парите за енергото на цяла Западна България, коментира Искрен Веселинов от „Обединени патриоти” пред бТВ и отново повтори идеята на националистите да се улесни придобиването на енергийна инфраструктура от държавата. „Нещо се случва в Надзорния съвет на ЧЕЗ, което изобщо не е нормално – представя се като банкова гаранция писмо от Българската банка за развитие, в което се казва изрично, че не е поемане на финансов ангажимент. Може би си клатят собственото правителство, едни вътрешни процеси на безтегловност се отразяват на определени органи”, коментира той. По думите му влизането на държавата в сделката за ЧЕЗ-България не е нещо, което ще навреди на националните интереси. Веселинов допълни, че в момента се продават 67% от бизнеса на енергийното дружество и ако държавата вземе 34% Гинка Върбакова и нейната „Инерком” ще е „малкият партньор”. Според националиста дружеството е надценено – службите оценили активите в началото на 225 млн. евро, чехите искали 240, а сега се говори за 340 млн. евро. Затова и той коментира, че би желал нова процедура с директно участие на държавата. По тази линия са и законови промени, предлагани от ОП – при продажба на стратегическа инфраструктура, тя да се предлага първо на държавата, а ако все пак отиде в частни ръце, то това да става чак след разрешение от КЕВР. Веселинов подчерта, че целта не е Гинка Върбакова да бъде отказана от купуването на ЧЕЗ, а да е сигурно, че може да управлява компанията.", "date": "2018.03.01", "title": "Искрен Веселинов: ЧЕЗ са готови да продадат българския си бизнес на фирма, която не може да докаже, че има парите"}
{"url": "http://www.faktor.bg/bg/articles/novini/balgariya/v-simeonov-s-namesata-po-prodazhbata-na-chez-pravitelstvoto-izliza-ot-zapletenata-situatsiya", "text": "\"С намесата по продажбата на ЧЕЗ правителството излиза от заплетената ситуация, но като цяло не е добре държавата да се меси директно в пазарна сделка\", коментира вицепремиерът Валери Симеонов, цитиран от \"Фокус\".  \"Ако сте един инвеститор и научите за това как и по какъв начин държавата се намесва в една сделка, няма да ви харесва. В случая е добре, защото се излиза от тази заплетена ситуация и се слага точка на един безсмислен скандал\", коментира Симеонов.  Попитан дали е присъствал на срещата със собственика на \"Инерком България\" Гинка Върбакова в Министерски съвет, Симеонов заяви:  \"Отидох само колкото да видя как изглежда Гинка. Видях я за 3 минути и си излязох, защото прецених, че тази среща няма особен смисъл\". Симеонов заяви, че има съмнение, че тя не знае как изглежда трафопост.  \"Няма нищо общо между поддръжката на фотоволтаичен парк, при който основният ти ангажимент е да пишеш фактури и да ги пращаш на НЕК\", коментира вицепремиерът.  По думите му съвсем друго е едно действащо енергоразпределително предприятие.  \"Това са неща, които са от различни вселени\", допълни той.", "date": "2018.03.01", "title": "В. Симеонов: С намесата по продажбата на ЧЕЗ правителството излиза от заплетената ситуация"}
{"url": "http://www.faktor.bg/bg/articles/novini/balgariya/bnt-pusna-naglaseno-i-udobno-intervyu-s-ruskiya-patriarh-otkazal-da-govori-za-makedonskata-tsarkva", "text": "Часове преди официалната визита на руския патриарх Кирил в България БНТ излъчи нагласено и скучно интервю с главата на Руската православна църква. Вместо най-логично въпроси да му задава безспорният познавач на религиозната тематика журналистът Горан Благоев, в Москва се оказа изпратен четецът на новини Спас Кьосев, кой задаваше удобни въпроси на висшия руски духовник. Явно БНТ се е самоцензурирала с интервюиращия, което обяснява и защо Горан Благоев не беше пред камерата и с микрофона. Руската православна църква е отделена от държавата и не се меси в нейните дела. Но и държавата не се меси в работата на духовенството. Ние сме независими и взимаме самостоятелни решения. Така патриарх Кирил отговори на въпроса какви са отношенията му с руския президент Владимир Путин.  Кирил нападна остро украйнската държава, обвинявайки я, че преследва законната според него Украинска православна църква, която е под диктата на Руската патриаршия и Кремъл, и умело се използва срещу опитите на Украйна да се измъкне от руските зависимости и опека.  Патриарх Кирил – послание – като всички патриарси – РЦ и БЦ имат една дълга история на братски отношения, защото народите ни са православни и имат обща култура и са близки дори по език.  Украйна е много тежко положението, има истински гонения в Украинската православна църква, с насилие са превзети 50 храма, физически са пребивани хора и свещеници, наричат ги даже окупатори. Пребиват ги единствено защото са УПЦ, а тя самата се смята за  църква на окупаторите. Чудовищна е ситуацията там, където се нарушават правата на човека и на духовните свободи. Днес УПЦ е единствената миротворческа сила, защото паството й е и на изток, и на запад, и в центъра. Тя поде кръстен поход за помирение в украинското общество. Надявам се, че всички тези турболенции ще преминат и хората там отново ще заживеят. Ние се молим за това, заяви патриарх Кирил. Той обаче не спомена и дума, че всъщност след окупацията на Крим и терористичните действия на Русия в Донбас, Донецк и Луганск, украинският народ и голяма част от духовниците му правят опит за създаване на независима и самостоятелна Украинска православна църква, която да не е под ботуша на Москва. Журналистът от БНТ обаче не зададе нито един въпрос в тази посока, пренебрегвайки волята на украинския народ, давайки право единствено на позицията на Русия. Патриарх Кирил отново заклейми Истанбулската конвенция, наблягайки на факта, че тя регламентира недопустими права на еднополовите двойки и намеса в живота на християнското семейство, против което била категорично Руската православна църква. Духовникът подкрепи позицията на Българската православна църква по повод на конвенцията, която е в пълен синхрон с руската. Високият духовник не пропусна да отбележи на няколко пъти, че именно Русия имала големи заслуги за признаването на Българската патриаршия и отпадането на скихзата срещу нашата православна църква. Той посочи, че Русия ни е бранила от гръцката църква. Руският патриах обаче или не познава историята, или пропуска важния момент, че именно руската дипломация има съществен принос да бъде наложена схизма на Българската православна църква, а духовниците – основоположници на Българската екзархия, да бъдат подложени на гонения и заточения.  Към патриарх Кирил е имало подготвени въпроси и за отношението на руската църква към желанието на Македонската православна църква БПЦ да й стане майка, но руският висш духовник е отказал да коментира тази тема. Въпреки добрата възможност да направят интересно интервю с главата на Руската православна църква, екипът на БНТ преднамерено или неволно пропусна да зададе куп актуални и важни въпроси, което оставя натрапчивото усещане за нагласено и удобно интервю.", "date": "2018.03.01", "title": "БНТ пусна нагласено и удобно интервю с руския патриарх, отказал да говори за македонската църква"}
{"url": "http://www.faktor.bg/bg/articles/novini/balgariya/borisov-ot-delfi-da-napravim-balkanite-ot-baruten-pogreb-v-spokoyno-myasto-za-zhiveene", "text": "\"Преди 15 години в Солун беше даден европейски път за България и Румъния. Българите се хора, които не забравят доброто и затова въпреки натоварената ми програма ми програма съм тук.  В момента София играе същата роля за Западните Балкани.\" Така започна словото си пред икономическия форум в Делфи премиерът Бойко Борисов, който пристигна в Гърция след срещата с Юнкер и шестимата лидери на страните от Западните Балкани в София днес. Той изтъкна, че председателят на ЕК Жан-Клод Юнкер е обещал 1 милиард евро за подготовката на балканските инфраструктурни проекти.  \"Огромни пари ще се налеят в Балканите. Срещите с финансовите институции и в Лондон, и в Брюксел са изключително обнадеждаващи. 1 милиард евро за подготовката на балканските инфрансруктурни проекти като грандове са готови за усвояване\", обяви Борисов пред икономическия форум в присъствието на президента на Гърция.  \"Длъжни сме да ги направим, иначе младите ще бягат, ще регистрираме износ на мозъци. Ако не им дадем перспектива да живеят в тези страни, те ще ги напуснат. Тогава тук ще остане едно застаряващо население, с ниска квалификация, ще се явяват популистки партии и всички заем какво следва от това\", подчерта Борисов. Той посочи, че държавите от Западните Балкани трябва да изминат дълъг път и да изпълнят много критерии. Борисов се похвали с ниския дълг на България – 26-27 %. „Имаме бюджетен излишък и голям фискален резерв. Опитваме се да покажем, че една държава от източния блок може да бъде дисциплинирана и да изпълнява маастрихтските критерии.Иначе растежът ще спре”, обясни Борисов. Той подчерта, че терминът Западни Балкани не му харесва, защото Балканите са едни. Обяви, че е най-важно да се изгради инфраструктура – пътища, жп линии и дигитални трасета.  Премиерът подробно описа трасетата на коридорите 4,8 и 10, както и интерконекторните връзки между България и Гърция. „Ако осъществим тези проекти Балканите ще са едно от най-конкурентните места в света”. Премиерът обясни, че за инфраструктурните проекти вече имаме подкрепата на Световната Банка, на Европейската инвестиционна банка и на ЕБВР. Обясни, че финансирането ще е хибридно. Борисов обяви, че Юнкер ни обещал 1 млрд. евро за подготовка на балканските инфраструктурни проекти. „Искаме да направим процеса необратим и от барутен погреб да превърнем Балканите в спокойно място за живеене”, каза още премиерът Той изтъкна, че от изключителна важност е борбата с организираната престъпвност и спазването на върховенството на закона. Премиерът подерта, че споразумението с Турция трябва да остане, заради мигрантската вълна. При откриването на форума слово произнесе и президентът на Гърция Прокопиос Павлопулос, както и еврокомисарят по миграцията Димитрис Аврамопулос, както и . Икономическата среща е известна като \"малкия Давос\" заради изключителното й значение за перспективите в развитието на региона. В рамките на 4 дни политици, банкери, журналисти, представители на бизнеса, европейските институции, САЩ, Русия, Китай ще обсъждат в различен формат европейските граници, икономиката на ЕС, бъдещето на Европа, структурни реформи и визия за ЕС, новата дигитална революция, влиянието и отношенията с Москва, Вашингтон и Пекин. Съпътстващата форума програма включва обиколка на древните пътища на Делфи, която всеки ден е с различно ниво на трудност.", "date": "2018.03.01", "title": "Борисов от Делфи: Да направим Балканите от барутен погреб в спокойно място за живеене"}
{"url": "http://www.faktor.bg/bg/articles/sasht-smyata-che-e-feyk-novina-tvardeniyata-na-putin-za-novite-orazhiya-na-rusiya", "text": "Американски служител, запознат с последната оценка на руската военна мощ, изрази съмнение пред телевизионния канал CNN, че оръжията, които държавният глава на Руската федерация Владимир Путин описа в годишната си реч пред Федералното събрание, имат възможността да преодолеят противоракетните щитове на НАТО, като същевременно увери, че при евентуална руска атака САЩ ще отговорят с „огромна мощ“, информира \"Фокус\".  Съгласно думите на източника, САЩ са наблюдавали малък брой руски тестове на ядрените им ракети, които са завършили катастрофално.  Докато Путин твърди, че новото му оръжие ще бъде в състояние да избегне американската противоракетна отбрана, американските представители отдавна уверяват, че системата на САЩ е проектирана да реагира на изстрелване на ракети от страна на държави като Северна Корея или Иран. Американската ядрена политика има за цел да възпира Русия чрез модернизирането на американския арсенал.  Източникът на CNN заяви, че САЩ вярват, че изявленията на Путин са направени до голяма степен за вътрешнополитическа употреба с оглед предстоящите на 18 март тази година президентски избори в страната.  В речта си пред двете камари на руския парламент президентът подчерта, че новият арсенал на Москва е разработен в отговор на ходовете на Вашингтон, припомня американската телевизия.  По-рано пък руският министър на отбраната Сергей Шойгу заяви, че елементите на противоракетната система на НАТО, които са разположени на територията на Полша, Румъния и Аляска, са като \"чадър с дупки\". Шойгу подчерта, че страните от НАТО са се опитали да въвлекат Русия в нова надпревара във въоръжаването, но новите оръжия ще помогнат за избягването на подобен сценарий.", "date": "2018.03.01", "title": "САЩ: Твърденията на Путин за новите оръжия на Русия приличат на фейк новина"}
{"url": "http://www.faktor.bg/bg/articles/novini/svyat/armeniya-se-otkaza-ot-istorichesko-mirno-sporazumenie-s-turtsiya", "text": "Армения обяви, че се отказва от мирното споразумение, подписано между нея и Турция през 2009 г., с което трябваше да се нормализират връзките между двете държави, предаде \"Ройтерс\", като цитира арменската теливизия \"Йеркир медия\" и цитира говорител на президента, съобщава \"Дневник\". Пред медията говорителят Владимир Хакобян казва, че президентът Серж Саркисян е съобщил на среща на Националния съвет за сигурност, че турско-арменските протоколи са \"анулирани\". И говорителят на външното министерство Тигран Балаян написа в \"Туитър\", че протоколите са обявени за \"нищожни\". По-късно публикува с язвителен коментар писалката, с която е подписано споразумението от арменска страна, и попита дали тя сега е спомен или инструмент на дипломацията. Споразумението между Армения и Турция е от октомври 2009 г. С него двете страни се разбраха да възстановят отношенията си и да отворят границата си след столетието на напрежение заради масовото избиване на арменци в Османската империя в годините на Първата световна война. Актът е силно символичен, тъй като протоколите така и не са били ратифицирани за почти осем и половина години.", "date": "2018.03.01", "title": "Армения се отказа от историческо мирно споразумение с Турция"}
{"url": "http://www.faktor.bg/bg/articles/ginka-varbakova-sdelkata-s-chez-se-satanizira", "text": "Подценихме възможността да бъдем атакувани от компании, които искат да провалят сделката чрез оказване на политически натиск в България и Чехия. Яростното политизиране на продажбата на дружеството достигна до степен на сатанизиране. Това заяви Гинка Върбакова, собственик на компанията купувач на ЧЕЗ „Инерком България” на съвместното заседание на комисиите по енергетика и контрол над службите. „Свидетели сме на един политически и икономически шантаж, целящ спирането на законова сделка. Различни политически сили, фактори и институции видяха в тази сделка възможност само за повишаване на политическите си рейтинги, тиражиране на спекулации“, подчерта Върбакова. Тя подчерта, че повече от година компанията й подготвяла документите за участие в тази процедура, водени от най-добрите европейски стандарти. „Атаките срещу нас са заради икономически интереси на вече отпаднали кандидати. Те искат да спечелят задкулисно чрез оказване на политически натиск както върху нас, така и върху дружеството-продавач, изкривявайки медийната среда, инсценирайки лъжи и инсинуации. Това е сценарий, в който отказваме да участваме“, категорична бе Върбакова. „Искаме да опровергаем съмненията, че нямаме професионален опит и да покажем, че имаме ясни инвестиционни намерения. Ще отговорим на всички спекулации за грозните твърдения, които бяха отправени към нас. Дължим това на хората, институциите и банките, с които работим. С адвокатите ни ще прегледаме всички обидни квалификации по наш адрес, включително и от най-високо политическо ниво. Няма да допуснем да се тиражират слухове, че сме подставени лица и който твърди подобни неща трябва да ги докаже в съда“, подчерта още Върбакова. „В сделката има клауза за конфиденциалност за подробности около нея. Участието ни по преговорите за купуване на ЧЕЗ започна преди повече от година. Преговорите се водиха в централата на ЧЕЗ, не в политически кабинети. Не сме търсили разговори с нито един български политик“, обясни още тя. Гинка Върбакова обясни, че едва тази сутрин се запознала с премиера Бойко Борисов. „Във връзка с разговорите с него искам да обявя, че ние сме съгласни да включително държавата в сделката така, че тя да има контрол върху електроразпределителното дружество в бъдеще, за да има възможност крайните потребители да са сигурни. Ще започнем разговорим веднага с продавачите относно възможността да включим държавата в тази сделка“, обясни Върбакова. В контекста на всичко казано от нея, бизнесдамата заплаши със съд всички, които са накърнили името на компанията, кандидат да купи ЧЕЗ през последните дни с обидни квалификации.", "date": "2018.03.01", "title": "Гинка Върбакова: Сделката с ЧЕЗ се сатанизира, атаките срещу нас са заради икономически интереси"}
{"url": "http://www.faktor.bg/bg/articles/novini/svyat/andrey-kovachev-diskutira-situatsiyata-v-livan-s-premiera-na-stranata-saad-hariri", "text": "Делегация от членове на Групата на ЕНП в Европейския парламент, ръководена от зам.-председателя на групата Андрей Ковачев (ЕНП-ГЕРБ) посети Ливан в рамките на проучвателна мисия между 26 и 28 февруари. В състава на делегацията бяха евродепутати от Румъния и Франция. Целта на посещението бе запознаване със ситуацията в региона на Близкия изток, положението на бежанците в страната и сигурността в ЕС, сътрудничество с Ливан в рамките на Европейската политика на добросъседство и държавите от южното съседство, както и политическата обстановка преди парламентарните избори в страната през пролетта. В рамките на мисията бяха проведени срещи с министър-председателя Саад Харири, външния министър Гебран Базил, както и с председателя на групата за приятелство ЕС-Ливан в ливанския парламент - Ясин Джабер. По време на срещите бяха обсъдени предизвикателствата, пред които са изправени ЕС и страните от Средиземноморието и че Ливан е една от най-сериозно засегнатите от конфликта в Сирия страни. Почти 50% от населението в момента са бежанци, което променя религиозния баланс в страната. В последните години повече от 1.5 милиона сирийци и палестинци са потърсили убежище в Ливан, което превръща Ливан в страната с най-голямо съотношение на бежанци спрямо местно население в света. Външният министър Базил е споделил, че „което е добре за Ливан е добре за Европа и което е добре за Европа е добре за Ливан и че се надява но по-активна лидерска роля на ЕС в Близкия Изток.“  Премиерът Харири е благодарил за усилията на ЕС по време на проведените срещи на Международната група за подкрепа на Сирия. Харири също отбелязал важната роля  на донорските конференции  за Ливанската икономика. Делегацията на Групата на ЕНП се е срещнала с представители на ливанските политически партия „Катаеб“. По време на дискусията, председателят Сами Джемайел е помолил за подкрепа от страна на Групата на ЕНП да се защити прилагането на Резолюция 1559 на ООН, според която само ливанските въоръжени сили трябва да гарантират сигурността на Ливан. Ръководителят на мисията Андрей Ковачев, заяви „не трябва да забравяме, че  сигурността на ЕС, зависи и от сигурността в Ливан. Страната очаква ЕС да подпомогне региона, чрез участие в реконструкцията на Сирия и в създаването на „сигурни зони“ за завръщане на бежанците в страните на произход. В тази посока изключително важни са трите планирани донорски конференции за първата половина на 2018 г. в Рим, Париж и Брюксел.  Те са насочени към подкрепа за ливанската икономика, армия и справяне със ситуацията с бежанците. По време на конференциите ще бъде търсено финасиране за над 250 проекта в областта на транспорта, водния сектор и енергетиката, които да осигурят годишен растеж на икономиката между 6-7% в рамките на капиталова инвестиционна програма за привличане на 16 млрд. долара за десет години.“", "date": "2018.03.01", "title": "Андрей Ковачев дискутира ситуацията в Ливан с премиера на страната Саад Харири"}
{"url": "http://www.faktor.bg/bg/articles/yunker-sled-sreshtata-v-sofiya", "text": "Очарован съм да бъда тук в София, в скъпата ми България, България е държава, която много обичам. С тези думи започва речта си Жан Клод Юнкер, съобщава БНТ. В момента сме под Българско председателство, първото председателство на България и досега резултатите от него са много добри, категоричен е той. Под Българско председателство и благодарение на доброто управление на Българското председателство, на усилията на нашите български приятели, постигаме много напредък и по реформата на системата \"Дъблин\". И тук искам да кажа, че България ни впечатлява с качеството на работата си и надявам се, че това няма да изненада гражданите на тази държава - българите могат да се гордеят с начина, по който техните лидери водят Българското председателство. Юнкер обясни, че с Федерика Могерини и комисаря Хан са осъществили едно тежко пътуване през Балканските държави. Видяхме нашите партньори - еднакво важни партньори, те са тук зад мен, но дори да не бяха, щях да кажа същото. Искам да им благодаря за сърдечното приемане по време на всеки етап от нашето пътуване в Западните Балкани и също навсякъде, където бяхме приети от нашите партньори от Западните Балакани. Програмата тази седмица е много тежка, но и много богата и открих нещо много важно по време на това посещение. ЕС остава силно ангажиран с европейските перспективи за нашите западни партньори от Западните Балкани и също, че ние ще направим всичко възможно и ще работим в тази насока. И виждам същото желание и от страна на партньорите ни - те имат желание да предприемат реформи, реформи, които са необходими за присъединяване към ЕС. Юнкер припомни, че когато е започнал мандата си е заявил, че нито една държава от Западните Балкани няма да успее да се присъедини към ЕС до края на мандата на тази Комисия - през ноември 2019 година. И това като че ли натъжи нашите приятели от региона и трябваше после да уточня думите си, а именно да ускоря присъединяването, сближаването на тези наши партньорски отношения, да видим какви ще са статутите на кандидати на едните и кога ще се осъществи присъединяването. Разбира се, това ще стане, ако всички условия са изпълнени - евентуално през 2025 година и очевидно ясно е, че тези, които искат да се присъединят към ЕС трябва да отговорят на всички критерии.  Не че искам да ги обидя, но мога да кажа, че на този етап нито една държава не отговаря на всички условия въпреки че има огромен напредък във всички тези партньорски държави в региона. Силно съм впечатлен, но отново наблягам на нуждата да работим заедно и да имаме ефективна борба срещу организираната престъпност, срещу корупцията, която всъщност унищожава обществото. Юнкер е категоричен, че всички страни, които искат да се присъединят към ЕС, трябва да са приключили двустранните териториални конфликти преди да се присъединят. В ЕС следим отблизо тази нестабилност, ние не искаме такава. Искаме да имаме стабилност, която да се постигне в този процес на преговори за присъединяване. На всеки един етап от моето пътуване винаги слушах. В Западните Балкани се говори много за Балканите, но като цяло в ЕС не се говори чак толкова много с тези Западни Балкани. Нека не забравяме че трябва да се опитаме да обхване комплексността на този регион. ЕС е един голям пазар с много положителни ефекти за икономиката и също ценност, които не бива да изчезнат от нашия обхват.  И скоро тук в София ще има среща на върха на държавите от Западнитре Балкани и ЕС и ,разбира се, ще говорим за разширяване и присъединяване, но според мен това няма да бъде основната тема. Ще трябва да дискутираме проблемите на миграцията, които ни засягат всички и също ще трябва отделим нужното - даже завишено - внимание на иконмическата ситуация на региона така че ще трябва да говорим за свързаността на региона между отделните държави, ще трябва също да се споразумеем за прилагането на тези 155 принципа, които управляват икономическата интеграция на региона. Бих желал по време на срещата на върха в София да уточним как точно ще работим, така че този регион, толкова важен за Европа, да подобри своят свързаност. Юнкер допълни, че се връща в Брюксел убеден, какъвто винаги е бил, че мястото на Западните Балкани е в ЕС. \"Присъединяването не е мечта, а нещо което може да се реализира\", каза той. И мисля, че трябва да се съсредоточим не толкова върху крайните дати, а върху същността на самия процес и съответно това е задължението на региона и на ЕС да направим всичко възможно, така че максимален брой държави от Западните Балкани да отговорят възможно най-бързо на критериите, но не можем да правим отстъпки по условията за приемане в ЕС.", "date": "2018.03.01", "title": "Юнкер в София: Мястото на Западните Балкани е в ЕС, но само когато са готови"}
{"url": "http://www.faktor.bg/bg/articles/novini/balgariya/galap-72-ot-balgarite-smyatat-sluchvashtoto-se-okolo-chez-za-nenormalno-i-nepriemlivo", "text": "Огромната част от българите са против случващото се с ЧЕЗ, не възприемат добре действията на властта до този момент и искат по-ефективна намеса на държавата, показва експресен телефонен сондаж на „Галъп интернешънъл“. 93% от запитаните твърдят, че са чули за скандала, а 72% от тях намират идеята за тази сделка за ненормална и неприемлива. Само 16% намират случващото се за нормално и приемливо. Останалите не могат да преценят. Мнозинство от 61% казват, че министърът на енергетиката е допуснал грешка, а мнозинство от 56% намират, че премиерът Бойко Борисов е допуснал грешка. Голямата част от тези отговори са автоматични и хората закономерно търсят вината у ресорния министър. За това спомогна и бързата оставка на министър Теменужка Петкова, първоначално възприета от Борисов. Това, че министър-председателят е с по-малко споменавания, се дължи по-скоро на по-високата му популярност в сравнение с Петкова, смятат от „Галъп“. Дори и високата популярност обаче не може да повлияе на обществените нагласи, които са недвусмислено критични към действията на властта по този казус досега. Откроява се желание за по-ясна държавна намеса. Мнозинство от 72% иска държавата да отмени сделката, а 17% смятат, че държавата не трябва да се меси. Останалите се затрудняват да формират позиция. Както може и да се очаква, преобладаващото мнение по отношение на електроразпределителното предприятие клони към идеята то да е държавна собственост. Мнозинство от 75% подкрепят идеята държавата да купи ЧЕЗ, 20% са против, а останалите се колебаят.", "date": "2018.03.01", "title": "Галъп“: 72% от българите смятат случващото се около ЧЕЗ за ненормално и неприемливо"}
{"url": "http://www.faktor.bg/bg/articles/obarnat-tir-blokira-patya-sofiya-vidin-pri-archar", "text": "Временно движението е преустановено по пътя София-Видин през с. Арчар поради обърнат ТИР. Това съобщи „Фокус“. Според данни на полицията от мястото на инцидента, ограничението на движението там ще е в сила до 18:00 часа. Автомобилите се пренасочват през гр. Лом. Движението към Видин през с. Димово се осъществява свободно.", "date": "2018.03.01", "title": "Обърнат ТИР блокира пътя София-Видин при Арчар"}
{"url": "http://www.faktor.bg/bg/articles/razsekretiha-delo-ot-1981-za-opit-za-ubiystvoto-na-britanskata-kralitsa", "text": "Службата за безопасност и разузнаване на Нова Зеландия потвърди, че през 1981 година е имало опит за убийството на британската кралица Елизабет II, пише \"Скай нюз\". Случаят е от 14 октомври 1981 година, когато кралицата се е намирала на посещение в Нова Зеландия. Именно при една от появите й на обществено място, 17-годишният Кристофър Джон Люис се е опитал да стреля в нея.  Оттогава досега фактът, че е бил извършен опит за покушение срещу британската кралица е секретен и достъп до него са нямали нито медиите, нито обществеността.  Едва сега делото е разсекретено.  \"Люис наистина е смятал да убие Елизабет II, но за щастие не е намерил добра позиция за изстрел, както и мощно оръжие за съществуващото разстояние между него и обекта на покушение\", съобщи полицията, цитирана от изданието.  Нападателят Люис е лежал в затвора за убийство на жена и отвличане на детето й, а през 1997 година се е самоубил в килията си.", "date": "2018.03.01", "title": "Разсекретиха дело от 1981 за опит за убийство на британската кралица"}
{"url": "http://www.faktor.bg/bg/articles/savetat-na-evropa-gartsiya-postiga-nedostatachen-napredak-po-otnemaneto-na-imuniteta-na-deputati", "text": "Съветът на Европа призова Гърция да направи \"значителен напредък\" в борбата с корупцията сред депутатите, съдиите и прокурорите, като критикува по-специално липсата на прозрачност в правната система на страната. Органът констатира, че само шест от 19-те препоръки, направени от комисията за борба с корупцията (GRECO) през 2015 г., са разгледани \"по задоволителен начин\". \"Необходим е допълнителен значителен напредък, за да се покаже, че може да бъде постигнато приемливо ниво на съответствие с препоръките за следващите 18 месеца\", казват от СЕ. Това се случи, след като гръцкият парламент започна разследване миналия месец в твърдения, че почти дузина високопоставени политици са получили подкупи или са помогнали в популяризирането на швейцарския фармацевтичен гигант Novartis по време на техния мандат. СЕ констатира, че е постигнат малък напредък по отнемането на имунитета на депутати, заподозрени в корупционни престъпления, като \"броят на отказите за отмяна на парламентарния имунитет все още надвишава значително броя одобрени искания\". А правителството все още не е прокарало конституционна промяна, която ще улесни наказателното преследване на настоящи и бивши държавни служители. Съветът също така призова Гърция да установи ясни стандарти за поведение на съдиите и прокурорите и да изисква въвеждането на партньорска проверка при техните назначения, вместо да ги определя единствено правителството. Гърция е на 59 място от 180 страни по индекса за корупция на Трансперънси интернешънъл. GRECO се състои от 48 европейски държави и САЩ и беше сформирана през 1999 г., за да помага на своите членове да се борят с корупцията.", "date": "2018.03.01", "title": "Съветът на Европа: Гърция има недостатъчен напредък по отнемане на имунитета на депутати"}
{"url": "http://www.faktor.bg/bg/articles/rumen-radev-slavi-rusiya-v-intervyu-za-tass", "text": "Отношенията между България и Русия трябва да се развиват и да вървят напред. Това заяви българският президент Румен Радев в интервю за ТАСС, разпространено днес, пише \"Фокус\".     \"Връзките между нашите народи са живи, особено на чисто човешко, емоционално, културно и религиозно равнище. Но в политически и икономически план тези отношения бяха подкопани по времето на прехода.  Мисля, че нашите връзки трябва да се развиват, да се придвижват напред\", каза Радев пред Михаил Гусман, първи заместник генерален директор на руската агенция.        По думите на българския държавен глава \"еврофилията не означава русофобия\". Той отбеляза, че \"опитите за политическа изолация на Русия не носят изгоди за нито една от страните\".   Държавният ни глава, разбира се, не споменава окупацията на Крим и нападението над Украйна, които доведоха до това положение.      По повод предстоящата 140-годишнина от подписването на Санстефанския мирен договор Радев каза, че договорът е \"възкресил България\" в границите, за които са мечтали възрожденците. Той добави, че Берлинският договор и \"целият ХХ век\" са изменили границите на Балканите и сега много хора с българско самосъзнание живеят извън пределите на своята родина. \"За тези 140 години имаше немалко опити за ревизиране на историята, включително и през последното десетилетие, но безспорен факт в тази история, най-важният за нас, е българското Освобождение, което още повече заздрави връзките между нашите два народа\", констатира президентът на България.        Той напомни, че България е дала на славянските народи писменост и се гордее с това свое постижение. Според него най-силните връзки между българския и руския народ са духовните и затова \"те ще преживеят всяка политическа зима\".", "date": "2018.03.01", "title": "Радев напада \"опитите за политическа изолация на Русия\" в интервю за ТАСС, мълчи за окупацията на Крим"}
{"url": "http://www.faktor.bg/bg/articles/dobra-novina-meteorolozi-veshtayat-ryazko-zatoplyane", "text": "Най-ниската температура, която бе измерена тази сутрин, бе в Стара Загора. Там градусите паднаха до -21°.Това съобщи синоптикът от БАН Анастасия Стойчева и уточни, че не можем да говорим за температурен рекорд. Тя успокои, че през деня температурите бързо ще се повишават. „Ще има голяма разлика между сутрешните и дневни температури, които ще се доближат до нулата”, посочи Стойчева пред БНТ. И утре сутрин температурите ще са отрицателни.  \"Със слънцето днес температурите ще се повишат и ще има много голяма разлика между сутрешните и тези, които ще станат през деня. Очаква ни рязко затопляне, ще завали дъжд и ще има ниски сутрешни температури в петък и събота. Очакват се заледявания по планинските проходи. На 3-ти март се очаква по-студен въздух от Северозапад. Температурите отново ще се понижат, като най-вероятно ще има валежи от дъжд и сняг. Температурите се повишават следващата седмица. Средните ще са 7-8 градуса. В Източна България температурите ще надхвърлят 10 градуса. Следващата седмица времето ще бъде динамично. През първата половина на следващата седмица ще започне да се топи снежната покривка,\" прогнозира тя.  „За кратко през март ще попаднем в югозападен пренос и ще дойде по-топъл въздух. Температурите може от -15 да се повишат до 5 градуса”, обясни синоптичката.  „Метеорологичната пролет ще дойде във втората половина на месеца, малко преди края му. Най-високите температури се очаква да са 19 до 24 градуса. Очаква ни типично мартенско време, с много промени и динамика. Валежите ще бъдат над нормата”, обобщи Стойчева.", "date": "2018.03.01", "title": "Добра новина: Метеоролози вещаят рязко затопляне"}
{"url": "http://www.faktor.bg/bg/articles/novini/svyat/rusiya-plashi-da-izleze-ot-saveta-na-evropa-zaradi-sada-v-strasburg", "text": "Русия разглежда възможностите да напусне Съвета на Европа заради решения на Европейския съд за правата на човека в Страсбург, много от чиито решения са в разрез с интересите ѝ. Това съобщи агенция РИА \"Новости\", като се позова на източници в руските институции. Мярката се обмисля като крайно решение, ако \"антируската линия\" на решенията на съда продължи, посочва \"Дневник\". Денонсирането на Европейската конвенция за защита правата на човека и основните свободи (ЕКПЧ) ще преустанови юрисдикцията на Европейския съд за правата на човека (ЕСПЧ) и ще прекрати членството ѝ в Съвета на Европа. \"Руските власти изучават възможно денонсиране на Европейската конвенция за защита правата на човека и основните свободи (ЕКПЧ), ако линията на съда, в резултат на която се приемат решения, насочени срещу интересите на Русия, не се коригира\", казват източниците. Те имат предвид \"политизацията\" при решения на жалби, заведени срещу руската държава в Страсбург. Страните, подписали конвенцията, гарантират на гражданите си защита на основните права и свободи, както и право на живот, свободно слово, образование, забрана на мъченията и други. Гражданите, които смятат, че правата им са нарушени, могат да отнасят случаите си до ЕСПЧ и ако решението на съда е в тяхна полза, съответната държава трябва да се съобрази с него.", "date": "2018.03.01", "title": "Русия плаши да излезе от Съвета на Европа заради съда в Страсбург"}
{"url": "http://www.faktor.bg/bg/articles/zadarzha-zapodozryan-za-ubiystvoto-na-slovashkiya-zhurnalist-yan-kutsyak", "text": "Заподозрян за убийството на словашкия журналист Ян Куцяк беше задържан в Словакия, предаде ТАСС, цитирайки изявление на началника на националната полиция Тибор Гашпар пред словашкото радио. Полицията е извършила обиски в домовете на лица, отдавна заподозрени за разпространение на наркотици. Обиските са извършени близо до селището Велка Мача, където са убити журналистът и приятелката му. Задържан е заподозрян, за когото се предполага, че е свързан с убийството. Конфискувани са 160 г. от наркотика перветин, хладно и огнестрелно оръжие, което е изпратено за балистична експертиза. Гашпар уточни, че е рано да се каже дали убийството е извършено с конфискуваното оръжие. Основната версия за убийството на журналиста, работил за братиславското онлайн издание Aktuality.sk, е разправа на италианската ндрангета. Куцяк е подготвял материал за дейността на престъпната групировка в Словакия и връзките й с властите на страната.", "date": "2018.03.01", "title": "Задържаха заподозрян за убийството на словашкия журналист Ян Куцяк"}
{"url": "http://www.faktor.bg/bg/articles/vladimir-putin-se-seti-za-bednite-predizborno", "text": "Руският президент Владимир Путин постави днес за задача да се намали двойно равнището на бедността в страната през следващите шест години, съобщиха Асошиейтед прес и ТАСС. Сети се и за бедните след милиардите, похарчени за хибридната война, водена от него по целия свят и за нови оръжия. Сети се точно преди изборите за президент... \"Ние трябва да решим една от ключовите задачи в предстоящото десетилетие - да осигурим уверен, дългосрочен растеж на реалните доходи на гражданите, а за шест години да намалим най-малко два пъти равнището на бедността\", заяви Путин в годишното си обръщение пред руския парламент. Той отбеляза, че 20 милиона руснаци сега живеят под официалния праг на бедността, равняващ се на близо 180 долара месечно.", "date": "2018.03.01", "title": "Путин се сети за бедните предизборно"}
{"url": "http://www.faktor.bg/bg/articles/rumen-radev-pak-pita-obsluzhvat-li-sluzhbite-komforta-na-upravlyavashtite", "text": "Искам само да констатирам, че хаотичните действия на правителството противоречат на собствените му декларации, коментира президентът Румен Радев пред журналисти относно изказването на финансовия министър Владислав Горанов в Министерски съвет след срещата на Гинка Върбакова с Бойко Борисов, че държавата ще се опита да придобие контролния пакет от сделката за ЧЕЗ.  “За мен е тревожно, че службите не сработиха по този казус. Вече витае съвсем нормално въпросът - дали те обслужват държавата или комфорта на управляващите? Тревожно е, че демократичните механизми за контрол също се оказват безсилни. Ето, над тези въпроси трябва да се замислим. Очаквам рационални решения в интерес на България, но това не отменя въпросите защо се стигна до тук”, каза още Румен Радев. Президентът участва в церемонията за връчване на наградите от конкурса \"Твоите 25 причини да избереш България\". Инициативата е под патронажа на държавния глава. Проектът \"Твоите 25 причини да избереш България\" цели да мотивира българските студенти да изберат България и да се развиват у нас, да им помогне да натрупат ценен опит и да получат полезни знания и съвети за личностно и професионално развитие.", "date": "2018.03.01", "title": "Румен Радев отново пита - този път не за Пеевски, а за службите"}
{"url": "http://www.faktor.bg/bg/articles/ninova-iskame-razvalyane-na-sdelkata-za-chez-zapochva-podpiska-za-kolektiven-isk", "text": "Искаме съдът да спре сделката с ЧЕЗ. Процедурата да започне наново! Това заяви лидерът на БСП Корнелия Нинова на извънреден брифинг след срещата си с чешкия посланик Душан Щраух. Основната тема на разговора между двамата е скандалната сделка за електроразпределителното дружество.   Започваме подписка сред българите за спиране на сделката с ЧЕЗ и ще внесем искане в съда, каза още лидерът на БСП.   \"От няколко дни с авторитетни юристи по европейско право в България и навън, както и с авторитетни юристи по търговско право, обсъждаме и подготвяме внасянето на колективен иск в съда, български или чешки, за да спре сделката. КЕВР казват, че не могат, нямат отношение, че законът не позволява. КЗК се управлява от майката на депутат от ГЕРБ. Какво можем да очакваме от тези институции? Затова ще се обърнем към съд, но за да го направим започваме подписка в цялата страна от български граждани, клиенти на ЧЕЗ“, каза Нинова, цитирана от \"Фокус\". \"Искаме и почваме - обръщаме се към тези хора - който е съгласен да съберем подписка, юристите да я оформят, да внесем един колективен иск пред съдилищата и да поискаме от съда спиране на сделката. Това е трети вариант, за нас възможен. Започваме подписката в цялата страна“, заяви Нинова. По думите й целта е спиране на сделката.", "date": "2018.03.01", "title": "Нинова ще разваля сделката за ЧЕЗ, започва подписка за колективен иск"}
{"url": "http://www.faktor.bg/bg/articles/novini/balgariya/dps-se-spotayva-za-sabitiya-pokray-chez", "text": "От ДПС избегнаха да коментират в дълбочина новите събития покрай ЧЕЗ, варианта ЕРП-то да бъде одържавено отново, както и срещата на купувачката Гинка Върбакова с премиера, преди да са се запознали с цялата фактология, съобщава Канал 3 . \"Не очаквайте от нас да коментираме предположения\", каза лидерът на ДПС Мустафа Карадайъ, попитан дали е добра идея тази, лансирана от Бойко Борисов, за обратното изкупуване на ЧЕЗ от държавата. Нека да се запознаем с фактите, каза той. \"Нека да видим какви действия са си начертали, да видим какви са намеренията и тогава да се произнесем, каза лидерът на ДПС по повод срещата между Върбакова и Борисов от тази сутрин.", "date": "2018.03.01", "title": "ДПС се спотайва за събития покрай ЧЕЗ"}
{"url": "http://www.faktor.bg/bg/articles/borisov-kam-yunker-zapadnite-balkani-sa-nedelima-chast-ot-evropa", "text": "Министър-председателят Бойко Борисов проведе двустранна среща с председателя на Европейската комисия Жан-Клод Юнкер, чиято балканска обиколка приключва днес в София. Двамата оглавяват среща с лидерите на страните от Западните Балкани в българската столица. Това съобщиха от правителствената информационна служба. Жан-Клод Юнкер използва случая да поздрави премиера Борисов за ясното и целенасочено фокусиране на Българското председателство на Съвета на ЕС. Борисов и Юнкер отбелязаха важността на срещата в резиденция „Бояна“, която само дни след форума на Европейската банка за възстановяване и развитие в Лондон събира отново лидерите на Западните Балкани. „Регионът е неделима част от Европа и включването им в общото европейско пространство на сигурност и икономическо развитие е от стратегическо значение за трайната стабилност на целия Европейски съюз“, каза министър-председателят Бойко Борисов. Двамата отбелязаха решителните действия и силна политическа воля от страна на правителствата на страните от региона за постигане на видим напредък по пътя към членство в ЕС. Премиерът Борисов акцентира върху необходимостта от съдействие от ЕК за проектите за инфраструктурна и дигитална свързаност. „Изграждането на стратегически инфраструктурни обекти ще повиши свободния търговски обмен, инвестициите, конкурентоспособността и движението на капитали, а сътрудничеството в областта на образованието и културата ще гарантира помирението, добросъседството и утвърждаването на ценностната система на ЕС сред обществата, и най-вече сред младото поколение в региона“, подчерта министър-председателят пред Жан-Клод Юнкер.", "date": "2018.03.01", "title": "Борисов към Юнкер: Западните Балкани  са неделима част от Европа"}
{"url": "http://www.faktor.bg/bg/articles/novini/svyat/putin-se-hvali-sas-stotitsi-novi-balistichni-raketi", "text": "Руският президент Владимир Путин съобщи, че на въоръжение в страната са постъпили 80 нови балистични ракети, 120 балистични ракети за подводници и три такива съда, предава РИА Новости. „В състава на стратегическите ядрени сили постъпиха 80 нови междуконтинентални балистични ракети, 102 балистични ракети с подводно базиране и три подводници със стратегическо назначение „Борей“, заяви Путин.  Той отбеляза, че количеството на носителите на високоточното оръжие с голям обсег в Русия се е увеличило повече от 12 пъти, а броят на високоточните крилати ракети повече от 30 пъти.", "date": "2018.03.01", "title": "Путин се хвали със стотици нови балистични ракети"}
{"url": "http://www.faktor.bg/bg/articles/kakvo-si-kazaha-borisov-i-rama", "text": "Министър-председателите на България и Албания Бойко Борисов и Еди Рама разговаряха преди срещата на лидерите на Западните Балкани, организирана от българския премиер и председателя на ЕК Жан-Клод Юнкер. Акцентът на срещата беше поставен върху важността на проекта за коридор № 8, който да свързва Черно море с Адриатика. Двамата изразиха единодушие, че изграждането на железопътната инфраструктура, магистралата между София, Скопие и Тирана и полагането на дигиталната свързаност с изграждането на 5G мрежа и широколентов интернет, трябва да се осъществява паралелно. Не срещата бяха отбелязани и отличните двустранни отношения и политически диалог между двете държави. „Развитието на добросъседските отношения и конструктивната роля на Албания в региона, основана на европейските и евроатлантическите ценности, продължават да бъдат от голямо значение“, каза българският премиер и допълни, че вътрешно-политическите процеси в Албания са доказателство за стратегическия европейски избор на страната и нейните граждани. След това започна срещата на министър-председателя Бойко Борисов, председателят на ЕК Жан-Клод Юнкер и лидерите на Западните Балкани.", "date": "2018.03.01", "title": "Какво си казаха Борисов и Еди Рама"}
{"url": "http://www.faktor.bg/bg/articles/politico-hristiyandemokratite-postaviha-osnovite-na-badeshteto-bez-angela-merkel-nachelo", "text": "На специален конгрес в понеделник Християндемократите на Ангела Меркел поставиха основите на бъдещето без дългогодишният канцлер начело, като избраха на ключови позиции ново поколение консерватори - включително Йенс Спан, нейният най-изтъкнат критик.  В периода преди срещата в понеделник Меркел бе изправена пред нарастващ натиск от страна на партията, за да започне да изяснява въпроса за наследяването и да дава по-силен глас на консервативното крило на ХДС. Ако бъде подновена управляващата германска коалиция със социалдемократите - въпрос, на който ще бъде отговорено в неделя - следващият мандат се очаква да бъде последният на Меркел.  След дълъг дебат делегатите на конгреса одобриха както планираната голяма коалиция, така и кандидатите за правителството на Меркел почти единодушно - ясен знак, че усилията на канцлера за успокояване на партийните редици са успешни поне за момента.  За да успокои водите, Меркел се съгласи да отвори вратите на кабинета за новото поколение на ХДС. Беше болезнено съгласие.  \"Партията се успокои\", каза Елмар Брок, дългогодишен консервативен евродепутат и член на изпълнителния комитет на ХДС. „Всички търкания, които видяхме през последните седмици, се изпариха“.  Критиката над лидерството на Меркел стана по-силна, след като тя прехвърли ключови министерства в коалиционните разговори, включително важните министерства на финансите и вътрешните работи.  Много от членовете на ХДС също обвиниха Меркел за резкия спад в подкрепата за партията на общите избори през септември, когато тя отчете най-лошия си следвоенен резултат. За да успокои духовете, Меркел се съгласи да отвори вратите на кабинета за ново поколение на ХДС. Беше болезнено решение за канцлера, защото се принуди да изтласка дългогодишните политически съюзници като министъра на вътрешните работи Томас де Мезиер и министъра на здравеопазването Херман Грьохе.  В почти две десетилетия като лидер на ХДС, Меркел води партията, която се идентифицира като дясноцентристка, все повече наляво. За известно време тази стратегия разшири одобрението на ХДС, като привлече гласоподаватели от други партии, включително от социалдемократите и зелените. След кризата с бежанците, обаче, умереният курс на Меркел отчужди консерваторите в основата на ХДС, някои от които след това се ориентираха към крайната десница на Алтернативата за Германия (AfD).  Много от членовете на ХДС следяха това развитие с недоволство и притиснаха партийното ръководство, за да запазят своята консервативна подкрепа. Решението на Меркел Йенс Спан, който в момента е заместник-министър на финансите, да стане министър на здравеопазването в следващия кабинет, е най-ясният знак, че тя приема необходимостта да ангажира в управлението критиците си. Спен, 37-годишен, е гласовит и се противопоставя на Меркел по въпроси като миграцията и двойното гражданство. На партийния конгрес през 2014 г. той си проправя пътя в изпълнителния борд на ХДС, като побеждава кандидата на Меркел за поста.  По-рано в кариерата си, Меркел спечели репутацията си за бързо и често брутално изхвърляне на такива ренегати. Това, че тя не е направила това със Спан, се разглежда като знак за отслабването на хватката й върху партията. Намаляването на влиянието на канцлера беше осезаемо в понеделник.  Докато делегатите възнаградиха речта с учтиви аплодисменти, те запазиха ентусиазма си за друг говорител – Анегрет Крамп-Каренбауер, новият генерален секретар на партията и фигура, която мнозина биха искали да видят като следващия лидер на ХДС. Меркел номинира популярния провинциален премиер на Саарланд за важната партийна позиция миналата седмица, нещо, което мнозина от делегатите на ХДС подкрепиха за възстановяване на партийното единство. Макар че понякога я осмиват като \"мини-Меркел\", Крамп-Каренбауер, 55-годишна, известна в рамките на ХДС като \"АКК\", има широка подкрепа в партията. Величината на тази подкрепа стана ясна на конгреса, като почти 99% от делегатите одобриха кандидатурата й за генерален секретар. Основната задача на Крамп-Каренбауер през следващите месеци ще бъде да помогне за написването на нова програма, насочена към модернизиране и повторно активизиране на най-голямата политическа партия в Германия.  \"Искаме да бъдем силна народна партия, а не безлично масово движение, към което всеки може просто да се закачи\", каза тя на делегатите по време на реч, която беше посрещната с бурни аплодисменти. Докато тя обеща да спечели три милиона гласа, които ХДС загуби в полза на свободните демократи и „Алтернатива за Германия“ на изборите през септември, тя каза, че партията ще го направи, без \"пяна в устата\", позоваване на често възпламеняващата реторика на крайно дясната партия „Алтернатива за Германия“. Спан предлагаше подобно послание по време на собствената си изява на трибуната, но забележките му бяха посрещнати с по-малко възхищение.  \"Не съм готов просто да приемем съществуването на партия в дясно от нас в парламента\", подчерта той и добави, че целта на ХДС трябва да бъде да унищожи „Алтернатива за Германия“, сега третата по големина партия, на изборите следващите години.  Въпреки че двете големи надежди на ХДС споделят целта да възвърнат изгубените консервативни гласоподаватели, въпросът как да се постигне тази цел обещава да бъде по-спорен. Той ще бъде и централен в определянето на бъдещата посока и лидерство на партията.Като генерален секретар със силната подкрепа от Меркел, Крамп-Каренбауер изглежда ще има предимство пред Спан. Въпреки популярността си сред консерваторите, Спан все още не е показал, че има по-широка одобрение. Най-важното е, че Спан все още не е доказал, че може да спечели големи избори.  Това е нещо, за което Крамп-Каренбауер, избрана за премиер на Саарланд с повече от 40 процента от гласовете миналата година, не трябва да се безпокои. Нейното предизвикателство ще бъде да обедини ХДС около нова стратегия, приета както от умерените, така и от консерваторите.  Въпреки нарастващите спекулации за наследника на Меркел, шансовете са канцлерът да остане в контрол още известно време. По-рано този месец тя отхвърли предложенията, че може да се оттегли след още две години като канцлер, настоявайки, че \"би искала да изпълни цял мандат\", пише POLITICO, цитиран от Агенция \"Фокус\".", "date": "2018.03.01", "title": "\"Politico\": Християндемократите поставиха основите на бъдещето без Ангела Меркел начело"}
{"url": "http://www.faktor.bg/bg/articles/iskat-ot-tramp-da-zastavi-turtsiya-da-prekrati-agresivnoto-si-povedenie-spryamo-kipar-i-gartsiya", "text": "Председателят на „Американският елинистичен институт“ Ник Ларигакис изпрати до президента на САЩ Доналд Тръмп писмо, в което призова администрацията му да застави Турция да прекрати агресивното си поведение спрямо Кипър и Гърция, пише Cyprus Mail. „От името на националната членска маса на „Американския елинистичен институт“ Ви пиша, за да призова правителството на САЩ да осъди турските провокации и агресия в Източно Средиземно море, които имат ужасяващи последствия и за интересите на САЩ в сферата на сигурността“, пише в писмото на Ларигакис.  „Враждебното поведение на Турция, нейната дипломация на канонерките в Егейско море срещу партньора ѝ в НАТО Гърция и войнствените заплахи срещу суверенните права на Кипър да прави проучвания за газ в своята икономическа зона са достигнали до нови, опасни висини“, допълни той. „Турският президент Реджеп Тайип Ердоган заплашва Гърция, Кипър и международните газови и петролни компании, предупреждавайки ги да не „престъпват линиите“. Турските провокации са насочени и срещу САЩ“, смята Ларигакис. Според него турското поведение е опасност и за американските компании като „Ексън Мобайл“ „Ноубъл Енерджи“, които също търсят въглеводороди в региона“.  Също така Ларигакис смята, че „Турция продължава да демонстрира, че не е истински съюзник на САЩ и НАТО, на който може да се разчита“. „Турция е голям източник на нестабилност и провалил се съюзник на САЩ. Нека правителството призове Турция, провокаторът на тези напрежения, да прекрати агресивните си действия, които са заплаха за мира и стабилността и не са в интересите на САЩ“, категоричен е той.", "date": "2018.03.01", "title": "Искат от Тръмп да застави Турция да прекрати агресивното си поведение спрямо Кипър и Гърция"}
{"url": "http://www.faktor.bg/bg/articles/borisov-uveri-premiera-na-cherna-gora-che-shte-podkrepyame-pregovorite-na-stranata-mu-za-vlizane-v-es", "text": "Премиерът Бойко Борисов проведе среща с министър-председателя на Черна гора Душко Маркович, който е на посещение в София за участие в организираната от българския премиер и председателят на ЕК Жан-Клод Юнкер среща с лидерите на Западните Балкани. Това съобщиха от правителствената информационна служба.  В разговора си двамата отбелязаха добрия политически диалог и високата динамика в отношенията между България и Черна гора, както и основния приоритет на Българското председателство на Съвета на ЕС - перспективата пред Западните Балкани.  „Потвърждаваме своята готовност да продължим да подпомагаме преговорния процес на Черна гора, включително и с експертиза на наши представители в различни области“, заяви премиерът Борисов и допълни, че Черна гора е добър пример за региона.  „Сега трябва максимално да се мобилизирате за изпълнението на решителни реформи в ключови области на политическия, икономически и обществен живот. Важен политически капитал е членството в НАТО и пълното присъединяване към Общата външна политика и политика за сигурност на ЕС“, подчерта българският министър-председател.  Премиерът на Черна гора Душко Маркович поздрави българския си колега и правителството за успешното провеждане Българското председателство на Съвета на ЕС и благодари за усилията на България за поставянето на Западните Балкани в центъра на обсъжданията в Европа. Той се съгласи с мнението на премиера Борисов, че заедно с изпълняването на изискванията за членство в ЕС, трябва да се започнат и важните инфраструктурни проекти за свързаността в региона.  „Тази тема добива все по-голямо значение. Това се видя и на срещата на върха в Триест като част от Берлинския процес, и на срещата със Световната банка в София, както и на инвестиционния форум на ЕБРВ в Лондон“, добави премиерът Борисов.", "date": "2018.03.01", "title": "Борисов увери премиера на Черна гора, че ще подкрепяме преговорите на страната му за влизане в ЕС"}
{"url": "http://www.faktor.bg/bg/articles/siderov-vodil-sam-tazi-bitka-za-otvoyuvane-na-erp-tata-no-bsp-gi-nyamashe-nikakvi", "text": "Лидерът на „Атака“ и съпредседател на „Обединените патриоти“ Волен Сидеров коментира в кулоарите на парламента срещата на премиера Бойко Борисов с Гинка Върбакова днес сутринта.  Сидеров заяви, че за него това е стара кауза и напомни, че той винаги е твърдял, че това не е приватизационна сделка, а колонизаторска. Лидерът на „Атака“ обяви, че застава зад решението на премиера и го подкрепя.  „Държавата трябва да се намеси и да има достатъчен процент акции“, обясни Сидеров. Според него с действията си премиерът отговоря на обвиненията срещу него по темата. Волен Сидеров нападна БСП и заяви, че именно левите са яхнали скандала с ЧЕЗ. \"Водил съм тази битка за отвоюване на ЕРП-тата, но БСП ги нямаше\".", "date": "2018.03.01", "title": "Волен Сидеров: БСП яхна скандала, но когато водех битка за отвоюване на ЕРП-тата, ги нямаше никакви"}
{"url": "http://www.faktor.bg/bg/articles/ruskiyat-patriarh-kiril-izvadi-torbata-s-oporni-tochki-pred-balgarski-medii", "text": "Руският патриарх Кирил заяви преди визитата си у нас в интервю пред български медии,  че се отнася с голямо разбиране и симпатия към позицията на Българската православна църква спрямо Инстанбулската конвенция. Как иначе, нали от там инспирираха истерията около нея.  Той изразил задоволство от факта, че Русия не е подписала и ратифицирала документа. „Този документ декларира, че намесата в семейството от страна на съответните организации е панацея срещу семейното насилие и насилието над жените. Категорично сме против това“, заяви патриархът на Москва и Цяла Русия, цитиран от БНР. Според него Истанбулската конвенция предвижда съответното отношение към еднополовите съюзи, а православната църква категорично не приема тези съюзи по вероучителни богословски съображения. Това, разбира се, няма нищо общо с истината. Руският патриарх пристига утре за участие в честванията по случай 140-ата годишнина от Освобождението на България от османска власт. Преди визитата той се срещна в резиденцията си в московския Даниловски манастир с журналисти от БНР, БНТ и в. „Труд“. Патриарх Кирил извади торбата с опорни точки, сякаш писани от КГБ/ФСБ, учреждение, към което той не е да няма отношения. Както и цялата съветска \"църква\", която се представя за приемник на руската, а не е такавац Патрирах Кирил не се е притеснил да заяви, че в съвременна Русия църквата е отделена от държавата, която по никакъв начин не се меси в църковните дела. А църквата на свой ред не се меси в държавните работи. Не така обаче било в миналото: „Църквата е била лишена от възможността да отправя към обществото послания, които се отнасят не само до личния морал, но и до обществените и политическите въпроси. Защото от името на църквата е говорел императорът, а църквата е мълчала“. Според него много от проблемите, възникнали през XVIII, особено през XIX и началото на XX век и довели до революционните събития, са се появили именно благодарение на този вакуум. „Църквата не е можела пряко да общува с хората. Обществото не е чувало гласа й по най-важните злободневни въпроси. Това е резултат от цезаропапизма. След това е настъпило тежкото време на гоненията. За никакъв цезаропапизъм не е ставало дума. Ставало е дума за оцеляване. Знаете, че стотици хиляди мъченици са загинали на територията на бившия Съветски съюз, запазвайки верността си към църквата и православната вяра. Така е, от тези мъченици почти няма оцелели. Замениха ги с хора на КГБ, както  послестана и у нас. Патриархът Кирил вижда ролята на църквата в освобождаването на човека от робството на насажданите от масовата култура нови идоли. Не спомена нищо за идола Путин.   Според него политическата свобода не е достатъчна, защото не гарантира истинската свобода на духа. Вероятно смята, че затова има правото да ни отнеме първата.  „Човек може да бъде политически свободен и същевременно в плен на модата, на лъжливи ценности, на някакви идеали, агресивно насаждани от медиите и от масовата култура“. Патриарх Кирил смята, че богословските отношения с другите християнски църкви са в период на застой и не вижда перспектива за напредък в скоро време. По думите му вината за това не е на православните: „Постоянно казваме на нашите протестантски братя, че трябва да има повече свобода и сила на духа, за да казваме „не“ на силните на деня. Православните са се научили да казват „не“, защото сме имали много трудна история, включително на отношенията с властта. За съжаление в протестантския свят наблюдаваме капитулация на основните християнски идеи пред либералните философски подходи към личността на човека“. Според него въпреки непреодолимите засега богословски различия обаче, остават сфери на добро сътрудничество на православните с католиците и протестантите. „В момента се създава диалог между православната, католическата църква и протестантските църкви с цел оказването на хуманитарна помощ в Сирия“. Патриархът вижда друго поле за диалог в културата: „Религиите винаги са играли важна роля в културата. В наши дни културният диалог чрез църквата може да помогне за постигането на по-голямо разбирателство между хората“. Главата на Руската православна църква разказа за гонения на православните християни в Украйна, където по думите му в последно време там чрез насилие са овладени 50 храма. А местните власти и националистическите сили наричат каноничната Украинска православна църква „църква – окупатор“. Защо ли?", "date": "2018.03.01", "title": "Руският патриарх Кирил извади торбата с опорни точки пред български медии"}
{"url": "http://www.faktor.bg/bg/articles/dragomir-stoynev-veche-se-govori-che-se-znayat-firmite-koito-shte-proizvedat-kasovite-aparati", "text": "БСП рязко смени посоката. В разгара на скандала \"ЧЕЗ\" партията, която го раздуха, замълча за него и се сети за касовите апарати. Дали не се уплашиха да не развалят пасианса на Кремъл в нея. Днес от БСП атакуваха на основата на...слухове за касовите апарати.  Вече се говори, че се знаят фирмите, които ще произведат касовите апарати и ще разработят софтуера и връзките с останалите системи. Това каза заместник-председателят на ПГ на „БСП за България“ по време на брифинг в Народното събрание във връзка с процедурата за спиране на дебатите по текста от Закона за митниците за новите софтуери за управление на продажбите, предаде „Фокус“.   Интересно занимание си е намерил Стойнев, коментатор на слухове, за факти и дума не е обелил. Апропо, у нас винаги се говорят най-различни неща.  Заместник-председателят на ПГ на „БСП за България“ заяви, че става въпрос за три-четири фирми. „Тези, които едвам изкарват хляба си, тези, които са микро, малки и средни предприятия и личните ви лекари, трябва да подновят своите устройства, да ги заплатят. Това всичко ще бъде за тяхна сметка“, каза заместник-председателят на ПГ на „БСП за България“.", "date": "2018.03.01", "title": "БСП: Вече се говори, че се знаят фирмите, които ще произведат касовите апарати"}
{"url": "http://www.faktor.bg/bg/articles/ginka-varbakova-e-pri-boyko-borisov-shte-dade-izyavlenie-sled-sreshtata", "text": "Гинка Върбакова е на среща с Бойко Борисов, съобщи bTV. Собственичката на „Интерком България“ – дружеството, което купува активите на ЧЕЗ в България, влезе в сградата на Министерския съвет около 8:30 ч. Тя не пожела да отговори на нито един въпрос. Единственото, което каза, е, че ще даде изявление след срещата с премиера.", "date": "2018.03.01", "title": "Гинка Върбакова влезе при премиера, ще даде изявление след срещата"}
{"url": "http://www.faktor.bg/bg/articles/yanaki-stoilov", "text": "Трябва всичко да бъде изясно около тази сделка с продажбата на активите на ЧЕЗ на Гинка Върбакова. Ясно е, че този актьор, който се появява, не е истинският купувач на ЧЕЗ, коментира в студиото на сутрешния блок на Bulgaria ON AIR Янаки Стоилов. Той смята, че когато Андрей Бабиш е бил в България преди седмици и е имал среща с Бойко Борисов, темата за ЧЕЗ е била обсъдена. Той попита също какво е отношението на ДПС към сделката с ЧЕЗ. „Трябва да се вземе ясна позиция от Движението по темата“, категоричен е Стоилов", "date": "2018.03.01", "title": "Янаки Стоилов: Този актьор, който се появява, не е истинският купувач на ЧЕЗ"}
{"url": "http://www.faktor.bg/bg/articles/ruski-hakeri-udariha-kompyutarni-mrezhi-na-pravitelstvoto-na-germaniya", "text": "Свързана с Русия хакерска група е проникнала в компютърни мрежи на правителството на Германия. Това съобщи ДПА. Медията отбелязва, позовавайки се на източници от службите, че групата APT28 е хакнала външното и военното министерство на Германия и е успяла да открадне информация. Според разпространяваната информация проникването е забелязано през декември 2017 г. и хакерската атака може да е продължила година. APT28, която е свързвана с руското военно разузнаване, е смятана за източника на нападение срещу германския парламент през 2015 г. Тя е свързвана и с атаки срещу НАТО и правителства в Източна Европа.", "date": "2018.03.01", "title": "Руски  хакери удариха компютърни мрежи на правителството на Германия"}
{"url": "http://www.faktor.bg/bg/articles/politolozi-pravitelstvo-shte-ima-sdelka-s-chez-ne", "text": "Има сценарий правителството само да се свали - до този момент няма никакви данни, че някой иска да свали правителството, заяви пред БНТ политологът Кънчо Стойчев, отговаряйки на въпроса има ли сценарий за сваляне на правителството чрез казуса ЧЕЗ. \"На цялата ситуация има два начина да гледаме - като на трагедия или на виц\", обясни той. \"Няколко неща са ясни. Първото, което е, че или ще има сделка и няма да има правителство, или обратното - ще има правителство и няма да има сделка. Аз залагам на второто - правителството ще остане, но сделка няма да има\", убеден е политологът. По думите му правителството е влязло в спирала от скандали през първите два месеца от 2018 година. Скандалът с ЧЕЗ е очевиден, констатира и проф. Михаил Константинов. Според него няма да има сделка с ЧЕЗ. \"В момента в България се случиха няколко неща и ако управляващите не го разберат, си отиват до дни. Първото май го разбраха - въпросната Конвенция, въпреки че и там има шикалкавене. Същата история става тук - ние даже вече не обсъждаме дали е възможно това прехвърляне и защо стана то с пробиви в закона. Край - това прехвърляне народът не го иска\", заяви професорът.", "date": "2018.03.01", "title": "Политолози: Правителство ще има, сделка с ЧЕЗ - не"}
{"url": "http://www.faktor.bg/bg/articles/istanbulskata-konventsiya-vliza-v-sila-dnes-v-kipar", "text": "Истанбулската конвенция - както стана популярна Конвенцията на Съвета на Европа за превенция и борба с насилието над жени и домашното насилие, влиза в сила днес в Кипър. Страната подписа документа през юни 2015 г. и през ноември 2017 г. стана 27-мата страна, член на най-старата европейска организация, която го е ратифицирала. Междувременно документът бе подложен на обществен дебат с участието на партии, неправителствени организации, движения за правата на жените. В крайна сметка бе постигнат консенсус, че конвенцията е важна, защото по официални данни в периода 2005-2015 г. е имало регистрирани около 9800 случая на насилие над жени в страна с население малко над 1 млн. души. Кипър имаше три резерви по конвенцията, припомня кореспондентът на БНР в Никозия Бранислава Бобанац. Те се отнасяха до обезщетението за жертвите на насилие, което води до високи разходи, до компетентността на кипърските съдилища да разглеждат дела, които се провеждат в други държави или от некипърски граждани, и до изискването за режим на пребиваване на жертвите. В изпълнение на ангажиментите си по конвенцията правителството на Кипър осигурява финансиране от бюджета и от европейски фондове за дейността на Асоциацията за предотвратяване и работа със случаите на насилие в семейството, която управлява \"горещата\" телефонна линия за жертви на насилие. През миналата година нейните експерти са работили по 1680 случая. Кипър символично депозира ратификацията в централата на Съвета на Европа в Страсбург точно преди 25 ноември - Международния ден за премахване на насилието срещу жени.", "date": "2018.03.01", "title": "Истанбулската конвенция влиза в сила днес в Кипър"}
{"url": "http://www.faktor.bg/bg/articles/novini/balgariya/valeri-simeonov-prodazhba-na-chez-oshte-nyama-no-darzhavata-trudno-shte-ya-spre", "text": "\"Тази\r\n сделка държавата трудно ще я спре\", заяви в студиото на \"България \r\nсутрин\" вицепремиерът Валери Симеонов по повод продажбата на ЧЕЗ. По \r\nдумите му, това няма как да стане по сега действащото законодателство. \r\n \"Единственото уязвимо и рисково в тази сделка е точно възможността \r\nна купувача да управлява това дружество безаварийно и без да наруши \r\nзадълженията на това дружество към обществото\", категоричен беше \r\nСимеонов пред Bulgaria ON AIR. По думите му това е сделка между две \r\nдружества и никой не може да упрекне държавата или да вмени вина на \r\nправителството, което няма право да се бърка в нея.\r\n \"Вероятно трябва да се отиде към вменяване на задължения на КЕВР и \r\nДАНС, когато има извършване на сделки с дялове, особено за дружество в \r\nенергетиката, тогава да се вкарат допълнителни клаузи\", заяви още Валери\r\n Симеонов в ефира на \"България сутрин\".\r\n Той обясни, че вече има и подготвени текстове, с които да се промени\r\n законодателството и КЕВР или други институции да могат да спират \r\nподобни сделки, но те тепърва ще се разглеждат в Народното събрание. \r\n Вицепремиерът коментира също така, че не споделя и мнението на \r\nминистър-председателя Бойко Борисов, че сделката с ЧЕЗ е сценарии за \r\nсваляне на правителството, защото става въпрос за чисто икономически \r\nинтереси. Той припомни също, че продажба на дружеството все още няма, а \r\nима само избор на купувач от страна на продавача.\r\n Още от: България сутрин Прочети още на:  \"Тази\r\n сделка държавата трудно ще я спре\", заяви в студиото на \"България \r\nсутрин\" вицепремиерът Валери Симеонов по повод продажбата на ЧЕЗ. По \r\nдумите му, това няма как да стане по сега действащото законодателство.  \"Единственото\r\n уязвимо и рисково в тази сделка е точно възможността на купувача да \r\nуправлява това дружество безаварийно и без да наруши задълженията на \r\nтова дружество към обществото\", категоричен беше Симеонов пред Bulgaria \r\nON AIR. По думите му това е сделка между две дружества и никой не може \r\nда упрекне държавата или да вмени вина на правителството, което няма \r\nправо да се бърка в нея. \"Вероятно трябва да се отиде към \r\nвменяване на задължения на КЕВР и ДАНС, когато има извършване на сделки с\r\n дялове, особено за дружество в енергетиката, тогава да се вкарат \r\nдопълнителни клаузи\", заяви още Валери Симеонов в ефира на \"България \r\nсутрин\". Той обясни, че вече има и подготвени текстове, с които \r\nда се промени законодателството и КЕВР или други институции да могат да \r\nспират подобни сделки, но те тепърва ще се разглеждат в Народното \r\nсъбрание.  Вицепремиерът коментира също така, че не споделя и \r\nмнението на министър-председателя Бойко Борисов, че сделката с ЧЕЗ е \r\nсценарии за сваляне на правителството, защото става въпрос за чисто \r\nикономически интереси. Той припомни също, че продажба на дружеството все\r\n още няма, а има само избор на купувач от страна на продавача. Още от: България сутрин Прочети още на:  \"Тази\r\n сделка държавата трудно ще я спре\", заяви в студиото на \"България \r\nсутрин\" вицепремиерът Валери Симеонов по повод продажбата на ЧЕЗ. По \r\nдумите му, това няма как да стане по сега действащото законодателство. \r\n \"Единственото уязвимо и рисково в тази сделка е точно възможността \r\nна купувача да управлява това дружество безаварийно и без да наруши \r\nзадълженията на това дружество към обществото\", категоричен беше \r\nСимеонов пред Bulgaria ON AIR. По думите му това е сделка между две \r\nдружества и никой не може да упрекне държавата или да вмени вина на \r\nправителството, което няма право да се бърка в нея.\r\n \"Вероятно трябва да се отиде към вменяване на задължения на КЕВР и \r\nДАНС, когато има извършване на сделки с дялове, особено за дружество в \r\nенергетиката, тогава да се вкарат допълнителни клаузи\", заяви още Валери\r\n Симеонов в ефира на \"България сутрин\".\r\n Той обясни, че вече има и подготвени текстове, с които да се промени\r\n законодателството и КЕВР или други институции да могат да спират \r\nподобни сделки, но те тепърва ще се разглеждат в Народното събрание. \r\n Вицепремиерът коментира също така, че не споделя и мнението на \r\nминистър-председателя Бойко Борисов, че сделката с ЧЕЗ е сценарии за \r\nсваляне на правителството, защото става въпрос за чисто икономически \r\nинтереси. Той припомни също, че продажба на дружеството все още няма, а \r\nима само избор на купувач от страна на продавач Прочети още на:  \"Тази\r\n сделка държавата трудно ще я спре\", заяви в студиото на \"България \r\nсутрин\" вицепремиерът Валери Симеонов по повод продажбата на ЧЕЗ. По \r\nдумите му, това няма как да стане по сега действащото законодателство.  \"Единственото\r\n уязвимо и рисково в тази сделка е точно възможността на купувача да \r\nуправлява това дружество безаварийно и без да наруши задълженията на \r\nтова дружество към обществото\", категоричен беше Симеонов пред Bulgaria \r\nON AIR. По думите му това е сделка между две дружества и никой не може \r\nда упрекне държавата или да вмени вина на правителството, което няма \r\nправо да се бърка в нея. \"Вероятно трябва да се отиде към \r\nвменяване на задължения на КЕВР и ДАНС, когато има извършване на сделки с\r\n дялове, особено за дружество в енергетиката, тогава да се вкарат \r\nдопълнителни клаузи\", заяви още Валери Симеонов в ефира на \"България \r\nсутрин\". Той обясни, че вече има и подготвени текстове, с които \r\nда се промени законодателството и КЕВР или други институции да могат да \r\nспират подобни сделки, но те тепърва ще се разглеждат в Народното \r\nсъбрание.  Вицепремиерът коментира също така, че не споделя и \r\nмнението на министър-председателя Бойко Борисов, че сделката с ЧЕЗ е \r\nсценарии за сваляне на правителството, защото става въпрос за чисто \r\nикономически интереси. Той припомни също, че продажба на дружеството все\r\n още няма, а има само избор на купувач от страна на продавач Прочети още на:  \"Тази\r\n сделка държавата трудно ще я спре\", заяви в студиото на \"България \r\nсутрин\" вицепремиерът Валери Симеонов по повод продажбата на ЧЕЗ. По \r\nдумите му, това няма как да стане по сега действащото законодателство.  \"Единственото\r\n уязвимо и рисково в тази сделка е точно възможността на купувача да \r\nуправлява това дружество безаварийно и без да наруши задълженията на \r\nтова дружество към обществото\", категоричен беше Симеонов пред Bulgaria \r\nON AIR. По думите му това е сделка между две дружества и никой не може \r\nда упрекне държавата или да вмени вина на правителството, което няма \r\nправо да се бърка в нея. \"Вероятно трябва да се отиде към \r\nвменяване на задължения на КЕВР и ДАНС, когато има извършване на сделки с\r\n дялове, особено за дружество в енергетиката, тогава да се вкарат \r\nдопълнителни клаузи\", заяви още Валери Симеонов в ефира на \"България \r\nсутрин\". Той обясни, че вече има и подготвени текстове, с които \r\nда се промени законодателството и КЕВР или други институции да могат да \r\nспират подобни сделки, но те тепърва ще се разглеждат в Народното \r\nсъбрание.  Вицепремиерът коментира също така, че не споделя и \r\nмнението на министър-председателя Бойко Борисов, че сделката с ЧЕЗ е \r\nсценарии за сваляне на правителството, защото става въпрос за чисто \r\nикономически интереси. Той припомни също, че продажба на дружеството все\r\n още няма, а има само избор на купувач от страна на продавач Прочети още на:  \"Тази сделка държавата трудно ще я спре\", заяви в студиото на \"България сутрин\" пред Bulgaria ON AIR вицепремиерът Валери Симеонов по повод продажбата на ЧЕЗ. По думите му, това няма как да стане по сега действащото законодателство.   \"Единственото уязвимо и рисково в тази сделка е точно възможността на купувача да управлява това дружество безаварийно и без да наруши задълженията на това дружество към обществото\", категоричен беше Симеонов . По думите му това е сделка между две дружества и никой не може да упрекне държавата или да вмени вина на правителството, което няма право да се бърка в нея.  \"Вероятно трябва да се отиде към вменяване на задължения на КЕВР и ДАНС, когато има извършване на сделки с дялове, особено за дружество в енергетиката, тогава да се вкарат допълнителни клаузи\", заяви още Валери Симеонов в ефира на \"България сутрин\".  Той обясни, че вече има и подготвени текстове, с които да се промени законодателството и КЕВР или други институции да могат да спират подобни сделки, но те тепърва ще се разглеждат в Народното събрание.  Вицепремиерът коментира също така, че не споделя и мнението на министър-председателя Бойко Борисов, че сделката с ЧЕЗ е сценарии за сваляне на правителството, защото става въпрос за чисто икономически интереси. Той припомни също, че продажба на дружеството все още няма, а има само избор на купувач от страна на продавач", "date": "2018.03.01", "title": "Валери Симеонов: Продажба на ЧЕЗ още няма, но държавата трудно ще я спре"}
{"url": "http://www.faktor.bg/bg/articles/ginka-varbakova-darzhavata-shte-uchastva-v-sdelkata-za-chez", "text": "Държавата ще участва в сделката за ЧЕЗ. Това заяви собственичката на фирма \"Инерком\" Гинка Върбакова след срещата й с премиера Бойко Борисов тази сутрин. На срещата са участвали вицепремиерът Томислав Дончев и министърът на финансите Владислав Горанов.   Върбакова заминава за Чехия, за срещата с ръководството на енергейната компания ЧЕЗ.   \"Тази сутрин имах среща с премиера Бойко Борисов, на която се запознах аз с него и той с мен\", заяви Върбакова и добави: \"Премиерът желае да има пълен контрол върху сделката за ЧЕЗ\".   \"Заминавам веднага за Чехия, за да разговарям с купувача относно тази възможност\", обясни бизнесдамата. По думите й премиерът поискал това, за да може да осигури сигурността на българските граждани.   \"Искам да кажа, че финансирането е напълно публично\", заяви Върбакова. По думите й,  български банки не участват във финансирането на сделката с ЧЕЗ. Финансирането ще стане с международни банки, които ще подкрепят сделката заедно с наше участие\", коментира Врбакова и допълни: \"Склонна съм да прехвърля договора, който имам, стига продавачът да има желание за това.\"   \"Ние заявихме воля, че искаме да участваме в сделката. Държавата има възможността да влезе в подобна сделка, но тази сделка е подготвяна повече от година и половина от частни субекти, така че волята зависи от тях. Виждаме добрата воля на българското дружество да допусне под една или друга форма държавата в сделката. Най-малко искаме контролен дял\", коментира финансовият министър Владислав Горанов.", "date": "2018.03.01", "title": "Гинка Върбакова: Държавата ще участва в сделката за ЧЕЗ"}
{"url": "http://www.faktor.bg/bg/articles/bozhidar-dimitrov-poznavam-ninova-ot-kokteyl-v-muzeya-tryabvashe-li-da-podam-ostavka-zashtoto-tya-e-privatizirala-tehnoimpeks", "text": "Според Бойко Борисов, който има много повече информация от мен, очевидно има заговор за сваляне на кабинета. Това каза бившият директор на Националния исторически музей проф. Божидар Димитров пред Novini.bg. „Министърът на енергетиката подава оставка, защото познавала Гинка Върбакова, която купува със своята фирма ЧЕЗ. Аз като познавам Корнелия Нинова, която беше веднъж в музея на един коктейл, това означава ли, че трябваше да подавам оставка като директор на музея, защото тя е приватизирала „Техноимпекс“?, попита той.  „Щом няма конкретен интерес, защо подава оставка? Очевидно е, че знае нещо повече, което ние не знаем“, допусна проф. Димитров. Според него схемата, която е нарисувал Бойко Борисов, изглежда много достоверна. „Трусове ще има само когато излязат хора, ако новият собственик на ЧЕЗ увеличи цените на тока с 10-15%. Това ще се случи, за да може да се осигурят пари и да се плащат вноските по заема, който е изтеглен. Никой няма 320 милиона евро кеш и ги теглят от банка. Дори да ги има някой – пак ще тегли кредит, защото трябва да обяснява откъде ги има“, подчерта професорът. „Човек не може да има такива пари по един нормален за пазарната икономика начин“, категоричен бе Божидар Димитров.  Той прогнозира, че ако се увеличи цените на тока, отново ще има хора по улиците. „Отново ще гледаме белокоси мъже, намазани с лютеница по главите, уж „бити от полицаи“, заяви професорът.", "date": "2018.03.01", "title": "Б. Димитров: Познавам Нинова от коктейл в музея - трябваше ли да подам оставка, защото тя е приватизирала \"Техноимпекс\"?"}
{"url": "http://www.faktor.bg/bg/articles/v-goranov-nay-malko-kontrolen-dyal-v-chez-shte-ima-darzhavata", "text": "Заявихме ясна воля, че искаме да участваме в сделка за ЧЕЗ по един или друг начин. Това каза на брифинг в МС финансовият министър Владислав Горанов след среща премиера Бойко Борисов, вицепремиера Томислав Дончев и Гинка Върбакова собственик на „Инерком България“ във връзка със сделката за продажбата на активите на ЧЕЗ-България, предаде Агенция „Фокус“.  „Разговорите са на твърде предварителен етап. Заявихме ясна воля, че искаме да участваме в тази сделка по един или друг начин. Ако чешката страна, продавачите, се съгласят, държавата има възможността през една или друга форма – било през средства от бюджета или частно придобиване - през някоя от енергийните компании, да влезе подобна сделка“, обясни финансовият министър. „Тук говорим за една сделка готвена извън държавата, с повече от година и поливна история между частни субекти. Включваме се на етап, в който има подписан договор за покупко-продажба, сами разбирате, че сме в деликтна ситуация да зависим от волята на две независими от влиянието на държавата частни субекти – в случая чешка компания и българска частна компания, която е извървявала своя път за сключване на подобна сделка. Виждаме добрата воля от страна българското дружество да допусне държавата под една или друга форма в сделката. Уверявам ви, че в момента, в който имаме позицията на чешката страна веднага ще бъдете осведомени“, каза още Горанов.  На въпрос какъв дял може да има държавата, министър Горанов заяви: „Най-малко контролен дял“.", "date": "2018.03.01", "title": "Владислав Горанов: Най-малко контролен дял в ЧЕЗ  ще има държавата"}
