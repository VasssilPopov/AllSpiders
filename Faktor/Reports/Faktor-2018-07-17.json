{"url": "https://www.faktor.bg/bg/articles/novini/svyat/dokoga-shte-tarpyat-tozi-obarkan-chovek", "text": "Доналд Тръмп е добър президент - за Русия. Не обаче и за САЩ или за останалата част от света. Руското външно министерство сподели един туит на Тръмп (а с това му постави официалния печат на Кремъл), публикуван от него само часове преди срещата с Владимир Путин. Във въпросния текст американският президент твърди, че \"глупостта и тъпотията\" на САЩ са виновни за лошите отношения с Русия. Нима САЩ сами са си виновни за това, че руските тайни служби извършват кибератаки срещу партийни централи и избирателни комисии? Нима САЩ са виновни за окупацията на Крим? Това е просто смешно. Но най-вече: това е нещо безпрецедентно в най-новата американска история. Доналд Тръмп повтори своята теза и след срещата си с руския президент и по този начин се самодисквалифицира. Никой друг президент не е правил подобно нещо. Въпросът сега е: докога републиканците, т.е. съпартийците на Тръмп, ще търпят този неспособен, самонадценен и объркан човек в Белия дом? Доналд Тръмп не може дори да построи едно цяло смислено изречение, без да се запъне по средата и да наговори куп глупости, които на всичкото отгоре взаимно се изключват. Ето няколко примера само от последните дни: най-напред Тръмп твърдеше, че НАТО убива САЩ, а после - че Алиансът е празник на любовта; за Тръмп врагът е ту ЕС, ту Китай или пък ЕС и Китай едновременно; според Тръмп, Великобритания трябвало да даде под съд ЕС заради Брекзит, но пък британската министър-председателка Мей оставала най-добрата му приятелка; Германия била заложница на Русия, което обаче не пречи Путин да е честен конкурент, по думите на Тръмп. Седмици наред светът очакваше това събитие: срещата между Тръмп и Путин в Хелзинки. Досега двамата са говорили повече един за друг, отколкото един с друг. Ето какво е казвал Тръмп за Путин и какво мисли Путин за Тръмп: (16.07.2018) Трудно вече се издържат глупостите на човека, извървял пътя от търговец на недвижими имоти, през телевизионна звезда, до един от най-видните популисти въобще. В сравнение с Путин Тръмп изглеждаше слаб, несигурен, неподготвен. Винаги, когато във външната политика Тръмп се държи като слон в стъкларски магазин, министрите му после са принудени да събират парчетата от земята и да превеждат на политически език необмислените думи на един президент, който борави твърде небрежно с фактите. Колко ли дълго още ще участват в тази игра? Някои твърдят, че са забелязали Путин да се усмихва дяволито по време на разговорите му с Тръмп в Хелзинки. Всъщност, руският президент не трябваше да прави нищо друго, освен да седи спокойно на стола и да наблюдава как Тръмп разбива на парчета установения световен ред. Миналата седмица американският президент се накара на съюзниците си от НАТО, отнесе се грубо към Великобритания и обяви ЕС за враг. Надали Путин е можел да мечтае за нещо по-хубаво! Същевременно критиките в САЩ срещу Путин и Русия останаха без последствия. Опитвал ли се е Путин да повлияе на изхода от президентските избори през 2016 година? Помогнал ли е той на Тръмп да спечели тези избори? Държи ли Путин компрометиращи факти срещу клана Тръмп? На фона на всичко това човек ще вземе да си помисли, че сигурно има нещо, което кара Тръмп да се държи така точно с руския автократ. В Хелзинки президентът се срещна с първия си офицер. Срещнаха се един егоцентрик дилетант и един добре обучен таен агент. Единственото общо между тях е това, че и за двамата истината няма никаква стойност. Путин даде ясно да се разбере, че движещата сила за него не е доверието, а интересите, които преследва. Разбира се, че е добре щом двамата най-могъщи мъже на света говорят помежду си. Но шоуто, на което се надява Тръмп, не е достатъчно. Светът очаква много повече - дори и американският президент го прозря в един от малкото си светли мигове. Само че очакванията се разминаха с реалността. Горко ѝ на Америка, че си избра този опасен и непредсказуем егоцентрик за президент! Можем само да се надяваме, че той няма да направи и още по-големи поразии.", "date": "2018.07.17", "title": "Докога ще търпят този объркан човек?"}
{"url": "https://www.faktor.bg/bg/articles/novini/balgariya/rumen-hristov-nyama-variant-sds-da-se-koalira-s-gerb", "text": "Чумата по дребните преживни животни е икономически значима и много опасна болест, но не трябваше нещата да се случват по този начин. Трябвало е да има информация за действията на институциите, а хората твърдят, че това на тях не им е обяснено. Висшият държавен експерт, носещ отговорност е д-р Дамян Илиев, изпълнителен директор на БАБХ. Това коментира в \"Още от деня\" лидерът на СДС Румен Христов. По думите му, има три възможни варианта за огнищата на болестта в България - внос на неконтролируема стока или животни, преминаване през границата с Турция или наличие на болестта в латентна фаза в някое стадо. Румен Христов коментира и дали е възможен рестарт на СДС и връщането й като активен играч в политическото пространство. \"Въпросът е да има политики, да има послания към избирателите, да се обърнем по правилния начин към тях. През последните година - две, партията беше държана в летаргия, затова и поискахме оставката на предишния председател Божидар Лукарски\", каза новият син лидер. Христов бе категоричен, че СДС е опозиция на ГЕРБ и няма вариант за бъдещи разговори за коалиция с най-голямата партия.", "date": "2018.07.17", "title": "Румен Христов: Няма вариант СДС да се коалира с ГЕРБ"}
{"url": "https://www.faktor.bg/bg/articles/stopanstvo-vrana-ostava-darzhavno-sled-akt-na-varhovniya-sad", "text": "Състав на Върховния касационен съд (ВКС) не допусна за касационно обжалване делото, заведено от Симеон Сакскобургготски и сестра му срещу държавата за възстановяването на собственост върху земеделското стопанство \"Врана\". Това означава, че решението на Софийския апелативен съд, с което искането на бившия премиер беше отхвърлено, е окончателно. Земеделското стопанство \"Врана\", което е било стопанисвано от царското семейство, е национализирано през 1947 заедно с други 16 имота и по-късно става известно като \"стопанството на УБО\", където са отглеждани продуктите за политбюро на БКП. В момента имотът се стопанисва от фирма \"Врана ООД\". Делото за земеделското имение Врана е отделно от делото за двореца Врана, по което все още няма произнасяне от първата съдебна инстанция. За разлика от двореца Врана и парка около него, които бяха реституирани на Симеон Сакскобургготски от столичния кмет Стефан Софиянски през 2001 г., земеделското имение Врана никога не е било връщано на царското семейство, делото беше заведено по иск на Сакскобургготски. Той представи нотариален акт от 1928 г, за 1400-те декара земеделска земя, купувани още по времето на цар Фердинанд. За отбелязване е, че по нито едно дело държавата в лицето на Министерството на регионалното развитие и на земеделието и горите, не представи нито един документ за собственост над реституираните имоти. Съставът на ВКС - докладчик Веселка Марева и съдии Красимир Влахов и Камелия Маринова, е същият, който през 2016 г. допусна за касационно разглеждане жалбата на царската фамилия по делото за хижата \"Саръгьол\", което бе първото дело за реституиран имот допуснато във ВКС. С допускането и решаването на жалбата за \"Саръгьол\" ВКС \"изчисти\" мотивите по делото Кричим чрез отговори на няколко въпроса \"от исторически и правен характер\", с което създаде практиката за решаване на всички следващи дела. Върховните съдии потвърждават като правилно решението на Апелативния съд за стопанство \"Врана\", като посочват мотива на решението на ВКС от 2012 г. по делото Кричим: че интендантството на цивилната листа на царя, на чието име са нотариалните актове, е било държавно учреждение и е придобивало имотите за царя като монарх, а не като физическо лице. Така - според решенията на съда - българският цар се оказа единственият, който не е можел да придобива и не е придобил свой собствен имот. Наред с това върховните съдии осъждат Симеон Сакскобургготски и да плати допълнително 130 хил. лв. на фирмата \"Врана ООД\" за адвокатските разноски, които е направила по делото. До момента, наред с днешното определение на ВКС за имението Врана, окончателно произнасяне на съда в полза на държавата има за чифлика Кричим, хижата Саръгьол и къщата в Ситняково. На първа инстанция са делата за двореца Врана и 16-те хил. дка гори в Рила, а на път към ВКС е делото за Царска Бистрица. А пред Европейския съд в Страсбург чака произнасяне за мораториума на парламента, който постави под възбрана реституираното имущество на Сакскобургготски и сестра му Мария Луиза. През декември м.г. управляващите проявиха плахо намерение да потърсят цивилизован изход от сагата с царските имоти, като сключат споразумение със Симеон Сакскобургготски, с което да изпреварят решенията на Европейския съд, но политизираните реакции в медиите отказаха Бойко Борисов от идеята. (източник: Дневник)", "date": "2018.07.17", "title": "Върховният съд поряза Симеон Сакскобургготски: Стопанство \"Врана\" остава държавно"}
{"url": "https://www.faktor.bg/bg/articles/novini/balgariya/porozhanov-nepreklonen-nyama-da-podam-ostavka-samo-zashto-mi-ya-iska-ninova", "text": "Оставка на база искането на Корнелия Нинова няма да подам. Не смятам, че съм направил нещо незаконно. Това каза министърът на земеделието, храните и горите Румен Порожанов на пресконференция след Консултативния съвет по животновъдство. Припомняме, че от БСП поискаха оставката на Румен Порожанов и обявиха, че за тях действията на властите са неадекватни и незаконни. Корнелия Нинова дори предупреди, че държавата може да бъде осъдена да плати големи суми, ако ощетените стопани заведат искове, каквото намерение имали някои от тях. Порожанов обясни, че в момента, в който премиерът му каже, че е дотук - ще си подаде оставката. На въпрос каква ще е съдбата на останалите две стада в Шарково, Румен Порожанов поясни, че няма как те да станат под карантина. Няма нарушение на закона по отношение на издаването на заповедите на Българската агенция за безопасност на храните за наличие на огнища на чума по дребните преживни животни и тяхното изолиране, каза Порожанов. Той заяви, че обезщетенията на засегнатите стопани абсолютно покриват стойността на евтаназираните животни. Оценката е по 190 лв. за един брой овца и коза, а за животните под селекционен контрол е средно 250 лева и достига до 327 лева. Субсидията за обвързана подкрепа до 83 лв. на животно и преходната национална помощ от около 43 лв. също ще бъдат изплатени този месец, каза Порожанов. \"В четвъртък в общинските служби служители на МЗХГ ще бъдат по места, за да могат да подписват договорите за тези помощи при условията на форсмажорни обстоятелства. На малките стопани с до 150 животни ще изчистим дворовете - измиване и дезинфекция, за да могат при вдигане на картината да населят бързо стопанствата си\", посочи министърът.", "date": "2018.07.17", "title": "Порожанов непреклонен: Няма да подам оставка, само защо ми я иска Нинова"}
{"url": "https://www.faktor.bg/bg/articles/s-podkrepata-na-frantsiya-sarbiya-mozhe-da-vleze-v-es-predi-2025", "text": "Сръбският президент Александър Вучич съобщи на пресконференция в Париж, че е разговарял днес с френския си колега Еманюел Макрон за двустранните отношения, приятелството между Сърбия и Франция и за косовския проблем, съобщи сръбската национална телевизия РТС, цитирана от БТА. Вучич каза, че е получил подкрепата на Макрон за намиране на компромисно решение в преговорите с косовските албанци. \"И то не само да запазим мира за година-две, а за траен мир, за да можем да се концентрираме върху икономическия напредък\", изтъкна Вучич. Той подчерта, че сътрудничеството между Сърбия и Франция постоянно се разширява и все повече френски компании правят добри сделки със Сърбия. Вучич честити на Макрон победата на Франция на световното първенство по футбол, а Макрон от своя страна честити за победата на Новак Джокович на турнира Уимбълдън. Френският президент заяви, че Париж ще помогне на Сърбия при решаването на най-трудните въпроси в процеса на европейска интеграция. \"Нещата се развиват по-бързо от очакваното. Мисля, че Сърбия може да влезе в ЕС значително по-рано от 2025 г.\", каза Макрон. Както е известно 2025 г бе посочена от ЕС и ЕК като възможна дата за присъединяване на Сърбия и Черна гора. Френският президент благодари за сътрудничеството на Сърбия в борбата с тероризма, организираната престъпност и нелегалната миграция и за поканата да посети през ноември Белград, за да присъства на отбелязването на 100 години от Първата световна война, в която Сърбия и Франция са били съюзници. Макрон каза, че Вучич днес му е дал скъпоценни документи за този период от историята. Сръбски медии отбелязаха, че срещана на Вучич и Макрон е продължила близо час вместо планираните 25 минути.", "date": "2018.07.17", "title": "С подкрепата на Франция Сърбия може да влезе в ЕС преди 2025"}
{"url": "https://www.faktor.bg/bg/articles/novini/svyat/pretsedent-komunistite-na-babish-iskat-da-nalozhat-na-tsarkvata-danak-varhu-imotite-y", "text": "Църквите в Чешката република протестират срещу проекта на комунистическата партия да обложи с данък имотите, които им реституира държавата след падането на комунизма през 1989 г., съобщава БТА. По силата на закон от 2012 г. и спогодби с чешките власти 17 вероизповедания получиха право да си възвърнат имоти на стойност около 75 милиарда крони (2.9 милиарда евро), одържавени от комунистическия режим след Втората световна война. Сред тях са например великолепната барокова църква в Зелена Хора (Централна Чехия) и замъкът Кромержиж на изток, включени в Списъка на световното културно и природно наследство на ЮНЕСКО, както и близо 40 хил. хектара земи, включващи езера, лозя и гори, върнати вече на католическата църква. Църквите трябва да получат и обезщетение от 59 милиарда крони (2.3 милиарда евро) в течение на 30 години за имотите, които не може да им бъдат възстановени в натура. Компартията обаче намира, че реституцията е стигнала твърде далеч, предлагайки доходът от обезщетенията да се обложи от догодина с данък в размер 19 на сто. Законопроектът може да бъде подкрепен в парламента с оглед влиянието на комунистите (с 15 места) върху новото правителство на малцинството начело с милиардера популист Андрей Бабиш, получило благодарение на тях вот на доверие в четвъртък. \"Това ще навреди и на църквите, и на обществото\", заяви пред АФП отец Станислав Пржибил, генерален секретар на Конференцията на католическите епископи в Чехия. \"За какъв данък говорим? В случая ние сме кредитор, а държавата ни е длъжник. Това е ужасно\", добави той. Натрапена от Съветския съюз, комунистическата партия управлява Чехословакия от 1948 до падането на режима през 1989 г. Четири години по-късно страната се раздели на Чешка република и Словашка република. \"Комунистите изобщо не са скъсали с миналото си, те предизвикаха икономически щети, съсипаха живота и здравето на хората\", каза Пржибил. \"Щом тези хора искат сега да обложат обезщетението, което поправя до някъде цялата тази несправедливост, това е скандал\", добави той. Депутатът комунист Владимир Коничек, един от авторите на проекта, обръща внимание, че понякога църквите съдят общините в спорове за сгради и терени, които според него вече са реституирани. \"Скандалното е колко ще вземат - в крайна сметка те могат да получат обезщетението плюс, ако съдът реши, и самата собственост, значи двойно\", обясни той. Миналия месец министър-председателят, също бивш член на компартията през 80-те, заяви, че няма никакъв проблем със законопроекта за данъка. Самият магнат Бабиш, натрупал богатство в селското стопанство, медиите и химическата индустрия, а през 2011 създал и собствената си популистка партия АНО, е обвинен в измами, свързани с европейски субсидии, но отрича обвиненията. Обвиняват го също, че преди 1989 г. е бил агент на комунистическата тайна полиция - твърдение, което той категорично отхвърля. Заявил, че обезщетението, предложено на църквите, е \"с 54 милиарда крони по-високо, отколкото би трябвало\", Бабиш - впрочем бивш министър на финансите от 2014 до 2017 г., настоява, че сумата \"трябва да бъде обложена\". Според отец Пржибил размерът на обезщетението е одобрен от международен одит. \"Не си представям изобщо промяна в закона\", заяви той пред АФП, като нарече проекта \"неуместен\". Римокатолиците - над един милион души, са най-голямата религиозна общност в предимно светската държава. Вярващите са малцинство в страната с 10.6-милионно население - 3.6 милиона души се определят като нерелигиозни, а пет милиона чехи са оставили празно квадратчето \"вероизповедание\" при преброяването от 2011 г. Коментаторите осъждат замисляния данък, който разгневи популярния карикатурист Мирослав Кемел, заклеймил Бабиш по повод предполагаемите измами с европейски субсидии на стойност два милиона евро за неговата ферма \"Щъркелово гнездо\". На рисунка, публикувана миналия месец, свещеник разказва на Бабиш: \"Все едно да върнете на Брюксел двата милиона евро за \"Щъркелово гнездо\" и да искате данък върху тях!\".", "date": "2018.07.17", "title": "Прецедент: Комунистите на Бабиш искат да наложат на църквата данък върху имотите й"}
{"url": "https://www.faktor.bg/bg/articles/borisov-zapochva-aktsiya-prechupvane-boyat-po-siviya-sektor-i-kontrabandata-prodalzhava", "text": "Искам да благодаря, че сме поканени тук. АИКБ не могат да бъдат обвинявани, че са близки до правителството. Даже напротив. Всеки ден се пускат фалшиви новини и нали знаете какво пише в \"Братя Карамазови\" - имаше ли палто този човек или не. С този цитат започна изказването си премиерът Бойко Борисов, който взе участие в церемонията по връчването на наградите на АИКБ \"Икономика на светло\". \"Данните и графиките показват ясно само едно нещо. Ето виждате ги - правителство на БСП и къде е сивата икономика. Служебно правителство - 120 млн. лева по-малко приходи. Аз не знаех тези данни, но те ясно показват как се справяме в борабата със сивия сектор, а именно сивата икономика драстично намалява\", каза още министър-председателят. \"Полагаме усилия във всички сфери за справяне със сивата икономика и контрабандата. Боят по сивия сектор и контрабандата не само няма да спре, но виждате последните им издихания. Всеки ден пускат гнусни, жълти, фалшиви новини. Акция \"Пречупване\" започва\", закани се Борисов. \"Може да се поздравим с успех. С нови 10% сме изсветлили сивата икономика. Това сочат данните на АИКБ. Пак ще повторя - г-н Васил Велев е последния комсомолец, а днес водещ бе жената на г-н Кристиан Вигенин. АИКБ не са близки до правителството. Напротив, винаги са подкрепяли БСП. Точно затова искам всички граждани да видят техните данни. Правителство на БСП - огромен ръст на сивата икономика. Правителство на ГЕРБ - огромен спад на сивия сектор. Благодаря ви\", каза пред журналисти премиерът след края на церемонията.", "date": "2018.07.17", "title": "Борисов : Започва акция \"Пречупване\", боят по сивия сектор продължава"}
{"url": "https://www.faktor.bg/bg/articles/novini/svyat/tramp-moya-e-zaslugata-nato-da-bade-silna-organizatsiya", "text": "Доналд Тръмп заяви днес, че е негова заслугата НАТО да бъде силна организация и обрисува срещата си със съюзниците от алианса в позитивна светлина, предаде БТА, цитирайки Ройтерс и АП. Президентът на САЩ написа в \"Туитър\", че Организацията на Северноатлантическия договор сега е по-добре финансирана \"само благодарение на мен\". В същия текст той пише по повод срещата на върха в Брюксел, че е имал \"страхотна среща с НАТО\". По думите му \"НАТО беше слаба, но сега отново е силна (лошо за Русия)\". Тръмп се оплаква, че медиите постоянно повтарят, че се държи грубо с чуждестранните лидери, но \"никога не споменават парите!\". Доналд Тръмп твърди още, че срещата му с руския президент Владимир Путин е била \"още по-добра\" от срещата му с НАТО. В САЩ Тръмп бе критикуван и от демократи, и от републиканци за това, че в Хелзинки не критикува публично Путин за руската намеса в изборите в САЩ и за това, че се усъмни в заключенията на американската разузнавателна общност, че намеса и имало. Даже коментаторите от \"Фокс нюз\" - предпочитаната от Тръмп телевизия - бяха недоволни от поведението му на срещата с Путин.", "date": "2018.07.17", "title": "Тръмп: Моя е заслугата НАТО да бъде силна организация"}
{"url": "https://www.faktor.bg/bg/articles/novini/balgariya/tsvetanov-vazhnoto-e-stopanite-da-sa-spokoyni-che-shte-poluchat-obezshteteniya-barzo", "text": "Най-важното е поетият ангажимент от министъра на земеделието, че обезщетението на земеделските стопани ще бъде в максимално кратки срокове – в рамките на седмица, до 10 дни. Хората да бъдат спокойни, че ще бъдат обезщетени. Това каза председателят на парламентарната група на ГЕРБ Цветан Цветанов, съобщава БГНЕС.  Цветанов обобщи резултатите от свикания извънреден Председателски съвет, на който министрите на земеделието и вътрешните работи Румен Порожанов и Валентин Радев, както и председателят на БАБХ Дамян Илиев запознаха председателите на всички парламентарни групи с действията на институциите за справяне с огнищата на чума по животните в Странджа. До този момент заболяването е регистрирано в 7 общини, намиращи се на територията на две области – Ямбол и Бургас.  „Трябва да има по-голяма информираност на обществото и местното население, където се предприемат действия. Някои казват, че не са информирани на място, не са запознати животновъдите“, подчерта Цветанов и призова в процеса да бъдат включени активно и кметовете на населените места.", "date": "2018.07.17", "title": "Цветанов: Важното е стопаните да са спокойни, че ще получат обезщетения бързо"}
{"url": "https://www.faktor.bg/bg/articles/novini/svyat/buri-vrahletyaha-harvatiya-ima-smarten-sluchay", "text": "Един човек загина вследствие на лошото време в района на хърватския град Шибеник, което причини и огромни материални щети, предаде агенция МИА. В морето край Шибеник тази сутрин е намерено тялото на 49-годишен рибар, който снощи около полунощ по време на буря е паднал в морето от рибарски кораб близо до остров Крапан. Националният център за спасителни операции в морето е известил половин час преди полунощ бреговата охрана в Шибеник, че член на екипажа на рибарски кораб е паднал в морето, и издирването му започнало незабавно. Бурята в района на Шибеник, която започна около 23 часа местно време вчера, изкорени дървета, повреди автомобили, много кораби заседнаха в плитчините. По данни на Националния център за спешни повиквания бурята е повредила около 20 автомобила, а службата е получила пет сигнала за помощ в морето.", "date": "2018.07.17", "title": "Бури връхлетяха Хърватия, има смъртен случай"}
{"url": "https://www.faktor.bg/bg/articles/katastrofa-s-kamion-blokira-am-struma", "text": "Катастрофа с камион затвори магистрала „Струма”.  Тир е минал през тунел, ударил се е вътре, а по-късно се усуква и пада встрани от пътя, показа бТВ. Шофьорът е контактен, настанен в спешния център. Движението в посока София се осъществява по Е79 през Мурсалево.", "date": "2018.07.17", "title": "Катастрофа с камион блокира АМ „Струма”"}
{"url": "https://www.faktor.bg/bg/articles/parviyat-fermer-s-evtanizirani-zhivotni-nyama-kak-frenska-laboratoriya-da-manipulira-rezultatite", "text": "Чумата беше открита първо в странджанското село Воден. Във фермата на Йордан Трифонов бяха първите унищожени животни - 254 овце-майки, 76 агнета и 6 коча. Зам.-министърът посочи, че в неговия случай обезщетението ще бъде със средна цена 329 лв. на животно. Трифонов каза пред камерата на бТВ, че първият симптом, който е забелязал, е бил кръв по ректума на една от овцете. По-късно едно животно е починало, друго се е излекувало. Той е категоричен, че не се съмнява в действията на БАБХ. „Заболяването е опасно и ще има огромни стопански загуби.” По думите му слабост в работата на Агенцията по храните е, че не са обяснили на хората, че животните могат да са болни, но да изглеждат здрави, в добра кондиция, и да нямат признаци на болест. „Не се съмнявам и в кръвните проби, няма как да приемем, че френска лаборатория ще манипулира резултатите”, добави Трифонов. В близките две години той няма да има продукция, вероятно на третата. Категоричен е, че всичко зависи от адекватното обезщетение, иначе това ще обезсмисли гледането на животни в Странджа. В същото време в района на Бургас се взимат мерки за ограничаване на заразата. Областният управител Вълчо Чолаков посочи, че са образувани пропусквателни пунктове, където се проверяват коли за опити да се изнесе месо, мляко и животни. 305 хил. лв. бяха преведени вчера на 26 стопани за около 1600 овце, което е малко над половината. Днес стопаните ще получат парите си по банкови сметки или при кметовете по населени места, увери от своя  страна Цветан Димитров - зам.-министър на земеделието, храните и горите, по повод болните животни в Странджанско. Той посочи, че за всеки стопанин има индивидуално оценяване на животните, а някои са посочили, че предпочитат вместо пари да получат други животни след края на забранителния период. Решението за евтаназиране на животните се взима от БАБХ и тя докладва в Европейската комисия ситуацията, там комитет взима решението, което идва в България и се изпълнява, описа процедурата Димитров.", "date": "2018.07.17", "title": "Първият фермер с евтанизирани животни: Не се съмнявам в резултатите от френската лаборатория"}
{"url": "https://www.faktor.bg/bg/articles/natsionalniyat-istoricheski-muzey-shte-prouchva-kulturnoto-nasledstvo-v-selo-dobarsko", "text": "Националният исторически музей (НИМ) ще прави етнографски проучвания в района на с. Добърско, община Разлог, съобщи директорът на музея Бони Петрунова. Те ще са в периодите 18-24 юли и 17-21 август тази година. Целта е да се проучат различни елементи от материалното и нематериалното културно наследство в селото и региона. Екипът е съставен от етнолози от НИМ и учени фолклористи от Института за етнология и фолклористика с етнографски музей към БАН. Основните теми, към които ще бъде насочено изследването са занаяти и поминък, народен календар, музикален фолклор и словесни традиции, традиционно облекло, религиозна култура, народни вярвания и мироглед. Цялостните резултати се предвижда да бъдат представени през 2019 г. В района се намира един от филиалите на НИМ - средновековният храм \"Св. Св. Теодор Тирон и Теодор Стратилат\", който е недвижима културна ценност от национално значение и е по дзащитата на ЮНЕСКО. Самодейната група за автентичен фолклор от селото е създадена преди половин век, като през 2012 г. е вписана в Националната система на живите човешки съкровища като \"Добърски баби – пазители на традиционния обред Водици\".", "date": "2018.07.17", "title": "НИМ ще проучва културното наследство в село Добърско"}
{"url": "https://www.faktor.bg/bg/articles/kultura/art-faktor/gratska-kniga-s-rodopski-folklor-dokazva-iskonniya-balgarski-ezik-i-proizhod-na-horata-v-ksantiysko", "text": "Тези дни в Ксанти излезе поредната книга на гръцкия филолог и  , автор и на широко обсъждания в България двутомен речник с „помашката” лексика от района на Западна Тракия – Ксантийско и Гюмюрджинско, под заглавие „Помашко-гръцки речник” и „Помашко-гръцка граматика” (Солун, 1995). Новата му книга сега представлява сборник с текстове на родопски песни и е издание на „Помашко дружество в Ксанти”, във внушителния тираж от 1000 екземпляра. Тя съдържа и СD към нея, със 117 записани народни песни, правени в гръцката част на Родопите (района на Ксанти) през последните двайсетина години.  По повод публикуването на новата книга с народни песни, местният българин от с. Пулево, Ксантийско - Ридван Караходжа, се е поровил и е събрал от интернет стари файлове с достатъчно материали от цяла българска Родопа, като ги е предал „опаковани” в PDF-формат, за по-лесно гледане и четене.  „Някои от песните са с много малки различия в текстовите им и изпълнителски варианти, казва Ридван, но и така ясно се вижда техният като език, мелодика и територия на разпространение”.  Редом с тези свои сравнителни находки, той е публикувал и статия за книгата в своя блог, където по-подробно излага мнението си. Тук той дава наличната и в сборника на Теохаридис българска песен „Стани, стани, челебийче”, определена от Теохаридис, както и всички останали в книгата му, като „помашка”, известна у нас под заглавие „Заспало е челебийче”, една основна песен в репертоара и на Радка Кушлева.  Всъщност песента е записана от музиколога Ангел Букурещлиев в Смолянско от Марийка Гьоргова още през 1897 г. и съответно нотирана в негов сборник от 1934 г. – СБНУ, кн. 39, ч. 1. Но като една от най-популярните песни от българския фолклор тя е записвана и публикувана със същото заглавие и от други наши изпълнители и съответно включвана като текст и нотиране в сборниците на Владимир Примовски (сб. „Ела се вие превива”, С, 1952), има я и в том на Николай Кауфман (сб. „Народни песни от Родопския край”, С, 1970). Златоградският вариант на същата песен пък е наличен и в сборника на Е. Ушев „Златоградска народна поезия” (С, 2002), записана от Вера Филипова в Златоград още през 1978 г. Разбира се, вземаме тази песен просто като пример, но същото може да се каже и да бъде проследено за всяка от останалите в ксантийската книга.  По информация на Ридван Караходжа, издаването на този сборник е било първоначално замислено и като провокация към България, тъй като са били предвидени за включване и текстове-измислици, „записани” уж от стари местни хора, предаващи като съдържание злодейства на български хайдути, нападали и тероризирали местните „помаци”. Когато обаче потърсил посочените „източници” на „песните”, станало ясно, че те са несъществуващи, защото такива хора в соченото село никога не са живели. „Казах им, че тази работа няма да им мине така и ако ги публикуват, ще изляза с опровержение за съзнателна фалшификация от тяхна страна, с цел злепоставяне на България в исторически план. И сега виждам, че в издадения сборник тези фалшифки липсват”, казва Ридван пред местния „Златоградски вестник”. И селекцията включва изцяло автентични песни, изпълнени от ксантийски родопчани в нестудийна, бих казал домашна обстановка, понякога с личните им музикални инструменти. Затова сборникът на Теохаридис несъмнено буди интерес, а авторът категорично заслужава адмирациите ни. Все пак, събрана и издадена в книга с диск е немалка част от ксантийския български фолклор, който, макар и известен на българската публика и фолклористика от множество наши сборници през годините, представя в DVD изпълнителското майсторство на местни тамошни изпълнители, най-често самоуки музиканти, носители на една вековечна българска певческа традиция от Ксантийската част на Родопа, която беше „скрита” и неизвестна за нас през годините на цяло едно столетие. Ценното е, че изпълнители на песните са обикновени хора, а не професионалисти. Някои от тях са може би вече покойници, но песните, които изпълняват, са ни известни от техните живи днешни наследници, налични и в моя сборник за ксантийския фолклор със CD, излезнал под заглавие „Изсуши ме, изгори ме...” (Варна, 2012). Сред които са великолепната певица Емине Буруджи от с. Демерджик (дн. Димарион), невероятният певец от с. Салища (дн. Главки) Али Ронго, оригиналният във всяко отношение Мустафа Ахметчик от с. Долап хан/Измисъ (дн. Сминти) и др.  Колкото до публикуваните текстове на песните, с всичките кусури при записването им (все пак Теохаридис е грък и много от родопските звукове и диалектен изговор са му чужди), те също са  И най-важното – тъй като те са неизвестни за новите поколения родопчани и в Гърция, и у нас, да се надяваме, че така публикувани, те ще могат да събудят любопитството на любознателната интелигенция от двете страни на днешния „Еврорегион Родопи” от района на Златоград-Ксанти.  Макар и направен с цел за пореден път да прокара гръцката теза за небългарския характер на тамошното население, всъщност този нов сборник с родопски песни от Гърция отново показва тяхната българска същност и родство. И доказва на гръцката общественост едно единствено нещо – че това българоезично население, заедно с цялата му територия, е изкуствено, политически „пришито” навремето към гръцката държава. Някога македонският политик Любчо Георгиевски, визирайки исконния произход на македонската народна песен, изказа крилатата фраза: „Бугария е майката на македонската песна”. След поредния родопски сборник в Ксанти, можем без колебание да кажем и тук, че наистина - България е майката на родопската народна песен и в Гръчко.  Което проличава от всяко от заглавията на песните. Ето някои от тях: „A bre, malke mome”, „Tokni mi, momka, vоditsa”, „Na sartse mo piye, milа mamo”, „Ogan mi gori i gasne”, „Turtsi sa zbirat, tarnovat”, „Glеday me, glеday, lube”, „Goritse, sitna, zelena”, „Sichko yot zeme izliza”… И все така, до 117! Точно затова са поздравленията ни към г-н Теохаридис. От всички тях сега избираме да публикуваме една кратка, игрива детска песничка, с многократно повтарящи се стихове, под заглавие „Думу, думу - дум...”, изпята в с. Солища ( дн. Главки). ...", "date": "2018.07.17", "title": "Гръцка книга, с родопски фолклор доказва исконния български език и произход на хората в Ксантийско"}
{"url": "https://www.faktor.bg/bg/articles/edinna-sistema-za-turisticheska-informatsiya-shte-zapochne-rabota-sledvashtata-godina", "text": "Единна система за туристическа информация (ЕСТИ) ще започне работа от май следващата година. Според предварителни прогнози до три години от началото на работата на системата се очаква ръст с 20 на сто на приходите от нощувки на база на сега регистрираните, което ще се дължи на ежедневното автоматично въвеждане на данните. Това каза на пресконференция министърът на туризма Николина Ангелкова. Ангелкова и изпълнителният директор Огнян Траянов от \"Технологика\" - избраната фирма-изпълнител, подписаха договор за изграждане и внедряване на ЕСТИ. ЕСТИ ще свърже в реално време регистрите на местата за настаняване с Министерството на туризма, НАП, МВР, НСИ и общините. По този начин се облекчава обменът и обработка на данните от различните регистри. Системата е част от борбата със сивия сектор и е свързана със сигурността, коментира министърът. Тя напомни, че повече от година и половина беше обжалване на процедура за обществената поръчка за системата. Договорът е на стойност 1, 128 млн. лева с ДДС, а шест месеца е срокът за изпълнение на техническото задание. След това ще има тестови период. От май догодина системата ще функционира напълно във всички места за настаняване - клас А и Б, като за последните места за настаняване - основно хижи, къщи за гости, апартаментни комплекси, апартаменти за гости, които се намират в по-труднодостъпни райони, ще може да се подава информация в съответното кметство на хартиен носител. Предвижда се да има списък с труднодостъпните места, който ще бъде одобрен от министъра и ще бъде публикуван на сайта на ведомството. С напредването на технологиите ще може и през смарт телефоните да се въвеждат данните. Тази система няма да е публична, а защитата на личните данните е изцяло гарантирана. Предвижда се до нея да има ограничен достъп на база на правомощия. Системата ще се администрира от министъра на туризма, а достъп ще имат кметове, МВР, НАП и само в техния профил представители на бранша - управителите на местата за настаняване, които въвеждат данни, обясни министърът. По данни на \"Технологика\" ще е нужна минимална компютърна грамотност за въвеждане на информация. Министър Ангелкова напомни, че по закон въвеждането на данните е задължително за хотелиерите и те сами ще трябва да го правят в реално време - в момента, в който пристигат туристите, това трябва да бъде отразено в системата. Ще има и механизъм за обратна връзка и проверки на място, за да се гарантира, че системата работи и реално отразява броя на туристите в дадено място за настаняване. Бизнесът ще бъде обучен за работа със системата и работата с нея няма да му струва нищо. Системата ще позволи и събиране на статистически данни в туризма по региони, области, по типове места за настаняване и други.", "date": "2018.07.17", "title": "Единна система за туристическа информация ще бори сивия сектор"}
{"url": "https://www.faktor.bg/bg/articles/afp-yaponiya-i-sasht-sklyuchiha-zabelezhitelno-sporazumenie", "text": "Малко след решението на САЩ да въведат допълнителни тарифи за вноса от Стария континент, Европейският съюз и Япония сключиха „забележително“ споразумение за свободна търговия, предава AFP. Документът, подписан в Токио от високопоставени представители на Брюксел и японския министър-председател Шиндзо Абе, е най-голямата сделка, която ЕС е договарял от началото на съществуването си. Тя предвижда създаването на зона за свободна търговия, покриваща почти една трета от световния БВП.", "date": "2018.07.17", "title": "AFP: Япония и САЩ сключиха „забележително“ споразумение"}
{"url": "https://www.faktor.bg/bg/articles/prodazhbite-na-novi-avtomobili-v-balgariya-narasnaha-prez-yuni-s-11-9", "text": "През юни растежът при регистрацията на нови автомобили в Европейския съюз (ЕС) се ускори значително, като общият обем на продадените автомобили достигна рекордно ниво за шестия месец на годината въпреки разнопосочното представяне на петте водещи европейски пазари. В същото време данните на Асоциацията на европейските автомобилостроители (ACEA) отчитат пореден солиден ръст от началото на годината при продажбите и регистрацията на нови автомобили в България. Продажбите (регистрацията) на нови пътнически автомобили в Европейския съюз се повишиха с 5,2% на годишна база след анемично повишение през май с едва 0,8%, като през шестия месец на годината бяха регистрирани нови 1 569 067 броя автомобили, което е рекорден броя за месец юли. Агенцията ACEA отбеляза, че през юни петте водещи европейски автомобилни пазара са се представили доста противоречиво. Силен растеж от 9,2% е отчетен във Франция следвана от Испания с повишение от 8,0 на сто и Германия - с растеж от 4,2 на сто. В същото време обаче регистрацията на нови автомобили се сви в Италия със 7,3% и в Обединеното кралство - с 3,5% (след тяхно нарастване през април и май за пръв път от 14 месеца насам). В рамките на първото полугодие търсенето на нови автомобили в ЕС се увеличи с 2,9% до 8 449 247 броя благодарение най-вече на силното представяне на новите страни - членки на съюза (включително България), където регистрацията на нови автомобили нарасна с 11,4 на сто. От водещите пазари Испания остава лидер с повишаване на регистрираните нови автомобили през първите шест месеца на годината с 10,1%, следвана от Франция (повишение с 4,7%) и Германия (с 2,9%), докато регистрацията на нови автомобили във Великобритания се сви през периода януари - юни с 6,3%, а в Италия - с 1,4 на сто. Според ACEA продажбите на нови автомобили в България нараснаха през юни с 11,9% до 3586 броя от 3206 броя година по-рано след техен още по-здрав скок с 34,6% през май. За първите шест месеца на настоящата година новите автомобили, регистрирани в България, се увеличиха с 21,6% до 18 082 спрямо 14 749 броя за същия период на 2017-а година, като в процентно изражение нашата страна е изпреварена единствено от Румъния (повишение с 33,5%), Унгария (с 29,0%), Литва (с 24,6%) и Гърция (с 23,7%). Трябва да се има предвид, че продажбите на автомобили са оценявани като един от водещите показатели за състоянието на европейската икономика, като данните за юни сякаш сигнализират за известно подобряване на икономическия растеж в ЕС в края на второто тримесечие след слабото началото на годината. Едноличен лидер за пореден месец при продажбите на нови автомобили през юни е френската автомобилна групировка PSA Group, произвеждаща марките Peugeot и Citroen, с ръст на продажбите от цели 65,8% спрямо година по-рано главно поради факта, че през настоящата година в данните за PSA Group вече се включват и продажбите на автомобили с марката Opel. Тя е следвана от германските автомобилни концерни Volkswagen AG (с повишение на продажбите през юни с 13,3%) и BMW Group (с 8,2%), като и от другият водещ френски производител в лицето на Renault Group, произвеждащ марките Renault и Dacia (повишение с 4,7%). На другия полюс са германската Daimler Mercedes (спад с 5,2%), както и италианската FCA Group (понижение с 2,6%). Увеличението на продажбите на автомобили от страна на Volkswagen AG е придружено и от нарастване на общия пазарен дял на компанията през юни до 24,9% от 23,1% година по-рано, като германският гигант остава лидер на пазара на автомобили в рамите на ЕС. Това е знак, че водещият европейски производител на автомобили продължава да се възстановява от най-голямата бизнес криза в 78-годишната история на компанията, свързана със скандала с фалшивите тестове на отделяните вредни газови емисии от нейните дизелови автомобили. Продажбите само от марката автомобили Volkswagen се повишиха през юни с цели 16,8% на годишна база до 186 817 броя автомобили, като за първите шест месеца на годината те нараснаха с 9,4% до 965 471 броя.", "date": "2018.07.17", "title": "Продажбите на нови автомобили в България нараснаха през юни с 11,9%"}
{"url": "https://www.faktor.bg/bg/articles/golyam-reklamodatel-v-mediite-na-peevski-stana-sobstvenik-na-ipk-rodina", "text": "ИПК \"Родина\" има нов собственик. 56-те декара и прилежащите им рушащи се сгради на столичния бул. \"Цариградско шосе\" са придобити срещу 40 млн. лв. от \"Изток плаза\" на доктор Михаил Тиков, който притежава най-голямата верига болници в страната, най-известната от които е \"Софиямед\", съобщава \"Капитал\". Имотите, които включват и съседната печатница, бяха предложени от частен съдебен изпълнител в две отделни процедури, а купувачът печели с малко над минималната цена. Продажбата беше по искане на синдиците на фалиралата Корпоративна търговска банка (КТБ) заради неизплатени дългове на собственика на имотите. Това са \"Издателско-полиграфически комплекс Родина\" и дъщерното му \"Родина тауър\", които се контролират от майката на депутата от ДПС Делян Пеевски Ирена Кръстева. Частният съдебен изпълнител Стоян Якимов предлагаше за продан недовършените сгради и терен от 15 дка на ИПК \"Родина\" за 18 млн. лв. с ДДС. Стартовата цена за съседния производствен комплекс на терен от близо 41 дка, където допреди няколко години се издаваха вестниците на Пеевски, беше 20.6 млн. лв. \"Изток плаза\" е подала оферти и за двата пакета, като по думите на Якимов компанията е предложила за имотите 50-100 хил. лв. над началната цена. Засега не е ясно какво ще се случи на терена на ИПК \"Родина\". \"Все още обмисляме инвестиционните си намерения, тъй като съвсем наблизо - срещу комплекса, се намира нашата болница \"Софиямед\", цитира \"Капитал\" Тиков. Това на практика означава, че бъдещият проект може да бъде свързан и с медицинския му бизнес. Теренът и сградата имат дълга история - в края на соца трябваше да подслонят редакциите на всички медии. После ИПК трябваше да стане централа на НАП. Накрая мина под контрола на Цветан Василев и Делян Пеевски, но разривът между тях не смени пейзажа.  Имотите на столичния булевард бяха приватизирани през 2013 г. от \"Издателско-полиграфически комплекс Родина\", като компанията се ангажира да събори изоставените сгради и да разчисти терена или да довърши строителството. Покупката стана с 24.7 млн. лв. заем от КТБ, който впоследствие нарасна, за да се покрият неустойките по приватизационния договор. Кой е купувачът \"Изток плаза\" е собственост на \"Булфарма\" (51%) и \"Диагностично-консултативен център Софиямед\" (49%), като крайни собственици са Михаил Тиков и семейството му. Самото дружество е създадено през 2009 г. с предмет на дейност управление на недвижими имоти, а капиталът му е 6.3 млн. лв. Чрез регистрираната в Пазарджик \"Булфарма\" Тиков е собственик на най-голямата като приходи верига болници в София (\"Софиямед\"), Пловдив, Пазарджик, Велинград, Пещера и Бургас. Макар и в по-скромни размери, фамилията има хотелиерски бизнес, като притежава два хотела под бранда \"Хеброс\" - в Пазарджик и в Батак, а преди година придоби и столичния \"Силвър хотел\", който се намира до зоопарка. \"Изток плаза\" има и закупен терен от 9.3 декара в \"Дианабад\", като сделката от 2009 г. е за 4 млн. лв. В медицинските среди името на Тиков се свързва с това на депутата от ДПС, но единствената видима връзка между двамата е, че болниците на Тиков са голям рекламодател в медиите на Пеевски. Самият Тиков отрече депутатът да има участие в сделката. \"Явихме се на търг и спечелихме\", коментира той.", "date": "2018.07.17", "title": "Голям рекламодател в медиите на Пеевски стана собственик на ИПК \"Родина\""}
{"url": "https://www.faktor.bg/bg/articles/nap-s-nova-aktsiya-po-populyarnite-zavedeniya-kray-moreto", "text": "Екипи на бургаското звено „Фискален контрол“ и публични изпълнители от териториалната структура на НАП в морския град извършиха изненадващи проверки на търговски обекти по Южното Черноморие, които се стопанисват от фирми неплащащи просрочените си задължения към приходното ведомство, а същевременно формират  всекидневни обороти и приходи, съобщава \"Флагман\".  Мярката изземване на пари от каси на длъжници бе приложена спрямо 11 обекта – предимно заведения и  хранителни магазини. Целта на данъчните е да принудят некоректните платци да започнат плащания към бюджета. Ако това не се случи, принудителните действия се повтарят.  Продължава активният контрол на Националната агенция за приходите по спазване на данъчното и осигурително законодателство през летния туристически сезон. Дисциплиниращият ефект вече се усеща, в сравнение с месец юни намаляват засичаните нарушения, коментират от НАП Бургас. От началото на юли динамиката на проверките отбелязва нередности при всяко пето контролно действие, докато през юни всяка трета проверка е установявала  пропуски. Отначалото на месец юли по Южното Черноморие екипи на звеното „Фискален контрол“ са проверили 686 търговски обекта, в 530 не са установени нарушения. Неиздаването на касова бележка и разлики в касовата наличност остават най-честите нарушения. Контролните действия обхващат не само големите черноморски курорти, но и всички морски общини, НАП Бургас следи и обектите във вътрешността на трите области Бургас, Ямбол и Сливен, добавят от приходното ведомство. Данъчните апелират да се изисква фискален бон, а при неиздаването му да се сигнализира в НАП. Това може да стане на телефон 0700 18 700 или на електронен адрес infocenter@nra.bg. Основната цел на контролните действия е да се подобри поведението на търговците по Черномориетов посока доброволно спазване на законодателството, напомнят от НАП.", "date": "2018.07.17", "title": "НАП с нова акция по популярните заведения край морето"}
{"url": "https://www.faktor.bg/bg/articles/bulgargaz-plashi-toplofikatsiya-sofiya-da-sabira-prinuditelno-dalgovete-y", "text": "Просрочените задължения на \"Топлофикация – София\" към \"Булгаргаз\" са нараснали до 100 млн. лева, като само натрупаните от септември миналата година до юли на настоящата са близо 52 млн. лева. Това съобщи в интервю пред БНР изпълнителният директор на газовата ни компания Николай Павлов. Още 27 млн. лева дължат и топлофикациите в Бургас, Плевен и Враца. Това може да затрудни плащанията на \"Булгаргаз\" към доставчика й \"Газпром\", посочи Николай Павлов. \"Топлофикация - София\" следва да заплаща тези просрочени задължения. Очакваме до края на юли да заплати 40 млн. лева, а останалата част до 52 млн. лева, натрупани през есенно-зимния сезон, трябва да бъдат заплатени до края на август\", допълни шефът на газовата компания, според когото \"посланието е ясно: трябва да се плаща\". Ако не се стигне до плащане, \"Булгаргаз\" ще предприеме действия по принудително събиране на вземанията, се разбира от думите му. Той обясни, че столичното дружество многократно е предупреждавано, че трябва да си плати доставката на гориво, за да не се налага \"Булгаргаз\" да събира вземанията си по съдебен ред. \"Топлофикационните дружества формират близо 40% от приходите на \"Булгаргаз\", което оказва съществено влияние върху финансовата стабилност на обществения доставчик и върху гарантирането на газовите доставки за страната. През годините задълженията им са разклащали финансовата стабилност на \"Булгаргаз\". Към началото на 2015 година бяха достигнали близо 380 млн. лева. Към днешна дата са в размер на 127 милиона\", поясни Николай Павлов. Енергийният регулатор повиши от 1 юли цената на природния газ, но почти с наполовина по-малко от искането на газовия доставчик. Междувременно днес общинските съветници от БСП обявиха, че ще поискат изслушване на ръководството на \"Топлофикация - София\" в комисиите на Столичния общински съвет по икономика.", "date": "2018.07.17", "title": "\"Булгаргаз\" плаши \"Топлофикация-София\" принудително да събира дълговете й"}
{"url": "https://www.faktor.bg/bg/articles/veterinari-spravyaneto-s-chumata-po-zhivotnite-nyama-druga-alternativa-osven-evtanaziya", "text": "Даваме безапелационната си подкрепа на ветеринарните лекари в Ямболска област и се обявяваме против политизирането на проблема и езика на омразата - това се посочва в декларация от името на Съюза на ветеринарните лекари в България /СВЛБ/, огласена на извънредна пресконференция в Българската агенция по безопасност на храните (БАБХ).   Болестта чума по дребните преживни животни е особено опасна, силно заразна, използва се за биологично оръжие и мерките изискват високо ниво на биосигурност чрез умъртвяване по хуманен начин във всяко населено място, в което положителен резултат е дало дори само едно животно, каза д-р Михаил Бащавелов, председател на Съюза на ветеринарните лекари в България. Той подчерта още, че всеки един ден присъствие на местата в карантинните зони с полицейско присъствие, на стопани, специалисти, журналисти и други лица без необходимите предохранителни мерки, екипировка - предпазно облекло и оборудване, е особено опасно за разпространяване на заразата.   Д-р Бащавелов подчерта ролята на техните помощници от ромски произход и призова гражданите да не упражняват физическа и вербална агресия към тях и да оказват по възможност съдействие.   Според д-р Камен Николов от СВЛБ не е вярно, че хората не са били информирани. Другата \"фалшива новина\" е, че не се работи професионално. Не е вярно и това, че предприетите мерки имат алтернатива. \"Няма друга алтернатива освен евтаназирането\", заяви д-р Николов, подчертавайки, че това е опитът на всички други държави, в които досега е регистрирана чума. В момента заради микоплазма по едрия рогат добитък в Нова Зеландия се избиват 150 хиляди животни и никой там не протестира, каза той. Д-р Ивайла Давидова от БАБХ информира, че около 4 хил. са евтаназираните животни до момента, а огнищата са общо 5, основно в Ямболска и Бургаска област, с общо 40 животновъдни обекта. Към момента няма официално потвърдени други огнища, категорична бе д-р Давидова. Умъртвените животни се загробват на място, не се превозват, каза още тя.  Днес екипите са изтеглени от Шарково и Крайново, защото има протести, по ветеринарите се хвърлят камъни, има барикади. Ветеринарните лекари призоваха по никакъв начин да не се правят опити за изнасяне на животните от местата с огнища, защото това крие опасност от разпространяване на заразата в цялата страна.   Най-вероятна причина за поява на вируса е нелегално превозено, без съпровождащ документ, животно от Турция, каза д-р Давидова.   Общо 21 дни след прекратяване на заболяването и ликвидиране на огнището на мястото могат да се внесат други животни, обявиха още ветеринарните лекари.", "date": "2018.07.17", "title": "Ветеринари: Справянето с чумата по животните няма друга алтернатива освен евтаназия"}
{"url": "https://www.faktor.bg/bg/articles/maya-manolova-yadosana-na-tristankata-otstraniha-me-nezakonno-ot-zasedanieto", "text": "Омбудсманът на Република България Мая Манолова смята, че е била отстранена незаконно от днешното заседание на Националния съвет за тристранно сътрудничество към Министерския съвет, съобщиха от пресцентъра на обществения защитник. Председателстващият съвета Валери Симеонов - вицепремиер по икономическата и демографската политика, не се съобрази със закона и след консултация с присъстващите социални партньори и с изричното съгласие на синдикатите омбудсманът Мая Манолова беше приканена да напусне заседанието, посочват от пресцентъра. Според международните стандарти, включително Парижките принципи на ООН, свързани със статута на националните правозащитни институции, на омбудсмана във всяка държава следва да се осигури възможно най-широк мандат от компетентности. Парижките принципи не просто предоставят право на националния обществен защитник да насърчава и защитава правата на човека, но и според чл. 3 му възлагат като отговорност участието и намесата във всяка ситуация при нарушавани човешки права. Такъв мандат на омбудсмана му е предоставен с Конституцията на Република България, а чл. 20 от Закона за омбудсмана предвижда, че националният обществен защитник има право на достъп до органите, техните администрации и лицата по чл. 2 /държавните и общинските органи и администрации, както и от лицата, на които е възложено да предоставят обществени услуги/, включително и да присъства при обсъждане и вземане на решения от тях, посочват от пресцентъра. Отнемането на възможност на омбудсмана да представи позицията си в защита на нарушени човешки права е грубо незачитане на принципите на правовата държава и основите на функционирането на демократичните институции, посочват от пресцентъра на Манолова. \"Аз съм тук като вносител на промените в Кодекса за социално осигуряване /КСО/, които да дадат възможност на миньорите от последния подземен рудник \"Бобов дол\", около 80 души, да се пенсионират по начина, по който се пенсионираха всички миньори до края на миналата година\", заявила Манолова. Тя е уточнила, че преди седмица е предупредила министъра на труда и социалната политика Бисер Петков, че ще участва в заседанието на тристранката. \"Тъй като тристранката очевидно е одобрила предишните промени, с които е лишила миньорите от пенсиониране, беше нормално да дойда да чуя аргументите им. Още повече, че становището по този законопроект на КНСБ е отрицателно\", казала Манолова и допълнила, че утре ще има такова обсъждане и в парламентарната комисия по труда, социалната и демографската политика. \"Оказа се, че не всички са готови да отговорят публично на неудобни въпроси. За мен е абсолютно абсурдно синдикат, който е призван да защитава правата на миньорите, да се обяви срещу пенсионирането на 80-те души, от последния закрит рудник, при условия, които са били валидни до края на м.г.\", коментирала Манолова. \"На нас ни се отнема правото с тази поправка от м.г. да се пенсионираме по-рано, тъй като съкращението ни е по-рано от годините, които навършваме\", допълнил Кирил Минев, миньор с 44-годишен трудов стаж. Той подчертал, че има още три работни дни в рудник \"Бобов дол\", на 20 юли 2018 г. изтича предизвестието му и реално го съкращават, уволняват, а не напуска доброволно. \"Важното, за което сме тук, е да се реши проблемът с ранното пенсиониране на миньорите, касае се за 80 човека, които се пенсионират поетапно, така че едва ли ще бъде ощетен бюджетът на НОИ. Заедно с г-жа Манолова дойдохме тук, за да искаме подкрепа, но странното е, че синдикатът КНСБ не ни подкрепи\", посочил кметът на Бобов дол Елза Величкова. Тя изразила безпокойство, че ръководената от нея община ще остане с голям брой безработни хора.", "date": "2018.07.17", "title": "Мая Манолова ядосана на Тристранката: Отстраниха ме незаконно от заседанието"}
{"url": "https://www.faktor.bg/bg/articles/bsp-se-styaga-za-vlastta-pishe-po-chetiri-tochki-viziya-za-balgariya", "text": "БСП подготвя партиен документ за развитието на България в четири приоритетни сфери - икономика и доходи, регионално развитие, здравеопазване и образование. Визията на социалистите ще бъде обсъдена на национално съвещание в събота. В документа се очаква да бъдат разписани някои от вече представените идеи на левицата, обявиха социалисти. Сред тях са по-голямо присъствие и контрол на държавата над икономиката, мораториум за частни болници и отмяна на принципа \"парите следват ученика\". Основната цел на мерките, които ще бъдат предложени, е повишаване на доходите на хората, твърдят от \"Позитано\" 20, посочва \"Дневник\".", "date": "2018.07.17", "title": "БСП се стяга за властта - пише по четири точки визия за България"}
{"url": "https://www.faktor.bg/bg/articles/pusi-rayat-zakovaha-putin-v-sada-v-strasburg", "text": "Публикувано във факти.бг: Русия е извършила \"многобройни нарушения\", осъждайки на затвор три членки на пънк групата Pussy Riot, опитали се да изпълнят песни срещу Путин в московски катедрален храм през февруари 2012 г., постанови Европейският съд за правата на човека, цитиран от ТАСС. Тъжителките - Мария Альохина, Надежда Толоконникова и Екатерина Самуцевич, са били подлагани на унижения по време на процеса, реши съдът в Страсбург, според който Москва нарушава свободата на изразяване. През 2012 г. трите членки на групата бяха осъдени за \"хулиганство, мотивирано от религиозна омраза\". Съдът в Страсбург задължи Руската федерация да им изплати общо 37 000 евро обезщетение за морални вреди и още 11 760 евро за съдебни разноски.", "date": "2018.07.17", "title": "\"Пуси Райът\" заковаха Путин в съда в Страсбург - Русия трябва да им изплати 37 000 евро обезщетение за \"морални вреди\""}
{"url": "https://www.faktor.bg/bg/articles/simeonov-koy-sam-az-da-gonya-maya-manolova", "text": "Вицепремиерът Валери Симеонов обяви за фалшива новина съобщението от БСП, че той уж изгонил омбудсмана Мая Манолова от днешното закрито заседание на Националния съвет за тристранно сътрудничество (НСТС).  \"Това е фалшива новина. Никой не е гонил Мая Манолова. Кой съм аз да изгоня омбудсмана на България?! Чисто и просто приложих правилника при пълната подкрепа на всички участници и членове на Тристранния съвет“, заяви Симеонов, цитиран от Канал 3.  Той разясни и взетите решения след заседанието на НСТС. \"Слагаме край на възможността с шипове в гърба и два избити зъба да се взима инвалидност. Ще пресечем и порочния феномен в цели села да има болни с епилепсия или със заболявания на горните дихателни пътища\", каза вицепремиерът Валери Симеонов след заседанието.  На него са обсъдени промени в наредбата за медицинската експертиза и правилника за устройството и организацията на работа на органите на медицинска експертиза. Точката за промени в Кодекса за социалното осигуряване беше отложена, тъй като вносителят отсъстваше от залата.  \"По първа точка обсъдихме плюсовете и минусите, както и евентуалните рискове от въвеждането на тази нормативна уредба, бих казал революционна по своя характер. Тя внася сериозни промени в системата за оценка на медицинската експертиза. Имаме съгласие за внасянето в МС на въпросните документи от КРИБ и КНСБ като работодателски организации. Останалите колеги не получихме еднозначна подкрепа“, коментира вицепремиерът.  Симеонов обясни, че механизмът, по който ще се прави медицинската експертиза, ще отсява всички случаи, при които има натрупвания от маловажни заболявания, които водят до нереално висок процент на инвалидизиране.  Той акцентира, че хората вече няма да бъдат обслужвани от едни и същи лекари в комисиите на ТЕЛК, които работят от десетилетия в тях и са подложени на корупционен натиск, а ще се въведе ротационния принцип на формирането на лекарските комисии и така възможността за корупционни практики ще бъдат силно ограничени.  \"Тези две теми са много силно обществено чувствителни. Хората с увреждания, на които към момента са им присъдени някакви права, рискуват да изгубят тези права или те да бъдат редуцирани. Според мен тази реформа трябваше да се случи по друг начин и първата стъпка трябваше да бъде установяването на \"фалшивите ТЕЛК-ове“, защото не знаем дали НЕЛК ще е в състояние да ревизира по медицински път, а не само по документи решенията на предходните комисии, заяви Димитър Манолов от КТ „Подкрепа“. \"За нас хората, които имат някакви права, не трябва да ги загубят. Настояваме да се запазят плащанията такива каквито са\".  Вицепрезидентът на КНСБ Иван Кокалов заяви, че на този етап се въздържат от подкрепа и поиска да получи отговори на няколко въпроса, засягащи лечението чрез рехабилитация, определянето на работоспособността и процента на инвалидност, както дали НЕЛК ще може да извършват свои изследвания, с които да потвърдят или отхвърлят диагнозата в ТЕЛК-овете.  \"Важен момент е и оценката на процента на инвалидизиране. Там където имаме 80%, но има съпътстващи заболявания от тях може до 20% да се сумира върху основното заболяване, т.е. да стане 100% неработоспособността. Беше ни даден пример, че ако основното заболяване е паднало под 80%, но има увреден орган, ще се взима това увреждане, а не от основното заболяване“, подчерта Кокалов.  Димитър Бранков от Българската стопанска камара заяви, че е очаквал много по-радикален подход при промяна на медицинската експертиза.  \"Това е продиктувано от мащаба на проблема, с който се сблъскваме повече от 20 години. По тази причина и в нашето становище настояваме незабавно да бъде възприета международната класификация на функционалността, уврежданията и здравето на СЗО както е направено в редица други страни. Не е оправдано да се бави нейното приемане. Години наред не се прилага и оценка на риска, което позволява в редица села да има едно и също заболяване, покриващо 70-80% от населението. Това повече не може да се търпи“, беше категоричен Бранков.  Вицепремиерът Симеонов заяви, че три дни след обнародване на Наредбата и Правилника НЕЛК трябва незабавно да започнат ревизиране на издадените до момента решения от ТЕЛК. А Димитър Манолов от КТ „Подкрепа“ настоя да се направи карта с населените места и да се види къде точно има скупчване на болни от една и съща болест и НЕЛК да не проверява само документите, защото по негови думи те ще са изпипани, а и да извършат медицински прегледи.", "date": "2018.07.17", "title": "Симеонов към БСП: Кой съм аз да гоня Мая Манолова?"}
{"url": "https://www.faktor.bg/bg/articles/petar-stoyanov-kritikite-kam-tramp-che-e-predal-sasht-chrez-sreshtata-s-putin-sa-presileni", "text": "\"Пресилени са критиките към Тръмп, че е предал САЩ чрез срещата с Путин. Нещата не са чак толкова трагични. И Тръмп, и съветниците му са подчертавали силната връзка между САЩ и Европа и това, че Русия е съперник.\" Това заяви в предаването \"Лице в лице\" бившият президент Петър Стоянов.   \"Не е по силите на нито един американски президент да разруши тази връзката между САЩ и Европа. Слуховете за разрив са силно преувеличени. Политическите лидери забравят, че Америка е рожба на Европа, а ЕС е рожба на САЩ\", каза Стоянов и даде пример с \"Плана Маршал\", който възстановява икономически Европа след Втората световна война. Стоянов цитира като доказателство и Труман с думите \"Най-голямото постижение на Америка е, че ние не унижихме враговете си, а им помогнахме да се възстановят\".   Петър Стоянов все пак призна, че Доналд Тръмп има \"спорадични изяви\", с които тревожи европейските лидери.  \"Но европейските  лидерите трябва да се замислят не само за техническите критерии, за уеднаквяване на критериите и законите в ЕС. Трябва да помислят за цивилизационния изизбор на ЕС, за бъдещето на ЕС\", каза Стоянов и допълни: \"Много лидери твърдят, че ЕС е много разединен в момента и няма бъдеще. Но според мен ЕС никога не е бил по-обединен от сега. Европа се е възстановяла след много кризи, доказано от историята. Политическите лидери  сега само се вторачват в настоящите проблеми и създават чувство на несигурност, което е не е правилно.\"  Бившият президент обаче отказа да коментира случката с пияния Юнкер и заяви, че не си струвало да го прави.  \"Силата на Европа е в нейното разделение. Ако Европа е напълно обединена, това ще е един тоталитарен континент, с тоталитарен лидер\", каза Стоянов.  По думите европейските лидери трябва правилно да решат дали това, което се случва в ЕС в момента е институционална криза, или пък екзистенциална. \"По-опасното ще е второто, защото това ще е рече криза на европейската цивилизация, на европейските ценности\", призна бившият държавен глава.  Той обаче бе категоричен, че България не е направила грешка, като е избрала ЕС, а не Русия и Евразия.  \"Европейският път беше единственият  правилен път за България\", категоричен бе Петър Стоянов.", "date": "2018.07.17", "title": "Петър Стоянов: Критиките към Тръмп, че е предал САЩ чрез срещата с Путин са пресилени"}
{"url": "https://www.faktor.bg/bg/articles/populizam-ili-zagrizhenost-prezidentat-otiva-na-kraka-pri-stopanite-ot-strandzha", "text": "Президентът Румен Радев отива утре в Странджа, където бяха евтаназирани заради чума животни от няколко села в община Болярово. Държавният глава ще обсъди проблема, предприетите мерки по ликвидиране на заразата и възникналото напрежение сред хората на среща с кмета на общината Христо Христов. Радев реагира вчера с редица въпроси, породени от недоволството на хората и нежеланието им да позволят евтаназията. Той настоя да узнае защо се евтаназират животните в Странджа и защо не се ваксинират. Преди срещата в Болярово президентът ще открие паметник на Васил Левски в Руен навръх 181-та годишнина от рождението на Апостола. Радев ще се срещне и с кмета на общината Исмаил Осман.", "date": "2018.07.17", "title": "Популизъм или загриженост: Президентът отива на крака при стопаните от Странджа"}
{"url": "https://www.faktor.bg/bg/articles/predpriemach-i-saprugata-mu-patuvali-v-samoleta-minal-bez-proverka-na-letishte-sofiya", "text": "Бизнесменът Мирослав Хинков и съпругата му са пътували в самолета, който е пуснат без проверка на Летище София, научи Дир.БГ. И двамата имали лиценз за пилот. Хинков държи и летателна площадка \"Драгановци\" в Габрово. \"Полетът е пристигнал от летателна площадка \"Драгановци\" и същия ден в 16:48 ч. е излетял за Скиатос, Гърция. \"Летище София\" ЕАД води разследване по случая\", това признаха от аеропорта в официално съобщение. Частен самолет с петима души не бил проверен от граничната полиция на столичното летище. Самолетът е излетял от Габрово с междинно кацане в София на път за Гърция, обясни главният секретар на МВР Младен Маринов. Наземният оператор на полета на столичното летище не е уведомил гранична полиция, каза директорът й Светлан Кичиков и допълни, че това е сериозна грешка. Летищните оператори и гранична полиция се събират на съвещание утре. За грубото нарушение вече има разследване.", "date": "2018.07.17", "title": "Предприемачът Мирослав Хинков  и съпругата му пътували в самолета, напуснал без проверка летище София"}
{"url": "https://www.faktor.bg/bg/articles/lilyana-pavlova-blagodari-na-mvr-za-proyaveniya-profesionalizam-po-vreme-na-evropredsedatelstvoto", "text": "Благодаря сърдечно на  всеки един от служителите на вътрешното министерство за съдействието, подкрепата и ангажираността в подготовката и провеждането на първото Българско председателство на Съвета на Европейския съюз 2018. С тези думи министърът за Българското председателство на Съвета на ЕС 2018 Лиляна Павлова се обърна към състава на МВР по време на тържествена церемония, на която тя изрази дълбокото си уважение към труда и съществения принос на МВР в успешното провеждане на председателството. Министър Павлова посочи, че през изминалите шест месеца, в които България бе начело на Съвета на Европейския съюз, заедно доказахме по безспорен начин, че сме надежден партньор, активен участник и медиатор на европейската сцена, съобщиха от пресцентъра на МВР. Тя отбеляза, че голяма част от заслугата е на всички структури на МВР, които с неуморния си труд ежедневно доказваха висок професионализъм, гъвкавост и дискретност и получиха заслужена висока оценка от европейските ни партньори. По думите й организацията и мерките за сигурност бяха изпълнени по начин, който не само показа отличната подготвеност на българската страна, но и допринесе за запазването на нормалното ежедневие на жителите и гостите на столицата. Министър Лиляна Павлова се спря и върху експертната работа в МВР по една от най-тежките теми в общоевропейския дневен ред, а именно темата за сигурността и миграцията. Изключителният професионализъм би доказан с факта, че именно Българското председателство успя да предложи законодателен пакет и да затвори 4 от 6 законодателни досиета, благодарение на което цялостната реформа на системата „Сигурност и миграция“ е завършена, допълни още министър Павлова. Тя изказа специална благодарност и на представителите на МВР в Брюксел, осигурили Председателството с безспорен професионализъм. Лиляна Павлова не пропусна да благодари и на семействата на служителите на МВР, подкрепили отговорната им ангажираност през тези шест месеца. Министър Радев също благодари на всички служители на МВР, които с блестящата си работа не допуснаха нито един  инцидент по време на Председателството. Той се обърна специално и към всички, работили за Председателството на Съвета на ЕС, чието място не бе пред камерите и микрофоните, и оцени помощта им като изключително важна. С топли думи към колегите си се обърна и главният секретар на МВР главен комисар Младен Маринов,  които по думите му със своята дисциплинираност и всеотдайност не допуснаха нищо, което да опетни името на Председателството и страната ни като цяло.", "date": "2018.07.17", "title": "Лиляна Павлова благодари на МВР за проявения професионализъм по време на европредседателството"}
{"url": "https://www.faktor.bg/bg/articles/yunker-leti-za-vashington-za-sreshta-s-putin", "text": "Председателят на Европейската комисия Жан-Клод Юнкер ще пътува до Вашингтон на 25 юли за среща в Белия дом с президента на САЩ Доналд Тръмп, съобщи ЕК. Двамата ще обсъдят \"задълбоченото сътрудничество\" между ЕС и САЩ в широк кръг от въпроси, включително външната политика, сигурността, борбата с тероризма, енергийната сигурност и икономическия растеж, посочва dir.bg. Юнкер и Тръмп ще разискват подобряването на двустранната търговия и укрепването на икономическото сътрудничество, се посочва в съобщението. Президентът на САЩ Доналд Тръмп заяви преди два дни в интервю за американската телевизия Си Би Ес, че гледа на Европейския съюз като на враг заради търговската му политика и нападна Германия, която по думите му е \"вдигнала бяло знаме пред Москва\". \"Мисля, че имаме много неприятели. Мисля, че ЕС е неприятел, имайки предвид как постъпват с нас в търговията. На човек не би му и хрумнало за ЕС, но те са неприятел\", каза Тръмп в интервю от своя голф-клуб в Шотландия, преди да замине за Хелзинки. \"Русия е неприятел в някои аспекти. Китай е неприятел икономически. Със сигурност те са неприятели. Но това не значи, че са лоши. Означава, че са ни конкуренти\", поясни президентът, като добави, че има \"голям проблем с Германия\", имайки предвид сделката за газопровода с Русия. \"Предполага се, че воюваш заради някого, а този някой дава милиарди долари на онзи, от когото го пазиш. Има много гняв заради факта, че Германия плаща на Русия милиарди долари\". \"Мисля, че това е много лошо нещо за Германия. Какво, те да не би да развяват бяло знаме?\", заяви Тръмп.", "date": "2018.07.17", "title": "Юнкер лети за Вашингтон за среща с Тръмп"}
{"url": "https://www.faktor.bg/bg/articles/ikonomika/biznes/nova-forma-na-internet-iznudvane-na-mushkata-sa-malkiya-i-sreden-biznes", "text": "Нова форма на интернет изнудване набира скорост, след влизането в сила на регламента за личните данни. Мишени на атаката са компании от малкия и среден бизнес.  Пет са случаите с изнудване на малки и средни компании, че данни, които са изгубени след пробив, ще бъдат направени публични, информира Би Ти Ви. Новият регламент предвижда солени глоби, ако при изтичане на данни на клиенти, не се уведомят засегнатите и органите на реда до 72 часа. Цената за откуп на данните, които са извлечени от сървърите на компаниите са два пъти по-високи. Ако за заключени с криптовирус данни на потребителя се иска откуп до 750 долара, при пробив на системата с данни за клиенти от компаниите се искат поне 2000 долара. Използвана е схемата чрез фишинг имейли: целта обаче не е да се заключат файловете на потребителя, а да се използват данните му за проникване в корпоративните бази данни. Експертите съветват при пробив да се уведомят засегнатите до 72 часа – тогава няма опасност от глоба. В противен случай изнудването ще продължи. От ГДБОП предупреждават, че продължават фишинг атаките с фалшивите банковите писма по имейл. Припомнят, че финансовите институции не комуникират по електронна поща с клиентите, не искат въвеждане на лични данни и пароли за интернет банкиране в онлайн формуляри.", "date": "2018.07.17", "title": "Нова форма на интернет изнудване – на мушката са малкия и среден бизнес"}
{"url": "https://www.faktor.bg/bg/articles/dogan-vs-erdogan-a-kremal-kakvo-kazva", "text": "Президентските и парламентарните избори в Турция вече са факт, ясен е и голeмият победител - Ердоган. Политиките му ще бъдат крайъгълен камък за балканските държави, а България съвсем не прави изключение от тази игра. Този път на фона на балансираните позиции на държавните ни мъже за случващото се при съседите, ярко се откроява поведението на ДПС – партия, която от създаването си представлява част от етническите турци и мюсюлмани в страната. Ръководената формално от Мустафа Карадайъ, но реално от Ахмед Доган етническа формация заложи единствена категорично на опозицията в Турция, заставайки открито против Ердоган и коалиционните му партньори. В предизборния водовъртеж позицията на ДПС и Доган сякаш потънаха в пропагандния поток, но ехото от техния избор тепърва  Всички, които познават действията и тактиките на Ахмед Доган са изненадани от факта, че този път той игра ва банк, но  хазартният му нюх не проработи, залагайки на опозицията. „Стратегът” от Сараите в Бояна всъщност си вкара автогол, коментират изненадани негови съпартийци, които не искат заради личните игри на шефа си, да бъдат в черния списък на Турция. Доган рядко играе ва банк, обикновено се нагажда към ситуацията, залагайки на чекисткия си дух. Той винаги е показвал качества на един добре замаскиран популист, който плете ходове според ситуацията и обществените нагласи. Помним как в зората на демокрацията поиска забрана на БСП, после се кълнеше във вярност на СДС, след това ги свали от власт с депесарски шут, за да се обяви за успеха на социално-либералния модел в коалиция с Царя и БСП. Играеше го голям натовец, чертаеше откъде трябва да мине пътят на България за ЕС, а след като Турция свали руски самолет на границата със Сирия взе да ни убеждава дидактично, че геополитиката се е променила и който не разбира и не признава водещата роля на Русия и Путин не е в час. Преди година пък, за да затвърди образа на „патриот” не се погнуси да набута в листите на ДПС провалени националисти от руската „Атака”. Сарайският стратег този път или е бил подведен от кремълски източници, че е променен морфическият резонанс на турското общество или е  Проблемът е, че Доган и ДПС се намесиха пряко във вътрешната политика на Турция и това се случва  за втори път, след като през април миналата година със специална Декларация ДПС обяви, че се съмняват в легитимността на проведения референдум за президентска република, че в Турция се създава авторитарен режим, който потъпква свободата на словото и мисълта, а Кемалистка Турция се преобразува в Султанат. Защо Доган се позиционира сам като враг на Ердоган, обяснява Осман Октай, един от познавачите на задкулисието и тайните в ДПС: „По време на целия преход на гражданите се налага манипулативната заблуда, че Ахмед Доган е  Някои задкулисни кръгове му изградиха образа на новия Левски, на патриота и родолюбеца. Една от огромните лъжи е, че Доган никога не е търсил подкрепата на Турция за политическо влияние в България. Фактите показват друга картина: При всички управления в Турция, до идването на Ердоган на власт, ДПС получаваше до 2001 г. до 1500 гласа от нашите изселници. След като при съседите изгря звездата на Партията на справедливостта и развитието, на всички избори в България властта в Анкара, чрез своите институции и изселническата организация „Балгьоч” започнаха активно да провеждат официални кампании за вота у нас. Създадоха и партийни структури на ДПС, а Доган винаги се е радвал на подкрепата на Ердоган. Гласовете, идващи за Сараите от Турция  стигнаха по този сценарий до над 90 хил. Отделен факт е, че ДПС е получавала винаги и финансова, и институционална подкрепа от Турция. Конфигурацията в отношенията се промени, след драматичния сблъсък между Ердоган и Путин и намеренията на Анкара да създаде санитарна зона на територията на Сирия и Ирак, за да прекъсне връзката между кюрдите в тези страни и живеещите в Турция кюрди. Това доведе и до свалянето на руския военен самолет. Тук е и повратната точка в позицията на Доган, която го разобличи като агент за влияние на Москва и българските комунисти. Това дистанцира Ердоган от ДПС и Доган. Тогава за първи път Анкара застана зад опозицията в средите на българските турци и мюсюлмани. За много от московските анализатори у нас е добре, когато Турция подкрепя ДПС и лидера им, но крайно негативно се оценя, ако дадат рамо на друг проект, какъвто е случаят с партиите на Касим Дал и по-успешния на Лютви Местан. Но след като Путин и Едоган се прегърнаха отново, стратегът от Сараите направи серия от опити да стопли контактите си с Анкара. През миналата есен ДПС дори се включи в интригата за политическо обединение на турците и мюсюлманите в България. Тайната мисия бе поверена на депутата от турския парламент Азис Бабусчу, който бе и председател на парламентарната група за приятелство с България, а целта – етносът да бъде използван като  Но ДПС отново не оправда доверието на инициатора – Ердоган. Пордният грешен ход „стратегът” от Дръндар изигра на приключилите преди дни президентски и парламентарни избори. Очакваше се, че позициите на Ердоган са отслабени и ще се стигне до балотаж, а ДПС явно бяха притиснати да вземат страна и да подкрепят официално опозицията в лицето на Мухарем Индже. Познавам политическата тъкан на ДПС, създавал съм я, но партията никога в историята си не е заемала открита позиция за изборните кампании в Турция. Посещението на водача на турската опозиция Мухарем Индже  на религиозна вечеря в Кърджали, реално се превърна в предизборен митинг на враговете на Ердоган и бе знаково отразена и от турски медии. Най-вероятно действията на ДПС са били повлияни от намеренията на Путин и Москва, но и заради амбциите на Доган да флиртува с Европа и САЩ, а и да пробутат отново на българите образа на патриота, който е против влиянието на Турция в България. На пръв поглед удобно алиби, но животът има измерения и в бъдещето. Непосредствено след изборната победа, на площада пред милиони симпатизанти Ердоган предупреди всички вътрешни и външни врагове, че щом са работили против него, са били и против Турция и няма да им прости. Тази закана се отнася и до ДПС. В обръчите на Доган вече се усеща ясно скърцане. Сараите получиха бързо и друг ясен знак - на инаугурацията на Ердоган преди седмица, хората на ДПС и Доган бяха изолирани от тържествената церемония. Присъстваха само четирима представители от България  – президентът Румен Радев, депутатът от ГЕРБ Вежди Рашидов, нашият посланик в Анкара Надежда Нейнски и лидерът на ДОСТ Лютви Местан. Извън официалните лице остана дори и близкият до Анкара Касим Дал. През последната седмица впечатлява дори фактът, че президентът Радев, подкрепен на изборите от ДПС, който бе остро критичен към Ердоган и политиката му у нас, не само смекчи тона, но се оказа и единственият лидер на страна от ЕС, който присъства на коронацията. Президентът започна да обяснява колко важен партньор за нас са съседите и че трябва да се съобразяваме с тях. Няма съмнение, че Анкара ще вземе сериозни мерки срещу ДПС, които се опитаха отново да хитруват, но се осветиха като фактор на  Москва за влияние на Балканите. За Доган единственият изход остава да продължи да обслужва задкулисието в комбинация със старите ченгета от ДС, да дестабилизара България, да крепи руските интереси, превръщайки страната в ключ на Путин за Балканите. Доган сам се превърна във  В Анкара вече никой няма да му повярва, дори и да изпрати нови тайни писма и да се кълне, че Турция е Майката Родина. ДПС се натикаха сами в политическата морга. Сега единственото им спасение да се молят на Всевишния режимът на Ердоган да се провали час по-скоро. Но до тогава ги очакват тежки изпитания, а това може да е добър шанс за българската демокрация.”", "date": "2018.07.17", "title": "Доган vs Ердоган, а Кремъл какво казва?"}
{"url": "https://www.faktor.bg/bg/articles/tristrankata-ne-dopusna-maya-manolova-do-zasedanieto", "text": "Членовете на Националния съвет за тристранно сътрудничество не допуснаха омбудсмана Мая Манолова да присъства на заседанието.  Манолова се появи в началото на тристранката в Министерския съвет. Вицепремиерът Валери Симеонов я попита какво прави на съвета. Мястото ми е там, където се обсъждат проекти, засягащи правата на гражданите, каза Манолова и обоснова присъствието си със законово право. Валери Симеонов поиска мнението на социалните партньори дали тя да остане. Бизнесът бе съгласен, ако някой признае Манолова за член на своята делегация. Синдикатите обаче бяха категорично против. Въпреки това Манолова настоя, че има право по закона за омбудсмана да присъства. Симеонов обаче й направи забележка, че е трябвало да поиска разрешение по-рано. Главният прокурор и премиерът да се появят неканени и тях ще накарам да напуснат, заяви Симеонов. Не може да се нарушава правилникът на заседанието на НСТС, бе категоричен той. Членовете на НСТС обсъждат проектите на постановление на Министерския съвет за изменение и допълнение на Правилника за устройството и организацията на работа на органите за медицинска експертиза. Националният съвет за тристранно сътрудничество ще обсъди и новия модел за оценка на вида и степента на увреждане. Здравното министерство предлага да отпадне математическата формула за изчисляване на множество увреждания при издаване на решения от ТЕЛК.", "date": "2018.07.17", "title": "Тристранката отряза Мая Манолова от заседанието за ТЕЛК"}
{"url": "https://www.faktor.bg/bg/articles/ivaylo-kalfin-demografskite-problemi-nyama-kak-da-se-boryat-s-prognozi", "text": "В страната няма целенасочена демографска политика – трябва да се приложат мерки за намаляване на смъртността и нетната миграция и увеличаване на раждаемостта. Това каза Ивайло Калфин, член на Националния съвет на АБВ, по време на пресконференция на ръководството на партията, предаде „Фокус“. Далеч сме от това да кажем, че има целенасочена демографска политика, заяви Калфин. Той коментира плана за действие за 2018 г., който правителството прие миналата седмица. „Много прекрасно, че в края на юли годишният план се приема“, каза Калфин и добави, че очевидно липсва нещо в този доклад за демографията. „Демографските проблеми няма как да се борят с прогнози“, каза Калфин. Според него са необходими действия, които много бързо да дадат резултат в страната и то да се предприемат комплексно. „Тези десет мерки са заложени в три направления – първото е удължаване на продължителността на живота, второто е увеличаване на раждаемостта и трето - намаляване на нетната миграция“, каза Калфин. По отношение на увеличаването на раждаемостта, Калфин предложи четири мерки: безплатен достъп до детски ясли и градини; намаляване на детската бедност; значителен бонус за трето дете и подновяване на грижата за новородените.  Във връзка с намаляване на нетната миграция, Ивайло Калфин отчете, че около 6000 души са излезли повече от България за последната една година. По думите му мерки за преодоляване на този проблем са: увеличаване на доходите от труд; подобряване на образованието и здравеопазването и сигурността на младите семейства да раждат децата си в България. Калфин обърна най-голямо внимание на мерките за удължаване на средната продължителност на живота. Той посочи, че когато политиката в здравеопазването е насочена към превенция, средната продължителност на живота ще се увеличи и такъв пример има в редица европейски страни. „67% от причините за смърт в България се дължат на заболявания на системата на кръвообращението. 17% от причините за смърт са различни онкологични образувания. Сърдечните и онкологичните болести, когато се намерят в ранен стадий и фаза, има възможност да бъдат овладяни и да се удължи средната продължителност на живота. В момента средната продължителност на живота е малко под 75 години, като тя е около 71 за мъжете и 78 за жените. Ако приемем, че се елиминират злокачествените заболявания, то средната възраст се увеличава на 77 години. Ако се елеминират причините, свързани със сърдечно- съдовите заболявания, средната възраст се покачва“, каза още Калфин и подчерта, че превенцията не струва пари. „Втората политика е свързана с намаляване на бедността сред възрастните хора. Третата мярка, свързана с продължителността на живота, е свързано с качеството на живот и услугите за тях“, допълни Калфин.", "date": "2018.07.17", "title": "Ивайло Калфин: Демографските проблеми няма как да се борят с прогнози"}
{"url": "https://www.faktor.bg/bg/articles/sinat-na-vladimir-pelov-ostava-pod-domashen-arest", "text": "Софийският апелативен съд потвърди мярката за неотклонение „Домашен арест” за сина на избягалия затворник Владимир Пелов, съобщи bTV. Младият Владимир Стефанов и други четирима бяха задържани за подготовката на убийства и палежи. Прокуратурата днес представи нови свидетелски показания, но те не бяха достатъчни за магистратите, за да наложат постоянен арест. За друг от задържаните - Борис Ерменков, още няма решение дали се запазва паричната му гаранция.", "date": "2018.07.17", "title": "Синът на Владимир Пелов остава под домашен арест"}
{"url": "https://www.faktor.bg/bg/articles/sled-10-dni-ks-shte-se-proiznese-po-istanbulskata-konventsiya", "text": "Конституционният съд (КС) ще се произнесе на 27 юли дали Конвенцията на Съвета на Европа за превенция и борба с насилието над жени и домашното насилие, станала известна като Истанбулската конвенция, противоречи на основния закон. Днешното заседание на КС беше за обсъждане на изпратените до съда становища, както и аргументите на съдиите. От институцията отказаха да коментират пред \"Дневник\" кое мнение е надделяло при обсъждането. Докладчик по делото е Анастас Анастасов. През март Конституционният съд реши да образува дело по казуса, припомня \"Дневник\". Искането за произнасяне по съответствието на конвенцията с основния закон бе подписано от 75 депутати от ГЕРБ и бе придружено с постъпилите в парламента положителни и отрицателни становища за ратификацията на международния документ. Заради полюсните позиции към документа, включително и в управляващата коалиция, ГЕРБ прецени, че само Конституционният съд може да даде правна експертиза влиза ли той в противоречие с основния закон. Междувременно обаче Министерският съвет оттегли проекта за ратификацията на Истанбулската конвенция. Правителството мотивира отмяната на вече взетото си решение със сезирането на Конституционния съд. Точно този развой обаче постави Конституционния съд в деликатната ситуация да прецени дали това оттегляне може да е основание да не се образува дело или не. Юристи смятат, че макар ратификацията да е временно отложена, подписът на България под конвенцията остава. Истанбулската конвенция бе приета от правителството на 3 януари, но още същия ден тя предизвика напрежение между партньорите в управляващата коалиция. Впоследствие БСП се обяви срещу ратификацията ѝ от Народното събрание. Социалистите искаха и да се проведе национален референдум за Истанбулската конвенция, но предложението бе отхвърлено от депутатите. По-късно на фона на протести и прокарване на несъществуващи в документа тези за въвеждане на гей бракове и заплаха от \"трети пол\" и управляващите дадоха заявка, че ще отложат разглеждането ѝ от парламента. След това премиерът Бойко Борисов обяви, че партия ГЕРБ ще оттегли решението си за конвенцията, защото нямало да носят сами пасива. Истанбулската конвенция съдържа серия мерки срещу домашното насилие и въвежда понятия, които целят да разчупят половите стереотипи заради схващането, че те често са в основата на случаи както на насилие, така и на дискриминация. Документът указва, че държавите следва да предприемат законодателни и други мерки, за да \"предотвратят всякакви форми на насилие\" по полов признак, било то семейно, домашно, заради конфликти и т.н., както и насилие, способствано от социални и културни стереотипи.", "date": "2018.07.17", "title": "След 10 дни КС ще се произнесе по Истанбулската конвенция"}
{"url": "https://www.faktor.bg/bg/articles/izrod-sofiyanets-natapka-kuche-v-chuval-i-stovari-ogromen-kamak-varhu-glavata-mu", "text": "Софийска районна прокуратура внесе обвинителен акт за проявена жестокост към домашно куче, съобщиха от пресцентъра на Софийска районна прокуратура.  Обвиняемият А. Караминков и свидетелят Д. били в приятелски отношения. Обвиняемият знаел, че Д. притежавал и полагал грижи за куче- чернокафяво на цвят, от мъжки пол, което по данни на собственика го било ухапало по крака и дясната ръка. Знаейки за това ухапване, Караминков решил да откара кучето далеч от дома на Д. и да му причини телесни увреждания. Караминков отишъл със собствения си лек автомобил до дома на Д., качил кучето в превозното средство и го откарал в ж.к. „Връбница 1“ в гр.София. След като го свалил от автомобила в тревната площ между блок 509 на ж.к. „Връбница 1“ и гробищен парк „Бакърена фабрика“, обвиняемият Караминков завързал устата на кучето с хартиено тиксо, сложил го в бял сезалов чувал на земята, след което му нанесъл удари с алуминиев профил в областта на главата и стоварил голям камък върху главата на кучето. Вследствие на нанесените от него удари на кучето била причинена тежка фрактура в областта на черепа, оток и кръвонасядания в областта на главата и назалните кости, кръвоизливи в двете очи и двете ноздри, както и трайно увреждане на дясното око и орбиталните кости, наложило оперативна намеса- енуклеация /отстраняване на очната ябълка/.  След нанасянето на ударите, обвиняемият преместил завързаното с тиксо куче, заедно с чувала, навътре в тревните площи между блок 509 и гробищен парк „Бакърена фабрика“, и го изоставил там, след което се отдалечил от местопрестъплението. Действията на обвиняемия били възприети от свидетеля-очевидец П., който незабавно сигнализирал на тел. 112. По случая било образувано досъдебно производство под ръководството.", "date": "2018.07.17", "title": "Изрод! Софиянец натъпка домашно куче в чувал и размаза главата му с камък"}
{"url": "https://www.faktor.bg/bg/articles/prestapni-namereniya-zapaliha-bus-na-biznesmen-v-plovdiv", "text": "Бус на бизнесмен беше запален снощи в Пловдив. Товарното возило е изгоряло до основи, съобщава Нова ТВ.  Силен тътен събудил хората от района на Панаира. Бусът бил паркиран пред дома на предприемача. Полицията работи по няколко версии, сред тях е и умишлен палеж. Според запознати е твърде възможно клечката да е драсната като отмъщение срещу собственика на буса заради неуредени търговски отношения.  \"Тази нощ бяхме събудени неприятно от горящ бус. Само бързата намеса на пожарната и това, че тя се намира на 200 метра от инцидента, предотвратиха да се случи нещо по-сериозно\", пише наш зрител в рубриката \"Моята новина\".", "date": "2018.07.17", "title": "Престъпни намерения: Запалиха бус на бизнесмен в Пловдив"}
{"url": "https://www.faktor.bg/bg/articles/spipaha-shofyor-ubil-dete-ukrival-se-tseli-10-dni", "text": "Окръжната прокуратура във Варна задържа водач, причинил смъртта на дете в пътно-транспортно произшествие, след което избягал от местопроизшествието и се укривал в продължение на 10 дни, съобщиха от държавното обвинение. На 5 юли около 0.45 часа на ул. \"Георги Петлешев\" в град Игнатиево шофьор с лек автомобил \"Рено\" блъска непълнолетно момче, движещо се по пътното платно. След удара, водачът не спира на местопроизшествието и бяга. Момчето е транспортирано във варненската МБЛА \"Света Анна с множество фрактури на крайници и луксация на двете рамена, с опасност за живота. 11 дни след инцидента, въпреки усилията на лекарите, момчето е починало в болницата. По случая е образувано досъдебно производство, а вчера шофьорът се е предал сам в полицията, след като се е укривал близо 10 дни. Това е 42-годишният Иван Д. Повдигнато му е обвиненине за причиняване на смърт по непредпазливост. Мъжът ще остане в ареста за 72 часа, след което прокуратурата ще внесе искане във Варненския окръжен съд за определяне мярка за неотклонение „Задържане под стража“ спрямо Иван Д. Действията по разследването продължават.", "date": "2018.07.17", "title": "Спипаха шофьор, убил дете, който се укривал цели 10 дни"}
{"url": "https://www.faktor.bg/bg/articles/shefat-na-letishte-sofiya-vinovniyat-shte-si-ponese-nakazanieto", "text": "Виновният ще си понесе наказанието. Служителят е с дългогодишен опит. Това казва изпълнителният директор на Летище София Владимир Рапонджиев в специално обръщение до медиите във връзка с инцидента, при който пътниците в самолет не са били проверени на аеропорта.    \"Самолетът от споменатата дата, кацнал на летище София с 5 пътници на борда, е частен. Кацането е в 15:30 ч. от летателна площадка \"Драгановци\", а излитането е в 16:48 ч. \"Летище София\" е наземен оператор. Рамп-агентът е направил грешка, а случилото се е поредица от случайности\", акцентира г-н Рапонджиев и допълва, че служителят, който е с дългогодишен опит в дейността, в момента е с отнет пропуск.  \"Щом има грешка - ще има наказание, а виновният ще си понесе наказанието, казва още шефът на аеропорта. - Тече проверка по случая и след нейното завършване ще излезем с окончателните резултати.\" В заключение г-н Рапонджиев изрази увереност, че случаят ще остане изолиран и ще бъдат предприети всички необходими мерки за недопускане на подобни ситуации. В същото време се разбра, че ръководството на МВР е изискало от ръководството на \"Летище София\" ЕАД да проведе заседание на Летищния комитет за обсъждане на случая с частен полет, който не е бил проверен. Това съобщиха от пресцентъра на МВР. Наземният оператор на полета на столичното летище не е уведомил гранична полиция\", каза директорът й Светлан Кичиков и допълни, че това е сериозна грешка.", "date": "2018.07.17", "title": "Шефът на летище \"София\": Ще има наказание за виновния"}
{"url": "https://www.faktor.bg/bg/articles/politika/hlyab-i-pasti/bsp-otkri-sezona-za-lov-na-veshtitsi", "text": "Еха, в БСП явно наистина са решили да работят без почивка това лято!  И така са се разработили, че вече овършаха собствената си партия, та сега се оказва, че всички работели и за... ГЕРБ! Първо хората около другарката Нинова обвиниха с отворено писмо бившия председател на БСП и неформален лидер на днешната опозиция в соцпартията Мишо Миков, че работел за партията на Бойко Борисов. А има-няма час по-късно от Съюза на комунистите и от Движение „Че Гевара-България” обвиниха в отворено писмо и самата Корнелия - че и тя работела за ГЕРБ!  Вие в ГЕРБ, марш да „ваканцувате”! Я вижте тия хора в БСП как се натискат да работят! И за вас, и зарад вас! Отпускайте му края и ходете да се печете на плажа. Докато БСП не само ще се пече, ами и се пържи в сгорещения казан, който сама си прави.  От всичкото това най-щастливи ще са почитателите на Хари Потър. Защото е очевидно, че в БСП започва горещ лов на вещици и вещери.  Както е тръгнало, нищо чудно авторката на книгите за Хари Потър Джоан Роулинг да бъде привлечена от „Позитано” 20, за да направи следващата предизборна кампания на левицата! Плакатите за тази кампания отсега са ясни – Корнелия Нинова, вместо популистки да се опитва да язди коне, вече ще е яхнала опитно метла и ще фучи из общинските структури с широкопола червена шапка с петолъчка!  Ако БСП вземе, че спечели изборите, то явно ще има и сериозна промяна в трудовото законодателство. Ловът на вещици ще бъде обявен за първа категория труд. Очакваме и ставките за заплати в Кодекса на труда: заплата за Баш Червена вещица на републиката, за соц зам.вещер, за Ловец на кривнали от правия  път леви вещици...   То вярно, че централата й се намира съвсем близо до мястото, където някога в София е имало цирк. Ама пък бива ли столетница да се превръща постоянно в най-голямата циркова атракция на българската политика!  Драмата на БСП всъщност е, че винаги се хвали с неща, които винаги съсипва. Но продължава да си се хвали с тях, дори когато всички й се присмиват. Години наред соцфункционерите въртят като латерна, че са „най-демократичната паритя”, в която всеки имал право на мнение, в която нямало преследване и гонене на инакомислещите. Направо няма как да не им повярваме! Само вижте какво стана с някои от най-популярните „непреследвани” и „негонени” инакомислещи в БСП: устатата бивша соцдепутатка Татяна Дончева си направи партия, бившият лидер на БСП Георги Първанов си направи партия, някогашните съратници на Първанов - Александър Томов и Николай Камов си направиха партия, че даже няколко партии след това... За младежките организации на левицата, където всеки зам.шеф си прави нова партия да не говорим.. Засега бившият лидер на БСП Сергей Станишев още не си е направил партия, въпреки че непрекъснато критикува сегашното соцръководство. Да видим обаче дали ще остане така и след като му изтече мандата като шеф на ПЕС. Все още не си е направила партия и Мая Манолова. Но дали ще е така, след като й изтече мандатът като национален омбудсман? А какво да кажем за гордостта на Корнелия Нинова и БСП – президентът Румен Радев? След първите му дразги с Нинова и той започна да намеква за нова, президентска партия... А дали не е съвсем близо момента, в който и Румен Овчаров и Илияна Йотова не почнат да мислят за нова партия? Въобще, всеки „негонен инакомислещ” в БСП накрая се оказва натирен извън БСП - с поредната лява формация. И почва да говори за лова на вещици сред социалистите, за  Ако някой си мисли, че скандалите са на идейна основа – дълбоко се лъже. В БСП отдавна нищо не зависи от идеите!  Вижте внимателно писмото на комунистите, в което обвиняват Нинова, че работи за ГЕРБ. В него те обвиняват директно соцлидерката, че се е „окупирала” като председател на партията с помощта на „всякакви бизнесмени”.  Вадят кирливи гащи в коалиционните леви отношения. Споделят, че Нинова ги обвинила, че искали да отнемат „субсидията” на БСП...Скандали за пари и само за пари... Комунистите дори  заявяват, че шефката на социалистите била готова да да мине през труповете на съюзниците си, за да стигне до министър-председателското кресло...  Бедни ми, бедни, дядо Благоев – виждаш ли докъде се докараха тези твоите наследници! Като се качат сега със скъпите си лимузини на Бузлуджа, за да  която изповядвали - я ги натовари всички в чинията и ги запрати надалеч, поне на Марс! Нали все пак се води Червената планета, там им е мястото! Пък и на Марс няма живот – няма какво да съсипят!...Че на земята вече достатъчно глупости сътвориха!  Истината е, че БСП – колкото и да ни разсмива и забавлява с вътрешнопартийните си простотии, вече започва сериозно да буди притеснение.  Едно, защото с такава ялова опозиция като нея онези в ГЕРБ може наистина да престанат да работят... Второ, защото между ръководството на БСП и средния ешалон на партията вече има огромна пропаст.  Сякаш са различни части, на различни тела, пришити като някакъв своебразен Франкенщай на полужив организъм.  Между партията и избирателите й пък зее гигантски лунен кратер, в които сигналът на комуникацията отдавна се губи. Не знам за вас, но на мен наистина ми е жал за част от електората на БСП. Говоря за онези около 70-годишни необразовани баби и дядовци по селата и малките провинциални градчета. Които цял живот са работили като волове, ръчкали са земята, гледали са добитък, не са откраднали един лев. И цял живот мозъците им са били промивани и им е било втълпявано, че трябва  че без лявата идея въздухът ще свърши, че трябва да се подчиняват на партийните шефове, че каквато и да правят шефовете на БСП – това е правилното и така трябва да бъде.  Точно за тези прости, отрудени хорица, които на всички избори гласуват машинално и първосигнално за БСП, на Корнелия не й пука. Защото те не идват да кибичат пред Народното събрание на протест, не стават център на медийно внимание. Продължават да си гледат земята и добитъка – или поне това, което циганските тумби още не са им ограбили, и нямат време да правят протести за пред камерите. На Нинова тези хора не са й приоритет.  Затова тя виси при майките пред парламента, където е голямата медийна шумотевица или гони чумата от Странджа. Затова драматизара популистки, че „съпреживява” - от София!, потопа в Мизия. Където се вдигне врява в държавата, Нинова е там – да  „съпреживява”.  А най-твърдият й електорат е на доизживяване...  Яхнала коня – или метлата си, Корнелия Нинова обаче трудно вижда какво се случва с най-твърдото и най-изморено ядро на БСП. Преди време правих репортаж от едно селце около Кюстендил, където 65-годишните минават за тийнейджъри.  Заговорихме се с един дядо за това-онова и стигнахме до политика. И дядото, при все, че видя, че не съм от „неговите”, реши да си изплаче болката.  „Не ни чуват тия нашите шефове в БСП-то, срам ги е от нас. Дойдат тук, сбълчат нос – мирише ми лошо, не сме партюмирани и костюмирани. Идва Корнелия  да си изприказва каквото иска тя да каже. Ние каквото кажем – едва ни изслушва”, тъжно разказа дядото.  После посочи към припкащата бяла козичка около нас с думите: „Абе,  козата Снежанка, че е коза, като й говоря  - се заслуша! А Корнелия – не....” Та така стои положението с най-твърдия електорат на БСП: все по-често намира повече упование в козата Снежанка, отколкото в яхналата кобила шефка Корнелия...  Истината е, че Нинова – с алчността си за власт, сама си сложи Направи толкова грешки, че накрая стана неприятна на всички. Хвана се с толкова мръсни хора, че накрая тя самата се окаля пред всички.  Скара се с толкова хора, че не остана кой да я брани.  Обгради се с лакеи, от които после я сбра срам и ги разкара, а те и обявиха публична словестна война. Дори за страничните наблюдатели е срамно да четат как бивши поддръжници на соцлидерката днес вадят кирливите й гащи на политическия простор... Най-голямата грешка на Корнелия Нинова обаче е това, че сложи в изпълнителнонто бюро на БСП хора, които нямат грам подкрепа и влияние сред партийните структури. Крум Зарков, Елена Йончева, Мишо Мирчев, славните бойци Славчо Велков и Таско Ерменков – това са все хора, които за социалистите са „въздух”. Нима някой наистина си мисли, че неоперен комсомолец, журналистка, политолог или стари чекисти ще овладеят скандалите по структурите?! Особено когато в основата на скандалите са пари! Особено когато журналистката е заета прекалено много със себе си и не може да спре да си прави пиар кампании с акции по медиите. Особено когато комсомолецът отдавна е доказал, че е най-полезен за партията си когато мълчи и не прави нищо!  Ясно е, че Корнелия наслага за шефове хора без влияние сред структурите именноq за да се опази от шефове, които биха използвали структурите срещу нея. Само че забрави нещо важно – този, който дърпа конците, обикновено предпочита да стои в сянка. И колкото по-голяма сянка му осигуриш, толкова повече ще се пържиш ти самият на открития огън.  Така се стигна до момента, в който след почти двугодишно персонално и каруцарско заяждане с Бойко Борисов, Корнелия Нинова изпадна в положението именно Борисов да е най-големият й спасител. Защото, ако все още някой в партията й я търпи, то е самоq за да й гледа излагацията и да я остави да свърши „черната работа” в пропагандната червeна машина. За късмет на Нинова, на Борисов все още му е забавно и продължава да й подхвърля въдици, на които тя веднага се хваща. В момента обаче, в който лидерът на ГЕРБ се отегчи и престане да й обръща внимание, Нинова на практика „ще падне от коня”...И ще остане самотно да си фучи на метлата...", "date": "2018.07.17", "title": "БСП откри сезона за Лов на вещици"}
{"url": "https://www.faktor.bg/bg/articles/novini/svyat/putin-iznenadvashto-s-tramp-imame-novi-idei-za-ukrayna", "text": "В интервю за русата държавна телевизия президентът на Русия Владимир Путин заяви, че е успял да \"се договори по редица въпроси с Доналд Тръмп\" на срещата в Хелзинки.  \"В частност, по някои въпроси за урегулирането в Сриия, в южната зона за деескалация, в района на Голанските хълмове, отчитайки интересите на Израел. Второ, говорихме за Украйна. Според мен, също има някои нови идеи за способите за урегулиране на кризата в страната. Договорихме се да поработим върху това на експертно ниво. ед мен, това също е позитивен елемент на движението напред\", заявил Путин. В хода на съвместната пресконференция след срещата в Хелзинки Путин заяви, че Русия е \"провела референдума в Крим в строго съответствие с международното право, с устава на ООН\". \"При обсуждането на вътрешноукраинската криза оърнахме внимание на важността на добросъветстната реализация на Минските споразумения. САЩ биха могли да настояват за това и да настроят украинското ръководство за тази работи\", подчерта на пресконференцията Путин.", "date": "2018.07.17", "title": "Путин изненадващо: С Тръмп имаме нови идеи за Украйна"}
{"url": "https://www.faktor.bg/bg/articles/bloomberg-italiya-prizova-es-da-oblekchi-antiruskite-sanktsii", "text": "Заместник-премиерът и вътрешен министър на Италия Матео Салвини заявил намерение да подтикне ЕС към „облекчаване” на антируските санкции, като заплашил в противен случай да блокира европейски инициативи. Това съобщава агенция Bloomberg в публикацията си „Salvini Hints at EU Vetoes Unless Sanctions on Russia Are Eased”.    По време на пресконференция в Москва Салвини отбелязал, че Русия трябва да се върне в „европейското семейство” и нарекъл срещата на Путин и Тръмп „прекрасно начало”. Той самият бил готов за преговори с руски министри и официални лица.   „Ние се надяваме, че ще успеем да убедим другите правителства с помощта на демократични процедури и убедителни цифри. Правото на вето е само последно средство, обаче аз не го изключвам”” – предупредил италианският политик.   Според Салвини, повече от всички пострадала Италия от санкциите против Русия.   „Срещите и диалогът са много по-ефективни санкции” – заявил Салвини. Той повторил призива на Доналд Тръмп да се разреши на Русия отново да стане част от G8, защото „те заслужават да седят на една маса с най-влиятелните световни лидери”.", "date": "2018.07.17", "title": "Bloomberg: Италия призовава ЕС да облекчи антируските санкции"}
{"url": "https://www.faktor.bg/bg/articles/sadat-v-strasburg-osadi-rusiya-za-neefektivno-razsledvane-na-ubiystvoto-na-anna-politkovskaya", "text": "Европейският съд за правата на човека (ЕСПЧ) уважи днес жалбата на децата, майката и сестрата на убитата руска журналистка Анна Политковская, които твърдяха, че властите в Русия не са разследвали ефективно престъплението. За изминалите вече 13 години от убийството следствието така и не установи кой е поръчителят и не са предприети достатъчно мерки за цялостно и ефективно разследване, поради което се постановява Русия да плати на близките обезщетение в размер на 20 000 евро. Съдът отбелязва осъждането на 6 мъже, които са посочени като непосредствени изпълнители и организатори на нападението в блока, където живееше журналистката. Но \"разследването на подобно убийство не може да се смята адекватно, ако не са предприети никакви усилия за определяне на лицето, което е поръчало и платило това убийство\", се казва в решението на ЕСПЧ. Съдът в Страсбург припомня как руските власти дълго поддържаха теорията, че убийството е поръчал живеещият в Лондон олигарх Борис Березовски, но \"така и не бяха предоставени никакви документални доказателства за това, не беше предоставена подробна информация за международното искане на помощ, които да са били изпратени във връзка с тази теория, не беше обяснено какви следствени действия са предприети, за да се хвърли светлина върху ролята на г-н Березовски в престъплението\". В крайна сметка руското правителство така и не обясни пред ЕСПЧ защо следствието все пак е решило да се фокусира върху тази единствена версия. Затова съдът препоръчва на Русия да проучи твърденията на жалбоподателите, че към убийството може да са причастни длъжностни лица от Федералната служба за сигурност (контраразузнаването) на Русия или представители на администрацrята на Чечения, с която бяха свързани най-ярките разследвания на Политковская. Съдът посочва още, че разследването се е влачило \"без убедителни причини\" и \"като цяло държавата не е изпълнила изискването за надлежно и оперативно разследване\". Жалбата от роднините на Анна Политковская бе подадена през 2007 г., след което в хода на съдебните процеси по убийството тя бе допълвана. Ако Русия не обжалва решението на ЕСПЧ, то влиза в сила след 3 месеца и както роднините, така и редакцията на \"Новая газета\", където работеше Политковская, заявяват, че ще искат то да бъде приложено докрай, т.е. да бъде посочен и съден поръчителят на убийството. Изданието изброява част от фактите по разследването: - разследването за поръчителя е отделено от това за убийството и е предадено на по-ниско ниво - няма никакъв държавен контрол над хода на разследването - на близките и адвокатите им не се дава информация за състава на следствената група, за следствените действия и за назначените експертизи - не е известно дори името на следователят, който води това дело - роднините и колегите на Политковская се съвняват, че изобщо съществува подобна следствена група за издирване на поръчителя. (източник: Дневник)", "date": "2018.07.17", "title": "Съдът в Страсбург осъди Русия за неефективно правосъдие"}
{"url": "https://www.faktor.bg/bg/articles/sds-napomnya-za-sebe-si-iska-otnovo-ostavkata-na-shefa-na-babh", "text": "Още в неделя СДС заявиха в позиция, че настояват за незабавната оставка на изпълнителния директор на БАБХ - д-р Дамян Илиев. Сред основните им мотиви е и този, че за пореден път ръководената от него служба върви след събитията. „БАБХ се държи като наказателен отряд за бърза екзекуция на животни, а не като агенция, която трябва да се грижи за здравето и хуманното отношение към тях”, се казва още в нея. Във вторник Румен Христов каза, че са видели липса на доверие и към други институции. „Това бяха представители на полицията, на гранична полиция, което не е добре. Това означава, че има една липса на доверие към държавните институции”, посочи той. На 7 юли тази година Румен Христов бе избран за председател на Съюза на демократичните сили от 23-та Национална конференция на синята партия. Днес за това дали търсят коалиционни партньори, Христов каза, че на този етап не водят разговори. „Искаме да стегнем структурите. Първата ми задача е да постигна консолидация на партията, единение в партията, за да продължим заедно с всички колеги напред ”, посочи той.", "date": "2018.07.17", "title": "СДС: Оставка на шефа на БАБХ, която действа като отряд за бърза екзекуция"}
{"url": "https://www.faktor.bg/bg/articles/britanskata-tsik-s-shokirashti-danni-za-kampaniyata-za-brexit", "text": "Официалната кампания за напускане на ЕС във Великобритания - Vote Leave - е нарушила изборното право, отсъди днес британската изборна комисия, съобщи TechCrunch. Vote Leave са изхарчили почти половин милион паунда повече от допустимото, предимно под формата на реклами във Facebook, установи 9-месечното разследване. Това е станало чрез прехвърляне на пари на канадска компания за данни AggregateIQ чрез необявена съвместна работа с друга кампания за \"Брекзит\" - BeLeave. Подобно на България освен основната информационна кампания инициативни комитети имат право да правят допълнителни кампании с по-малък бюджет за референдумите. BeLeave изхарчва над 675 000 британски лири чрез AggregateIQ по общ план с Vote Leave, който обаче не е бил обявен публично, както изисква законът. Според изчисленията на британската ЦИК това означава, че основната кампания е изхарчила 7 449 079 паунда при лимит 7 милиона. Референдумът през юни 2016 г. във Великобритания бе спечелен от кампанията за напускане на ЕС с 52:48%. Досега обаче още текат преговорите за това точно как да стане комплексното политическо разделение в Европа. Кампанията за напускане на Съюза бе критикувана многократно за щедра употреба на фалшиви твърдения и статистики, плашене на избирателя и за липса на план как ще се осъществи реалното отделяне.  (КлубZ.бг)", "date": "2018.07.17", "title": "Британската ЦИК с шокиращи данни за кампанията за Brexit"}
{"url": "https://www.faktor.bg/bg/articles/siratsi-lageruvat-kray-yazovir-ogosta-v-katun", "text": "Децата от домовете за сираци под опеката на отец Иван лагеруват край бреговете на язовир Огоста без придружители. В 13:30 ч. на 17 юли в импровизираното селище има 35 деца от 6 до 16-годишни. Възрастни няма. Били заминали до село Якимово по работа, обясняват невръстните лагерници. Условията са пълна свобода – игри, храна, басейн, ако има пари, съобщава Дарик. Няма хигиенни изисквания, няма режим, няма ограничения, няма лекар. Хладилник също няма, защото приготвената храна се изяжда веднага. Изобщо всичко е точно обратното на това, което трябва да бъде, според наредбата за провеждане на организирано летуване. Успокоително е, че децата имат телефони и знаят спешния номер 112, ако се случи нещо лошо, не дай Боже. Сигурни са, че имат и аптечка някъде в палатките. Също така имат скалъпена баня, тоалетна и полева кухня, до която се издига грамада чували с боклуци. Българската православна църква, към която отец Иван принадлежи и е ръкоположен за архимандрит, не се меси много, много в социалните му дела. Свещениците от Монтана не са информирани за спонтанното лагеруване, организирано от техния събрат.  „Църквата не е информирана за инициативата на отец Иван”, уточни архимандрит Антим - протосингел на Видинска митрополия. Той  научил за летуването на сираците на брега на язовир Огоста от случайни хора. От регионалната здравна инспекция сформират екип за проверка на лагера, съобщи директорът й д-р Елена Борисова.", "date": "2018.07.17", "title": "Сираци от приютите на отец Иван лагеруват в катун и без надзор край язовир „Огоста“"}
{"url": "https://www.faktor.bg/bg/articles/mladen-marinov-za-neprovereniya-samolet-stava-duma-za-choveshka-greshka", "text": "Самолет е излетял от Летище София за Гърция, без да мине гранична проверка в петък. Причината - наземният оператор не е уведомил служителите на гранична полиция за полета.  Самолетът е бил частен, а в него са пътували общо петима души, съобщи Dariknews. Той е тръгнал от Габрово, кацнал е в София и е отлетял за Солун. Самолетът е имал над 1 час престой в столицата. През това време пътниците от него са стояли в помещение на летището. Граничните полицаи разбрали за случилото се едва, след като самолетът излетял към Гърция. Те се свързали с полицията там и ги предупредили да проверят пристигащите пътници. По думите на главния секретар на МВР Младен Маринов, в самолета не е имало „нищо притеснително” и става въпрос за човешка грешка, допусната от наземния оператор. По случая е образувано досъдебно производство.", "date": "2018.07.17", "title": "Маринов с наивни обяснения за поредния гаф със самолет: Става дума за човешка грешка"}
{"url": "https://www.faktor.bg/bg/articles/misiya-na-pes-pristigat-u-nas-po-povod-na-istanbulskata-konventsiya", "text": "Мисия на Партията на Европейските Социалисти (ПЕС), ръководена от генералния секретар на ПЕС и депутат в Германския Бундестаг Ахим Пост и председателя на Женската организация на ПЕС Зита Гурмай пристига в София утре във връзка с Истанбулската конвенция.  Визитата има за цел да провери на място ситуацията с домашното насилие в България, отношението към жените, станали жертва на дискриминация или насилие и да продължи започнатия диалог за Истанбулската конвенция с Българската Социалистическа партия.  Участниците в проучвателната мисия па ПЕС ще имат в София и официална среща с председателя на БСП, Изпълнителното бюро на партията и ръководството на парламентарната група на българските социалисти.  Решението ПЕС да изпрати проучвателна мисия в България бе взето на президиум на ПЕС през март, а съставът й бе определен по време на изнесено заседание на президиума, проведено в латвийската столица Рига преди месец.", "date": "2018.07.17", "title": "Мисия на ПЕС пристигат у нас, ще натиска БСП за Истанбулската конвенция"}
{"url": "https://www.faktor.bg/bg/articles/puchdemon-i-naslednikat-mu-osnovaha-novo-separatistko-dvizhenie-v-kataluniya", "text": "Ново обединено сепаратистко движение бе основано в Каталуня начело с бившия регионален лидер Карлес Пучдемон и неговия наследник на поста Ким Тора и вече има хиляди членове, предаде ДПА. След като манифестът за създаването на Националния зов за републиката бе прочетен на церемония в Барселона късно снощи, 3500 души заявиха, че веднага искат да станат членове на движението. До тази сутрин броят им вече достигна 13 000, според сепаратистки политици, цитирани от испански медии. Пучдемон, който сега е в Германия, основа движението заедно с Ким Тора и Жорди Санчес, който в момента е в затвора заради ролята си в организирането на референдума за независимост, обявен за незаконен от Мадрид. \"Ние сме силни, когато действаме цялостно и в единство\", каза снощи Пучдемон по видеовръзка от Германия, предава БТА.  Очаква се новото движение да стане политическа партия през есента. В автономната област сега има най-малко три сепаратистки партии, като тази на Пучдемон е най-голямата. Една от другите по-големи сепаратистки партии - Републиканска левица, заяви, че не иска да бъде част от новото движение.", "date": "2018.07.17", "title": "Пучдемон и наследникът му основаха ново сепаратистко движение в Каталуня"}
{"url": "https://www.faktor.bg/bg/articles/novini/svyat/shvartseneger-tramp-izglezhdashe-kato-svaren-makaron-na-sreshtata-s-putin-beshe-me-sram-da-gledam", "text": "Холивудският актьор и бивш губернатор на Калифорния Арнолд Шварценегер заяви, че президентът на САЩ Доналд Тръмп е изглеждал като \"малък варен макарон\" на срещата на върха с руския лидер Владимир Путин. \"Президент Тръмп, аз просто видях пресконференцията ви с президента Путин. Беше ми неудобно да гледам как стоите там като малък варен макарон. Запитах се, кога ще го помолите за автограф или да си направите селфи заедно! \", споделя актьорът във видео обръщение, публикувано в Туитър. Шварценегер смята, че участието на американския президент в срещата на върха е предателство спрямо САЩ и разузнавателните служби, които обвиниха Русия във вмешателство на президентските избори през 2016 г. „Вие сте президент на САЩ, вие не трябва да постъпвате така! Какво не ви е наред?!“, добавя ексгубернаторът.", "date": "2018.07.17", "title": "Шварценегер: Тръмп изглеждаше като сварен макарон на срещата с Путин! Беше ме срам да гледам!"}
{"url": "https://www.faktor.bg/bg/articles/858-yazovira-v-stranata-sa-za-remont", "text": "858 язовира в страната са за ремонт, от тях за спешен ремонт са поне половината. Това обяви пред бТВ ген. Кирил Войнов, главен директор на \"Надзор на язовирните стени и съоръженията към тях\". Той разясни, че много от тях са сухи, защото предписанията са те да нямат зареден обем. Областите с най-много опасни язовири са Враца, Хасково, Стара Загора и Пловдив. През септември ще има нова проверка, при която ще се установи колко от тези язовири са били ремонтирани вече. 6852 язовира са обследвани, но има и такива, които в момента се установяват, обясни той и добави, че има много язовири, за които никой не знае. 414 язовира се нуждаят от спешен ремонт и 500 млн. лв. ще бъдат отделени за ремонтирането им. Експертът отрече тези пари да са застрашени от непрозрачно използване от компанията, която ще осъществи проекта. По думите му Министерството на икономиката е сериозна институция и не е редно да се хвърлят такива обвинения. По думите му ремонтите ще започнат скоро, тъй като нещата засега се случват доста бързо. Той заяви, че работят в добро сътрудничество с областните управители, а относно общините, които не желаят да предоставят язовирите си за поддръжка на държавата, каза, че в такъв случай те поемат цялата отговорност за поддръжката и финансирането им. Според него с това решение Министерството на икономиката се е нагърбило с тежката задача да поддържа язовирите и да осигури безопасността на хората.", "date": "2018.07.17", "title": "414 язовира в страната са за спешен ремонт"}
{"url": "https://www.faktor.bg/bg/articles/obshtestvo/ulitsata/pozhar-izpepeli-kashtata-na-bivsh-selski-kmet", "text": "Пожар изпепели дома на бивш селски кмет в Лютидол. Огънят лумнал два дни, след като стопаните заминали на гости при роднини в Италия. Близките и съседите им са сигурни, че огънят е предизвикан от човешка ръка, предаде бТВ. Христина Андреева, която е дъщеря на пострадалите, сподели, че когато дошли, видели, че гаражът е бил разбит, а вътре прозорецът към къщата е бил счупен. „Баща ми има неприятели в селото и е засегнал бизнес интереси”, посочи тя. Станислав Ангелов, който е кмет на село Лютидол, коментира, че се води досъдебно производство. Той призова към спокойствие. Хората са категорични, че знаят кой е поръчал пожара и със сигурност не става дума за късо съединение.", "date": "2018.07.17", "title": "Пожар изпепели къщата на бивш селски кмет, докато е в чужбина"}
{"url": "https://www.faktor.bg/bg/articles/yohanes-han-kategorichen-vratata-na-evropeyskiya-sayuz-e-shiroko-otvorena-za-makedoniya", "text": "Вратата на Европейския съюз е широко отворена за Македония. Това обяви еврокомисарят по разширяването Йоханес Хан. Той днес е в Скопие и проведе среща с премиера Зоран Заев. \"Народът на тази държава показа съпротива и издръжливост и е пример за целия регион, за това как се решават двустранни проблеми. Постигнахте нещо, което преди това изглеждаше невъзможно”, обяви еврокомисарят визирайки решаването на спора за името с Гърция. Той призова гражданите на Македония да гласуват на предстоящия референдум, за да могат да се възползват от възможността за влизане в Европейския съюз.  Както е известно, предстои референдум, на който и народът да се произнесе за постигнатото споразумение и подписания договор за името с Гърция, според който държавата вече ще се казва Република Северна Македония. В тази връзка Зоран Заев обяви, че за утре свиква среща с лидерите на всички големи партии, за да може да се ускори процеса по организация на референдума. Очаква се допитването да е в края на септември или началото на октомври.", "date": "2018.07.17", "title": "Йоханес Хан: Вратата на Европейския съюз е широко отворена за Македония"}
{"url": "https://www.faktor.bg/bg/articles/abv-nastoyavame-prezidentat-da-svika-ksns-za-afrikanskata-chuma", "text": "Настояваме президентът да свика Консултативен съвет по национална сигурност (КСНС). Това каза председателят на АБВ Румен Петков по време на пресконференция, предаде репортер на Агенция „Фокус“. По думите на Петков там трябва да бъдат анализирани всички въпроси и те да не бъдат пречупвани през призмата на бягство от или прехвърляна на отговорност. Според него трябва да се набележат мерки, които да не допуснат и африканска чума по свинете на територията на страната, но и мерки, които да способстват да се гарантира не просто бита на фермерите.  „Ние бием тревога от няколко години, че отиваме към ликвидираме на поголовието в България“, каза още Петков.", "date": "2018.07.17", "title": "АБВ: Настояваме президентът да свика КСНС за африканската чума"}
{"url": "https://www.faktor.bg/bg/articles/novini/balgariya/noviyat-poslanik-na-ukrayna-u-nas-e-vitaliy-moskalenko", "text": "Президентът на Украйна Петро Порошенко е подписал указ за назначаването на нов посланик в България - Виталий Москаленко, който от 2011 година ръководи генералното консулство на страната в Ростов, става ясно от публикация на сайта на президентството.  62-годишният Москаленко е на дипломатическа служба от 1993 година, между 1994 и 1998 година той е бил първи секретар на посолството в България. \"Почти цялата ми дипломатическа кариера премина на Балканския полуостров. Пет години в България, три години и половина в Македония. След това Босна и Херцеговина, Хърватия. От \"балканския конеткст\" излиза само работата им в Словакия.\", казва Москаленко в свое интервю. Faktor.bg се свърза с досегашния посланик на Украйна у нас Микола Балтажи, който съобщи, че процедурата по смяната на посланика е задействана отдавна, във връзка с изтичане на мандата му и няма нищо \"извънредно\" в назначаването на нов дипломатически представител. Той се връща на работа в украинското Министерство на външните работи.", "date": "2018.07.17", "title": "Новият посланик на  Украйна у нас  е Виталий Москаленко"}
{"url": "https://www.faktor.bg/bg/articles/pravitelstvoto-shte-glasuva-podavaneto-na-dokumenti-za-vlizane-v-bankoviya-sayuz-na-es-utre", "text": "Правителството ще гласува подаването на документи за влизане в Банковия съюз на ЕС утре. Това съобщиха за \"Хоризонт\" от Министерството на финансите.  Кабинетът се ангажира, след като получи зелена светлина за влизането в обменно-валутния механизъм ERM II, да направи постъпки за присъединяването към механизма за тясно сътрудничество.  Механизмът за тясно сътрудничество реално предоставя надзорни функции на Европейската централна банка върху българската банкова система. Апликацията за влизане в него трябва да се подаде минимум пет месеца преди страната да влезе в единния надзорен механизъм. През този период тя трябва да направи редица законодателни промени, с които да узакони надзорните права на Франкфурт.  Миналата седмица България получи символична покана за влизане в обменно-валутния механизъм, известен като \"чакалнята\" за еврозоната. Въпреки че първоначално не приемаше условието, в крайна сметка България склони да влезе едновременно в ERM II и в банковия съюз. За да се случи това, трябва да бъдат подадени съответните документи в Европейската централна банка. Финансовият министър Владислав Горанов ще получи мандат именно за тези действия на утрешното правителствено заседание.", "date": "2018.07.17", "title": "Правителството ще гласува подаването на документи за влизане в Банковия съюз на ЕС утре"}
{"url": "https://www.faktor.bg/bg/articles/lyubomir-kyuchukov-putin-i-tramp-trudno-spirat-pogleda-si-varhu-evropa", "text": "Срещата Путин – Тръмп в Хелзинки беше важна и позитивна, но на този етап фактът, че тя се състоя доминира над нейното съдържание. В дългосрочен план значението й ще се определя от това дали събитието ще бъде само епизод или ще даде старта на процес. Такава е оценката на Любомир Кючуков, директор на Института за икономика и международни отношения и бивш дипломат. По думите му, много бързо основната интрига от срещата в Хелзинки се е преместила във Вашингтон и от призмата на отношенията Русия – САЩ е преминала в руслото „за или против Тръмп“. \"Очевидно е, че по темата за руската намеса в президентските избори в САЩ Путин и Тръмп нямат избор, освен да бъдат на една и съща позиция - че Тръмп не е спечелил с руска помощ, независимо, че Тръмп се презастрахова, казвайки, че не става дума за сговор между двете страни\", коментира Любомир Кючуков пред БНР. \"Закъсненията на двамата лидери за срещата бяха другата протоколно интрига, но това са дребни детайли, които по-скоро оцветяват в жълто подобни срещи\", отбеляза още той. След срещата Русия успява да излезе \"от крайно негативното обкръжение, което беше създадено от ескалацията на напрежението\", смята Кючуков. „Ако се търси някъде победа или позитив - това е в евентуалното намаляване на напрежението“, допълни той:  \"Тук става дума наистина за отношенията в един нов свят, които се променят, които очертават първо една многополюсност. Второ, това което според мен е очевидно е, че Русия и Съединените щати като че ли трудно спират погледа си върху Европа. Това се видя не само на срещата в Хелзинки, но и на срещата на НАТО преди това, и по време на посещението на Тръмп в Обединеното кралство: за Тръмп Европа е до голяма степен второстепенен фактор, Европа за него първо е даденост, и второ - тя е зависим партньор.\" За да бъде реален глобален фактор Европа би следвало да търси своята самостоятелност, запазвайки стратегическата линия на евроатлантическо партньорство, но в един доста по-равнопоставен вид, подчерта Кючуков. \"Конфронтацията в света обективно намалява ролята и влиянието на Европейския съюз, защото Европейският съюз е по-скоро медиатор, той разчита на меката сила. При конфронтацията на преден план излизат по-скоро проблемите на сигурността, твърдата, включително военната сила. Това поставя неминуемо Европа в положение на зависимост спрямо Съединените щати и като че ли вътрешно разединява самият Европейския съюз дотолкова, доколкото редица страни от Източна Европа плюс Обединеното кралство, са доста по-атлантически ориентирани, отколкото самият Европейски съюз\", посочи още дипломатът.", "date": "2018.07.17", "title": "Любомир Кючуков: Путин и Тръмп нямат избор, освен да бъдат на една и съща позиция за руската намеса в изборите на САЩ"}
{"url": "https://www.faktor.bg/bg/articles/glavsekat-na-mvr-samolet-izletya-ot-letishte-sofiya-bez-proverka-p", "text": "Частен самолет излетял в петък от летище София без да бъде проверен от \"Гранична полиция\". Това съобщи главният секретар на МВР Младен Маринов, цитиран от в. Монитор.  На борда имало петима души, а причината да няма проверка е, че наземен контрол не е уведомил \"Гранична полиция\". След като разбрали, от МВР уведомили гръцките власти, които проверили пътниците и не открили нищо притеснително. Заради липсата на уведомление за полета е образувано досъдебно производство.  През март пък 44 души бяха допуснати на летище София без гранична проверка. Заради инцидента 15 души бяха наказани.", "date": "2018.07.17", "title": "Скандално признание от МВР: Самолет излетял от летище София без проверка!"}
{"url": "https://www.faktor.bg/bg/articles/galap-borisov-oglavi-klasatsiyata-na-nay-odobryavanite-lideri", "text": "След българското европредседателство страните от Западните Балкани чувстват България по-близка, дори и на фона на факта, че големите държави в ЕС не дадоха особено ясна перспектива на тези общества. Българският принос е усетен и страните от Западните Балкани са възприели по-скоро позитивно българската роля. Това се отразява и във възприятията за българския премиер, който в последната година повишава разпознаваемост в страните от Западните Балкани и сред тези шест общества сега се ползва с най-високо доверие от останалите глави на изпълнителната власт в региона. Това са данните от изследване в Западните Балкани, проведено от компаниите членове на Световната асоциация \"Галъп интернешънъл\", пише \"Дневник\". Изследването е част от Програмата за регионални изследвания на \"Галъп интернешънъл\". Обхваща над 6 хиляди души в Македония, Косово, Сърбия, Албания, Босна и Херцеговина и Черна гора. В тези страни са проведени национално представителни изследвания по методите лице в лице и телефонно интервю при извадки от около хиляда души във всяка страна. В страните от Западните Балкани надделяват онези, които смятат, че България помага за европейската интеграция на страната им (58% сега при 54% миналата година) срещу онези, които смятат, че България не помага (42% сега при 46% миналата година). По време на европредседателството България постави акцент върху темата за Западните Балкани. В Албания 81% споделят мнението, че България помага. В повечето останали страни дяловете на съгласните се движат около 50%, а в Черна гора делът е 58% и расте с 10 пункта спрямо предната година, съответно с 10 пункта намалява делът на обратната опция. В Македония сред местната албанска общност мненията са силно положителни – 76% оценки, че България помага, и ръст от 40 пункта спрямо предходната година. Сред останалите в страната обаче мненията са поляризирани и това се дължи на яростната и равностойна политическа битка между двете основни партии в страната. В Косово оценките също са по-умерени. Оценките за позитивен принос идват на фона на иначе неясната перспектива, която Брюксел и големите европейски столици очертаха за Западните Балкани. Заради тази неяснота няма и съществена промяна в последната една година в очакванията на западнобалканските общества кога ще бъдат приети в ЕС. Най-голям е оптимизмът сред албанските общности на Балканите. Българските усилия за Западните Балкани са довели до ръст в последната година на запознатостта с Бойко Борисов. Неразпознаваемостта му намалява чувствително с 16 пункта за една година. През 2018 г. общата положителна минус общата отрицателна оценка за Борисов дава резултат от +22, с което Борисов е в най-изгодна позиция спрямо лидерите в региона. Сравнително високи положителни оценки например има и турският президент Реджеп Тайип Ердоган, но там и отрицателните оценки са високи и разликата между положителни и отрицателни е +10. Освен това при Ердоган в последната година растат по-скоро негативните оценки. Общо 44% от населението на Западните Балкани, или над 6 милиона души, смятат себе си за най-общо запознати с темата за майската среща ЕС – Западни Балкани. Половината от тях намират себе си за запознати с резултатите. Дяловете са чувствителни, като се има предвид, че резултатите на подобни срещи обикновено остават далеч от ежедневието на хората. Инициативата за тази среща министър-председателя Бойко Борисов се оценява по-скоро позитивно. Сред запознатите с резултатите от срещата навсякъде преобладават позитивните равносметки.", "date": "2018.07.17", "title": "Борисов оглави класацията по одобрение след лидерите на Западните Балкани"}
{"url": "https://www.faktor.bg/bg/articles/novini/balgariya/tsvetanov-po-vreme-na-avstriyskoto-i-rumanskoto-predsedatelstvo-temata-za-zapadnite-balkani-shte-ostane-aktualna", "text": "По време на Австрийското и Румънското председателство темата за Западните Балкани ще остане актуална. Така ще осигурим нужната свързаност на страните от региона и ще гарантираме сигурността на Балканите и Европа. Това заяви председателят на Комисията по вътрешна сигурност и обществен ред и председател на ПГ на ГЕРБ Цветан Цветанов по време на кръглата маса „Постигнатото в областта на вътрешните работи по време на Българското председателство на Съвета на Европейския Съюз“. В рамките на събитието, което се проведе в Народното събрание, бе направен обзор на акцентите от работата на Министерство на вътрешните работи по време на Председателството, включително постигнатото по законодателните досиета на европейско ниво, политиките на миграция и убежище, граничния контрол, борбата с трафика на хора, международното полицейско сътрудничество и други. По време на своето изказване Цветан Цветанов информира, че по време на Българското председателство са били дискутирани и съответно затворени изключително важни досиета в областта на сигурността. „ Европа е много по-различна след 2015 г. Вследствие на мигрантския поток цялата работа на сектор „Сигурност“ оттогава значително се промени. Неслучайно в проектобюджета на ЕС за 2021- 2027 г. са предвидените повече средства за миграция и вътрешен ред“, отбеляза Цветанов. Председателят на Комисията по вътрешна сигурност и обществен ред засегна и темата за нелегалната миграция, като посочи, че тя е тясно свързана и с трафика на хора. По думите му в държавния бюджет трябва да се заделят повече средства за Националната комисия за борба с трафика на хора, като подчерта нуждата от създаването и на нейни регионални звена. „България беше в много неблагоприятна ситуация след като в един от последните доклади на Държавния департамент на САЩ бяхме поставени във втора група под постоянно наблюдение. Ние обаче предприехме нужните действия, изработихме съответните нормативни разпоредби и резултатите не закъсняха – бяхме извадени от втора група“, сподели Цветанов и допълни, че въпреки този успех работата на държавата няма да приключи дотук. В рамките на кръглата маса Цветан Цветанов изтъкна, че в рамките на Българското председателство на Съвета на ЕС бяха приети процедурните правила за работата на Съвместната група за парламентарен контрол над дейността на Европол. Той разказа, че тези процедурни правила са били обект за сериозни дебати по време на една от последните срещи на Съвместната група в Брюксел, като на нея не е било постигнато съгласие и някои от страните са имали резерви. „След много активна работа и ползотворен диалог в София правилата бяха приети с консенсус, като по този начин осигурихме нужната прозрачност в работата на Службата, която ще е гаранция за спазването на човешките права“, каза председателят на Комисията по вътрешна сигурност и обществен ред. „Като председател на ЕС България свърши отлична работа, като повдигна всички важни за Европа въпроси. Това председателство разбра колко сложен е проблемът с миграцията и подходи изключително балансирано, взе предвид всички притеснения и отне част от напрежението по границите“, бяха думите на д-р Михаил Шпинделегер, който е генерален директор на Международния център за развитие на миграционната политика. Той коментира, че българското председателство е върнало в европейския дневен ред темата за Западните Балкани и е заявило категорично пред Европа, че този регион има нужда от перспектива. „Австрийското председателство ще продължи работата на България по темата Западни Балкани, което означава, че страната ви е осигурила отлична основа за надграждане на досегашните успехи“, заяви д-р Шпинделегер. „Няма как да говорим за трафика на хора без да повдигнем и темата за насилието на жени. Радостна съм, че по време на една неотдавнашна дискусия еврокомисарят Мария Габриел определи този въпрос като приоритетен за ЕС. Това е силен знак за ангажираността на Съюза, като такава виждаме и от страна на България“, заяви на свой ред експертът по международни програми и проекти на фондация „Асоциация Анимус“ Антоанета Василева. По думите й в борбата срещу трафика на хора и насилието над жените ключова е превенцията, но за целта са необходими още дискусии, които да направят съпричастни максимален брой хора с този проблем.", "date": "2018.07.17", "title": "Цветанов: По време на Австрийското и Румънското председателство темата за Западните Балкани ще остане актуална"}
{"url": "https://www.faktor.bg/bg/articles/novini/svyat/bivshiyat-shef-na-tsru-sled-sreshtata-s-putin-tramp-e-predatel", "text": "Бывшият директор на ЦРУ Джон Бренън нарече \"предател\" президента Доналд Тръмп след срещата му с Владимир Путин. В Twitter Бренън написа, что изявлението на Тръмп на съвместната пресконференция с Путин \"излиза извън рамките на особено тежките престъпления\". \"Коментарите на Тръмп са имбецилни, той направо е \"в джоба на Путин\". Къде сте, републикански патриоти?\", написа Бренън. \"Мислех, че нищо от това, което може да каже Тръмп, не може да ме шокира. Грешал съм. Бях абсолютно шокиран от изявлението на Тръмп на пресконференцията с Путин. Намирам го възмутително\", коментира той. \"Дори когато медиите му дадоха възможност да потърси отговорност за намесата в изборите, той реши да говори за Хилари Клинтън, избори и сървъри. Той критикуваше американски граждани, бившия държавен секретар Клинтън и други, вместо да се възползва от възможността да заяви, че поведението на Русие е недопустимо\", коментира Брпенън. Той изразява недоумението си и от поведението на обкръжението на Тръмп. \"Не мога да разбера как екипът му по национална сигурност подължава да търпи това, както и Помпео, Болтън и Джон Кели ще останат на постовете си. Те трябва да подадат оставки като протест срещу изказването на Тръмп.", "date": "2018.07.17", "title": "Бившият шеф на ЦРУ след срещата с Путин: Тръмп е предател"}
{"url": "https://www.faktor.bg/bg/articles/iliyana-yotova-preigra-umartvyavaneto-na-zhivotnite-v-yuzhna-balgariya-stana-kato-nakazatelna-aktsiya", "text": "Умъртвяването на животните в Южна България стана като наказателна акция в очите на хората. Аз няма да коментирам темата сега, защото за мен най-важно е да се гарантира здравето на хората там. Ще изчакам европейската експертиза, но лошото е че през тези дни аз имах усещането за липса на държава. Това каза във Велико Търново вицепрезидентът на България Илияна Йотова. Тя коментира още, че е видяла една държава, която се отнася към своите граждани като с поданици. \"Отиват, правят някакви много радикални мерки, не обясняват на хората нито рисковете, нито опасностите, нито им се дава някаква надежда, че когато тези действия бъдат извършени, те ще бъдат обезщетени. Всичко стана като някаква наказателна операция в очите на хората. Това не бива да се допуска\", заяви още Илияна Йотова и призова от тука нататък за пълна прозрачност. \"Аз смятам, че, при такива кризи, беше важно да се свика дори извънредно заседание на парламента, да се изслушат министрите, да се изслуша ръководството на Агенцията за храните или поне ресорната комисия. Защото, когато хората видят публичния ангажимент на държавата, когато видят, че някой мисли за решаването на техните проблеми, ще бъдат много по-спокойни и всички тези страхове, че те ще укриват животни или ще ги пренасят на други места, ще отпаднат. Държавата не беше на мястото\", каза Илияна Йотова.", "date": "2018.07.17", "title": "Илияна Йотова преигра: Умъртвяването на животните в Южна България стана като наказателна акция"}
{"url": "https://www.faktor.bg/bg/articles/the-washington-post-tramp-ignoriral-predvaritelno-podgotvenata-tvarda-pozitsiya-kam-kremal", "text": "В Белия дом били подготвили над 100 страници с материали, които изразявали твърда позиция към Кремъл, но той ги игнорирал при срещата си с Владимир Путин, съобщава The Washington Post.  Изданието се позовава на представители на президентската администрация, които разказали, че \"изявленията на Тръмп били противоположни на планираните\".  Друг източник съобщил, че преди срещата На Тръмп с Путин съветниците на президента обсъдили с него анекирането на Крим и намесата на Русия в президентските избори, но президентът \"взел друго решение за своите изявления\".  Източникът съобщил, че през уикенда преди срещата Тръмп критикувал решението на Министерството на правосъдието на САЩ да повдигне обвинения на 12 руски офицери оГРУ в намеса в изборите. По думите на източника, Тръмп смятал, че прокурорите специално са избрали момента, за да му навредят.", "date": "2018.07.17", "title": "The Washington Post: Тръмп игнорирал предварително подготвената \"твърда позиция към Кремъл\""}
{"url": "https://www.faktor.bg/bg/articles/novini/svyat/polkovnik-ot-moskovskata-politsiya-za-zadarzhanite-chlenove-na-pussy-riot-sazhalyavam-che-dnes-ne-e-37-ma-godina", "text": "Членовете на групата Pussy Riot, които нахлуха на терена на стадион \"Лужники\" в Москва по време на финала на световното първенство по футбол между Франция и Хърватия, са осъдени на 15 дни затвор. Te получиха и тригодишна забрана да посещават спортни мероприятия. Пьотр Везилов, Олга Курачьова, Вероника Никулшина и Олга Постухова са четиримата осъдени, които се появиха на терена, облечени в полицейски униформи. Акцията им доведе до кратко прекъсване на срещата през второто полувреме. Четиримата протестиращи са обвинени в нарушаване на правилата за поведение на зрителите по време на спортни състезания и за незаконно носене на униформа с отличителни знаци на държавни военизирани организации, правоохранителни или контролиращи органи. След двубоя Pussy Riot използва социалните мрежи, за да поеме отговорност за случилото се. От групата обясниха, че акцията се казва \"Милиционер влиза в играга\". Чрез нея те отбелязаха и 11 години от смъртта на \"великия руски поет Дмитрий Александрович Пригов, създал в руската култура образа на Милиционера, носител на небесната държавност\". Организаторите отправиха и шест искания: \"Освобождаване на всички политически затворници; Да не бъдат осъждани на затвор хората, само защото са \"харесали\" публикация в социалните мрежи; Прекратяване на незаконните арести на митингите; Да се позволи политическа конкуренция в страната; Да не се изфабрикуват наказателни дела и да не бъдат държани хората просто така в арестите; Да превърнем земния милиционер в небесен милиционер.\" По-късно в интернет се появи видео на разговор между задържаните членове на Pussy Riot и полковник от московската полиция, който заявява: \"Понякога съжалявам, че днес не е 37-а година. Направо съжалявам.\"", "date": "2018.07.17", "title": "Полковник от московската полиция за задържаните членове на Pussy Riot: Съжалявам, че днес не е 37-ма година!"}
{"url": "https://www.faktor.bg/bg/articles/novini/svyat/ruski-miliarder-plashta-za-organizirane-na-nasilstveni-aktsii-v-makedoniya", "text": "В Македония е разкрита схема, ръководена от руско-гръцкия бизнесмен Иван Савидис, целяща да предизвикат изблици на насилие преди провеждането на референдума за членство на страната в НАТО. Разследващите са събрали доказателства, че бившият руски политик Иван Савидис, един от най-богатите хора в света, е финансирал акциите с 350 000 долараа, пише BuzzFeed. \"Проруски гръцки бизнесмени се опитват да попречатна Македония да влезе в НАТО и плащат за организирането на протести\", заяви в интервю за BuzzFeed македонският премиер Зоран Заев. По думите на Заев, правителството е получило множество съобщения за това, че \"симпатизиращи на интересите на Русия гръцки бизнесмени са плащали между 13 до 21 хиляди долара за извършването на актове на насилие в навечерието на референдума, който ще определи дали страната ще може да влезе в НАТО. Македонският премиер не е назовал конкретни имена, като се позовал на провеждащото се разследване, но съобщава, че полицията е научила за плащанията, след като задължала няколко участника в ожесточените протести пред сградата пред македонския парламент. \"Представителите на Москва не криеха, че са против нашата интеграция в НАТО. Част от тях са свързани с медиите, част от тях подстрекават млади хора към насилиеу нападение срещу полицаи. Това е напълно очевидно\", казва в интервюто Заев. Заместник министърът на външните хработи на Гърция по европейските въпроси Никос Ксидакис съобщава пред BuzzFeed, че още преди няколко години гръцките власти са получили ивформация \"за мрежа от други страни, които желаят да имат влияние върху регионалните и дори върху централното правителство\". \"Сигналът на Гърция по адрес на Русия е напълно ясен: това е работа на Скопие и Атина и няма да позволим на някой друг да се меси\", заявил той. Припомняме, че Иван Савидис, роден през 1959 година в СССР от 2003 до 2009 година е депутат от Руската дума от партията на Путин \"Единна Русия\". Смята се, че той е последничил през 2016 година за получаването на руски заем за Гръция.  Милионите му са направени от цигарения бизнес, откъдето идва и прякорът му „Цигарения барон”. Освен с това, преуспява и в търговията с охладено месо, селскостопански и рибни продукти, а отскоро държи летището в Ростов. Целият му бизнес е обединен в групата „Агроком” , единственият независим производител на цигари в Русия и четвърти по оборот в света. Савидис е първенецът на гръцката олигархична сцена. От началото на икономическата криза той завладя собственост от огромни сектори в Солун, вторият по големина град в Гърция и морска врата към Балканите. Почти всички сделки и публични инициативи на Савидис в Гърция изглежда обслужват Москва.  Придобиването на Солунското пристанище изглежда е стъпка, насочена към осуетяване на достъпа на военноморските сили на НАТО във вътрешността на Балканите - регион, в който се сблъскват руските и американските сфери на влияние. Савидис, който е президент на гръцкия футболен клуб ПАОК стана известен с това, че нахлу с пистолет на терена, след което първенството беше прекратено.", "date": "2018.07.17", "title": "Руски милиардер плаща за организиране на насилствени акции в Македония"}
{"url": "https://www.faktor.bg/bg/articles/korneliya-ninova-iska-glavata-na-zemedelskiya-ministar", "text": "Лидерът на БСП Корнелия Нинова иска главата на земеделския министър Румен Порожанов.  Образно казано. Засега иска само оставката ме и да се покаже като народен трибун, роля, която безкрайно не й отива. Лидерът на БСП Корнелия Нинова поиска оставката на земеделския министър Румен Порожанов заради действията, които са предприети от министерството по казуса с чумата по дребните преживни животни.  Нинова определи действията на Порожанов като \"незаконни\" Тя направи това след двучасовото заседание на ръководствата на парламентарните групи с министрите на земеделието и вътрешните работи при председателя на Народното събрание. \"Да не си измиват ръцете с г-н Илиев, отговорност носят министър Порожанов и премиерът\", заяви Нинова в парламента.", "date": "2018.07.17", "title": "Корнелия Нинова иска главата на земеделския министър"}
{"url": "https://www.faktor.bg/bg/articles/naglost-telefonite-na-belgiyski-zapalyankovtsi-posetili-rusiya-bili-probiti", "text": "Професорът по информационна сигурност в Свободния университет в Брюксел Ив Рогман се съмнява, че телефоните на някои от белгийските запалянковци, посетили световното футболно първенство в Русия, може да са \"пробити\", съобщават местни медии. Според него е възможно проникването в електронните устройства да е направено, за да се повлияе на предстоящите в Белгия избори за местна власт и за Европейски парламент. Медиите отбелязват, че белгийското правителство възприема заплахата сериозно и може да състави работна група по този въпрос.  Рогман коментира, че от дълги години белгийските служби не са желаели да се занимават с това. По неговите думи най-после се предприемат минимални мерки за пресичане на зловредното влияние в социалните мрежи. Той препоръчва да бъдат предприети мерки на европейско равнище. Местните медии вчера съобщиха, че руски тролове са се намесили с мнения по въпроси, обсъждани в обществото в Белгия и Холандия след атентатите на \"Ислямска държава\" през 2016 година. Потребителите, чиито мнения се възприемат за руска пропаганда, са били свързани с т. нар. \"фабрика за тролове на Кремъл\" - Агенцията за интернет изследвания (Internet Research Agency - IRA). Въпросните мнения са съдържали хаштагове с обобщения срещу исляма и са подстрекавали към омраза срещу мюсюлманите.", "date": "2018.07.17", "title": "Белгия в потрес: Телефоните на запалянковци, посетили Русия, били \"пробити\""}
{"url": "https://www.faktor.bg/bg/articles/valentin-radev-za-parvi-pat-v-evropa-ima-chumata-po-zhivotnite-deystviyata-byaha-barzi-i-adekvatni", "text": "Предприетите от страна на Българската агенция по безопасност на храните, Министерство на земеделието, храните и горите и Министерство на вътрешните работи мерки срещу чумата по животните са адекватни. Това каза министърът на вътрешните работи Валентин Радев след извънредното заседание на Председателския съвет на парламента за чумата по животните, предаде „Фокус“.  „Два часа близо обсъждахме. Получихме много забележки от всички парламентарни групи. Това за първи път се случва в Европа, действията бяха бързи. Ние решаваме така и се опитахме да докажем на народните представители, че мерките на БАБХ, МЗХГ и МВР са адекватни\", каза Радев. „Такава ситуация - за първи път, когато се случва нещо такова на територията на Европа, очевидно сме направили грешки“, каза Радев и добави, че са получили забележки от опозицията. :", "date": "2018.07.17", "title": "Валентин Радев: За първи път в Европа има чума по животните, действията бяха бързи и адекватни"}
{"url": "https://www.faktor.bg/bg/articles/novini/svyat/the-globe-and-mail-amerikantsite-vidyaha-kak-liderat-na-sasht-blizhe-obuvkite-na-diktator-ubiets", "text": "Политическият коментатор професор Джаред Сакстън нарича в коментар за The Globe and Mail срещата Путин-Тръмп \"черен ден в американската история\".  \"Американците видяха една от най-ужасните картини, които можем да си представим: лидерът на САЩ ближе обувките на диктатор-убиец\", пише той. Сакстън отбелязва, че американците вече са свикнали на подобно фарсово поведение на своя президент, но съвместната пресконференция с Путин била съвършено друго явление.  \"Тръмп застана на международната сцена и се съгласяваше с човека, който убива политгическите дисиденти и се е намесвал много пъти в глобалната демокрация. Тръмп помагаше на противника\", коментира поведението на американския президент на съвместната пресконференция след срещата с Владимир Путин  The Globe and Mail.  Шокиращите преговори на Доналд Тръмп с Владимир Путин могат да бъдат разбрани, ако осъзнаем, че той прокарваше собстнени, а не националните интереси. Той оцени предложението на Путин за разпита на 12 офицери от ГРУ, овинени в намеса в американските избори, като \"великолепно\", защото руснаците споделят неговия интерес да бъде дискредитирано ФБР. Така Тръмп приравни американската правосъдна систума с тази, която съществува в една беззаконна автокрация, чиито престъпления включват окупацията на Крим и убийства с помощта на нервно-паралитичен газ на британска земя, отбелязва авторът. Авторът Джошуа Яфа пише в The New Yorker, че е бил шокиран, но не и изненадан, докато гледал пресконференцията на Тръмп и Путин.  \"Не бях изненадан, защото от известно време е ясно, че Тръмп изпитва някаква автократична завист към Путин\", пише той. Според него, Тръмп може би се чувства \"длъжник на Путин или на руската държава\". Кадрите с Тръмп застанал редом с ухиления Путин, който твърдеше, че Русия не се е намесвала в изборите ни бяха шокиращи, пише Куинта Юречич.  \"Тези думи на Тръмп напълно потвърдиха  ужасяващото безразличие на президента към атаките срещу демократичния начин на живот на американския народ и демонстрираха неговата неспособност да изпълнява задълженията на президент\", отбелязва изданието.   Повече от всичко Тръмп се страхува да не бъде унизен и да не покаже слабост. Но срещата с руския президент Владимир Путин го застави да изживее и двете унижения, отбелязва изданието. \"Макар че срещата беше на неутрален терен, Путин управляваше пресконференцията след срещата, така сякаш той беше домакин. Тръмп, който изпъчва гърди, когато влезе в стаята, просто стоеше докато Путин даваше тон на разговора, закщлючава The Time. \"Президентът не заяви открито на Путин подозренията, че Русия се е намесила в президенските избори. Пред очите ни, пред очите на целия свят Тръмп извърши невероятно и непростимо престъпление против САЩ. Той не може да осигури защита на страната\", коментира вестник The New York Times срещата между президентите на САЩ и Русия. Розузнаването ни отдавна е стигнало до извода, че Русия е атакувала изборите ни през 2016 година с явното намерение да нанесе вреди на Хилари Клинтън и да помогне на хДоналд Тръмп. И въпреки това президентът, който по Конституция е главнокомандващ нееднократно е увъртал от директен откоговр на въпроса атакувала ли ни е Русия и решително отказва да критикува Русия за това, а за наказание и да не говорим, пише The New York Times, Трамп,  Самият Тръмп в хода на съвместната пресконференция с Путин заяви, че не е имало никакъв сговор с Русия, а пхобедата му се дължи на \"блестящата избирателна кампания\".", "date": "2018.07.17", "title": "The Globe and Mail: Американците видяха как лидерът на САЩ ближе обувките на диктатор-убиец"}
{"url": "https://www.faktor.bg/bg/articles/tsvetanov-umartvyavaneto-na-zhivotnite-e-na-baza-na-potvardeni-laboratorni-rezultati", "text": "Нека да не се прави политика от чумата и да бъде спряно със спекулирането с доверието в българските институции, призова на извънреден брифинг в парламента председателят на ПГ на ГЕРБ Цветан Цветанов. Той обяви, че действията на БАБХ са адекватни и неотложни и че чума в България има в 7 населени места. Обезщетенията на животновъдите ще бъдат изплатени максимално бързо – най-късно до десет дни. Искам да допълня и това, че 75 процента от обезщетенията, които ще бъдат платени от държавата, могат да бъдат възстановени от ЕК, съобщи Цветанов. Той посочи, че решението за евтанизирането на около 4000 животни е взето на база на потвърдени лабораторни резултати. ,,Действията, които се предприемат, са с цел страната ни да бъде адекватно защитена в последващ период от време. В противен случай ще последват сериозни икономически щети, тъй като ЕК може да наложи забрана за износ на българско месо в Европа'', заяви Цветанов. ,,Необходимо е да бъде давана ежедневна информация за чумата по животните. Населението трябва да бъде своевременно информирано за действията на институциите, като за тази цел ще бъдат включени и кметовете'', каза Цветанов", "date": "2018.07.17", "title": "Цветанов: Действията на БАБХ са неотложни, чума в България има в 7 населени места"}
{"url": "https://www.faktor.bg/bg/articles/novini/svyat/v-sasht-arestuvaha-ruskinya-deystvala-kato-agent-na-rusiya", "text": "Руската гражданка Мария Бутина е арестувана във Вашингтон по обвинение в нерегистрирана дейност в качеството на агент, действащ в Интерес на Русия, съобщава Министерството на правосъдието на САЩ. Най-малко от 2015 година Бутина е действала като \"агент на Русия на територията на САЩ, установявайки отношения с американски граждани и получавайки достъп до организации, които оказват влияние върху американската политика, с цел прокарване на интересите на Русия\", се казва в съобщението, цитирано от ТАСС. Бутина е \"работила в интересите на високопоставен представител на руското правителство, който по-късно заема висок пост в Централната банка на Русия. През април 2018 година той е включен в санкционния списък на САЩ, подчертават от Министерството. По тези обвинения рускинята е заплашена от 5 години затвор. В профила си на сайта Сноб.ру Мария Бутина се самоопределя като политолог, предприемач и обществен деец, а също така като член на управата на общоруската организация \"Право на оръжие\".  В САЩ Мария Бутина има тесни връзки с представители на Републиканската партия и с Националната стрелкова асоцияция, най-могъщият лобист на оръжейната индустрия в САЩ. Името на Мария Бутина се появи в медиите миналата година, когато в САЩ се провали срещата на президента Доналд Тръмп със заместник-председателя на Централната банка на Русия Александър Трошив. Срещата беше отменена в последния момент от Белия дом. Тогава в Yahoo News и в испанският вестник El Pais писаха, че \"Мария Бутина е помощик за специални поръчения на Торшин и тя е потвърдила отмяната на срещата\". В материалите се подчертава, че Торшин е близък до руския президент Владимир Путин, а също така, че той е разследван от испанската полиция спрямо организирана престъпна група за пране на пари, известна като Taganskaya. Както Faktor.bg съобщи ФБР подозира, че заместник-председателят на руската Централна банка Александър Торшин е предал пари на американската Национална стрелкова асоцияция - NRA (организация на собствениците на оръжие), за да помогне на Доналд Тръмп да спечели президентските избори през 2016 година. По информация на McClatchy, разследването се води от контраразунавателния отдел на ФБР.  NRA, която защитава правото на американците да притежават и носят огнестрелно оръжие обичайно подкрепя Републиканската партия и финансира техните кандидати на избори на всички нива, е похарчила 30 милиона долара по време на кампанията в подкрепа на Тръмп. Изданието подчертава, че Торшин, въпреки че е чужд гражданин, е отдавнашен член на NRA и участва в конгресите на организацията, включително и през 2016 година, когато е имал среща със сина на Тръмп - Доналд Тръмп-младши. Името на Торшин фигурира и в разследването на намесата на Русия в американскитке президентски избори, което се води от специлания прокурар Робърт Мюлер. Още през ноември миналата година телевизия CBS разказа подробно за срещата на Доналд Тръмп-младши със заместник-председателя на руската Централна банка през май 2016 година, тоест, в самия разгар на президентската кампания.  Бившият помощник директор на ФБР Рон Хоско коментира пред телевизията, че подобни срещи са типични за разузнавателни операции.  По-малко от месец след срещата на Торшин със сина на Тръмп, той и зетят на сегашния американски президент се срещат с руския адвокат Наталия Веселницкая, свързана с Кремъл. Преди срещата Тръмп-младши получил от източници, свързани с Кремъл, че тя ще им предостави компромат срещу Хилари Клинтън.", "date": "2018.07.17", "title": "В САЩ арестуваха рускиня-действала като \"агент на Русия\""}
{"url": "https://www.faktor.bg/bg/articles/zaev-moskva-da-razbere-che-makedoniya-nyama-alternativa-osven-chlenstvoto-v-es-i-nato", "text": ". Министър-председателят на Македония Зоран Заев увери, че страната му ще се стреми към подобряване на сътрудничеството с Русия, но Москва трябва да разбере, че за Скопие няма алтернатива освен членството в Европейския съюз и НАТО, предава македонската информационна агенция „Макфакс“ , цитирана от \"Фокус\". По-рано в интервю за BuzzFeed News министър-председателят на Македония Зоран Заев обвини проруски бизнесмени в опит да попречат на страната да се присъедини към НАТО, като плащат за организирането на протести. Страни, близки с Русия, са платили хиляди долари, за да предизвикват насилие в Македония с цел осуетяване на интеграцията й в Алианса, подчерта Заев. Част от тях са отпускани на медии, а друга – за насърчаване на младите хора да протестират пред парламента в Скопие и нападат полицейски служители. Това е очевидно, категоричен бе Заев. Македонският премиер отказа да поясни кой стои зад финансирането, отбелязвайки единствено, че разследването е в ход. Съгласно думите му, властите са разбрали за схемата след разпити на участници в протестите, проведени миналия месец в Скопие. Посолството на Руската федерация в Скопие реагира на изявлението на премиера Зоран Заев. „Смятаме, че изявлението на Зоран Заев е политически безотговорно. То постави под въпрос искреността на усилията на правителството на Република Македония за изграждане на добри отношения с Русия. Със съжаление констатираме, че русофобията все повече се превръща в инструмент и на външната, и на вътрешната политика\", се казва в съобщение, публикувано на официалната страница на руското посолство в Скопие в социалната мрежа „Туитър“.", "date": "2018.07.17", "title": "Зоран Заев: Москва да разбере, че Македония няма алтернатива освен членството в ЕС и НАТО"}
{"url": "https://www.faktor.bg/bg/articles/natsionalnoto-razuznavane-na-sasht-rusiya-se-e-namesila-v-prezidentskite-ni-izbori", "text": "Директорът на националното разузнаване на Съединените щати Дан Коутс потвърди оценката на разузнавателната общност, че Русия се е намесила в президентските избори в страната му през 2016 година, предаде Асошиейтед прес. Коутс направи изявлението си след вчерашната обща пресконференция на президентите на Русия и Съединените щати в Хелзинки, на която Доналд Тръмп постави открито под съмнение този извод.  Коутс подчерта, че ролята на американското разузнаване е да осигурява \"най-добрата информация и оценки, основани на факти, на президента и на политиците\". \"Ние бяхме ясни в оценките си за руска намеса в изборите през 2016 година и последвалите ги събития за трайни усилия да бъде подкопана нашата демокрация. Ще продължим да даваме точна и обективна разузнавателна информация в подкрепа на националната ни сигурност\", каза Дан Коутс.  Междувременно Белият дом обяви, че Доналд Тръмп ще се срещне днес с членове на Конгреса, след като вчера много от тях критикуваха поведението му по време на вчерашната среща с Владимир Путин, предаде Ройтерс, цитирана от БНР. Не се съобщава нито кои ще бъдат участниците в срещата, нито темата, която ще бъде обсъждана. Тя обаче е единственото мероприятие в програмата на американския президент за деня.", "date": "2018.07.17", "title": "Националното разузнаване на САЩ: Русия се е намесила в президентските ни избори"}
{"url": "https://www.faktor.bg/bg/articles/borislav-tsekov-kato-prorok-sreshtata-tramp-putin-prenarezhda-v-dalbochina-svetovnata-politika", "text": "Срещата Тръмп-Путин пренарежда в дълбочина световната политика. Това каза юристът Борислав Цеков, доктор по конституционно право, основател на Института за модерна политика и познавач на политическите процеси в Америка. Автор на две книги за историята и политиката на САЩ – „Ню Йорк – олтарът на модерния свят” и „Доктрината „Тръмп”, предава \"Фокус\".  Но пък човек, който звучи като средновековен пророк, твърде малко запознат с днешния свят и неговите реалности. А за това накв Или просто настояващ да го виждаме през очите на Путин. Затова ли е сред основателите на т.нар.тръмпианско общество нас?  \"И като съдържание, и като публична комуникация, тази среща целеше да демонстрира, че се срещат две суперсили, които имат волята да решават в двустранен диалог световните проблеми. Най-същественото е, че срещата демонстрира отчетливо и новата геополитическа архитектура на света\", твърди той.  Не е никак случайно, че единственото име на държавен ръководител, което беше споменато публично от двамата лидери е това на „нашия приятел Си Дзинпин”, заяви д-р Цеков и отбеляза, че това е още едно вербално потвърждение за триадата „Вашингтон-Пекин-Москва”, която ще формира глобалния дневен ред. По думите му САЩ и Русия са демонстрирали воля да решават в пряк диалог и партньорство всички открити въпроси, без посредничеството на Европа и НАТО. „Затова и Тръмп целенасочено притисна с неизпълними финансови искания другите членки на НАТО – за да им покаже, че пактът в този си вид не отговаря на американските интереси, както ги дефинира новата администрация във Вашингтон. А именно, че САЩ вече няма да разговаря с Москва чрез НАТО, а пряко и непосредствено”, коментира той. Според Цеков прави впечатление, че темите, които старото статукво във Вашингтон поставяха като враждебен ултиматум към Москва – Украйна, Крим, Донбас - вече минават по-назад в дневния ред и се обсъждат прямо и без излишни емоции. „Най-съществен е прекият двустранен ангажимент на САЩ и Русия да си партнират в ключови сфери като борбата с тероризма и киберсигурността, както и подновяването на усилията за ядрено разоръжаване. Въобще, срещата е едно предпазливо ново начало в американо-руските отношения. Не бива да има съмнение, че САЩ и Русия ще продължат да се конкурират по всички азимути, но няма да дрънкат оръжие и да ескалират ненужно напрежението в света”, добави Борислав Цеков.", "date": "2018.07.17", "title": "Борислав Цеков като пророк: Срещата Тръмп-Путин пренарежда в дълбочина световната политика"}
{"url": "https://www.faktor.bg/bg/articles/eksperti-vazhnoto-za-balgariya-ot-sreshtata-putin-tramp-e-che-vaprosat-za-severen-potok-beshe-podminat", "text": "След срещата между президентите на САЩ и Русия Доналд Тръмп и Владимир Путин се появиха обвинения за американския държавен глава, че с изказванията си е извършил национално предателство. Експертът по външна политика Асен Агов коментира в студиото на „Тази сутрин“, че срещата е завършила без резултат, но важното е, че и двамата президенти са показали разбирателство. Валери Тодоров сравни ситуацията между двамата президенти като двама души, копаещи в един и същи тунел, които няма изгледи скоро да се срещнат, поради различните си виждания за политиката. Агов отрече да има нова Студена война или пък национално предателство. Той подчерта, че важните за България решения от тази среща са, че въпросът за Северен поток не е бил повдиган и очевидно Тръмп се стреми към двустранни отношения, които за малка държава като нашата не са изгодни. Тодоров се съгласи с това, като коментира, че САЩ вече дава нови заявки за отношенията си с Русия, което е неочаквано за Европа. Според експертите в момента в САЩ има истерия около тази среща.", "date": "2018.07.17", "title": "Експерти: Путин и Тръмп подминаха въпроса за Северен поток, това е важно за България"}
{"url": "https://www.faktor.bg/bg/articles/novini/svyat/dzhon-makkeyn-sreshtata-na-tram-s-putin-e-tragichna-greshka", "text": "Влиятелният американски сенатор Джон Маккейн (Републиканска партия, Аризона) обяви, че срещата между президентите на САЩ и на Русия Доналд Тръмп и Владимир Путин в Хелзинки е „трагична грешка“ и обвини американския държавен глава, че е проявил „наивност и егоизъм“, пише The Hill, цитирано от „Фокус”. Сенаторът също така заяви, че пресконференцията на Тръмп с Путин е била „едно от най-срамните изпълнения на американски президент, което помня“. Маккейн, който често обвинява Тръмп, че не е достатъчно категоричен спрямо Русия, го разкритикува, че не вярва в разкритията на американското разузнаване, че Москва се е намесила в президентските избори в САЩ през 2016 г., предпочитайки отричането от страна на Путин. „Тръмп доказа, че не само е неспособен, но и нежелаещ да се опълчи на Путин“, казва сенаторът. „Той предпочете да защити тиранин и да му даде платформа да лее пропаганда и лъжи пред света“, допълни той. Според Маккейн е било особено „болезнено“ да гледа как Тръмп критикува съюзника на Вашингтон Германия, че е „напълно контролирана от Русия“. „А днешната пресконференция бележи ниска точка в историята на американската президентска институция“, допълва той.", "date": "2018.07.17", "title": "Джон Маккейн: Срещата на Тръм с Путин е трагична грешка"}
{"url": "https://www.faktor.bg/bg/articles/mvr-afrikanskata-chuma-e-zaplaha-za-natsionalnata-sigurnost", "text": "\" От Българска агенция по безопасност на храните беше изнесена много точна и всеобхватна информация, която очерта един много сериозен проблем като заплаха дори за националната сигурност, тъй като касае един сериозен дял от нашата икономика, свързана с животновъдството\". Това обяви пред БНТ главният секретар на МВР Младен Маринов по повод ситуацията с  африканската чумата, плъпнала по дребните преживни животни, умъртвените овци и кози в Бургаско и Ямболско, което наложи и свикването на оперативен щаб.   \"Заплахите са както по отношение на малките преживни животни, така и по отношение на дивата и питомна свиня - африканската чума, която е налична в близки до нас държави - говорим за Румъния\", допълни Маринов. Той обясни, че са били набелязани мерките, които ще се предприемат съвместно с БАБХ и Агенция \"Митници\". Те са свързани със засилване на сигурността по границите, проверка на автомобилите, тъй като африканската чума може да бъде пренесена и в хранителни продукти от свинско месо, които се вкарват от шофьори или туристи. \"Трябва да осъзнаем, че това е наистина много сериозна заплаха за нас, това е болест, която се движи с миграцията на самите животни и бавно напредва към Европа”, категоричен е главният секретар на МВР. Той заяви, че силно се надява стопаните в Ямболско и Бургаско разбират сериозността на проблема. \"Да, това решение да се умъртвят техните животни наистина е много трудно и знам, сигурно тези хора го преживяват много тежко, тъй като е свързано изцяло с техния живот. Техния живот е минал в тази дейност. В крайна сметка се надявам да осъзнаят, че това предотвратява един бъдещ проблем, който ще засегне цялата страна и ще засегне и производителите, които няма да имат достъп до европейски пазари и въобще до пазари”, каза още Маринов. Той коментира и т.нар. акция \"Респект\" и засиленото присъствие на полицейски сили из страната. Младен Маринов обясни, че тя не е нещо ново, още с встъпването си в длъжност един от приоритетите е бил ограничаване на битовата престъпност. \"Основно целта е да се наситят определени населени места с по-сериозно полицейско присъствие по линия на оперативно-издирвателната работа, да се проверяват лица от активния криминален контингент с оглед тяхното местонахождение, миграция, в момента по-засилено е присъствието по черноморските курорти”, обясни Маринов. \"Наистина отчитаме спад на извършените престъпления като цяло с 5,5 %”, съобщи Маринов. \"Сериозен е спадът при извършваните грабежи, като там се покачва и разкриваемостта, която средно за страната е 45,4% - разкриваемостта при грабежите. По отношение на кражбите - имаме също намаление в сравнение с миналата година, процентът на разкриваемост там е 31,6. Като цяло мога да кажа, че по всички показатели, които формират битовата престъпност, ние отчитаме намаление на извършените престъпления\", заяви още Младен Маринов.", "date": "2018.07.17", "title": "МВР: Африканската чума е заплаха за националната сигурност"}
{"url": "https://www.faktor.bg/bg/articles/targovskata-voyna-mezhdu-kitay-i-sasht-shte-udari-tezhko-kaliforniya", "text": "От автомобилите до електронните чипове, като се мине през лешниците и виното, икономиката на Калифорния ще пострада много, ако търговската война между САЩ и Китай се изостри. Милиарди долари и стотици хиляди работни места са заложени на карта в най-богатия и най-населения американски щат, който е и главната крепост на опозицията срещу Доналд Тръмп. \"Ако има район в САЩ, който ще бъде най-силно засегнат от търговската война, то това е Лос Анджелис\", обяснява Стивън Чеунг, бивш директор по международната търговия на пристанището в калифорнийския мегаполис. \"Китай е първият ни икономически партньор\", каза той пред АФП, цитирана от БТА, подчертавайки, че през 2017 г. трансакциите с Поднебесната империя и пристанищата от района е превишила 170 милиарда долара. Той обаче освен това се опасява, че цикълът на ответни действия след въвеждането на американските протекционистки мерки срещу китайските стоки в началото на юли заплашват цялата международната икономика. \"Страхуваме се, че ако този цикъл продължи, може да предизвика депресия\", казва Чеунг, който в момента и ръководител на неправителствената организация Световен търговски център Лос Анджелис. С население 40 милиона души Калифорния е приютила технологичните гиганти от Силициевата долина, киностудия и телевизионни компании. Щатът изнася електрически коли, мотори, автомобилни части и алуминий, освен че е овощната градина на Америка. А китайските ответни мерки са насочени именно срещу фъстъците, бадемите, орехите, портокалите, лимоните и ягодите от \"Златния щат\". \"Макар да не ни е известно как точно тези мита ще се отразят на нашите продукти, мислим, че загубата на китайския пазар ще облагодетелства други чуждестранни износители, предизвиквайки загуба на възможности в дългосрочна перспектива за продажбата на произведеното от нашите земеделци\", коментира Сара Нийгю-Рийд от Федерацията на земеделците в Калифорния. През 2016 година Китай беше третият пазар за калифорнийските земеделски продукти след Канада и ЕС с износ за 2 милиарда долара. \"Ние сме силно обезпокоени\", казва по-прозаично Холи Кинг, която оглавява сдружението на производителите на бадеми в Калифорния. Секторът, който имаше износ за 518 милиона долара през 2016 година, сега е ударен с мита от 50%. За фъстъците, които са донесли същата година 530 милиона долара, митата са 45%. Кейси Крамър, вицепрезидент на Обединението на производителите на цитрусови плодове в Калифорния, в което влизат 2500 професионалисти, твърди обаче, че организацията подкрепя администрацията в действията й срещу китайските търговски практики, които \"нанесоха много щети на нашата индустрия\". От началото на годината Доналд Тръмп обяви още и още протекционистки мерки срещу търговските си партньори, обвинени, че се възползва от \"щедростта\" на Съединените щати. Редица професионалисти признават, че Китай използва нелоялни търговски практики, само че \"вместо да използва митата като тактика\", посочва Чеунг, администрацията на Тръмп би трябвало да договори споразумение, което да облагодетелства и двете страни. Виното, друг водещ продукт за Калифорния, бе ударено с мита от 35%. \"Започнахме да изнасяме в Китай преди 10 години, изградихме добра мрежа, само че изведнъж всичко спря\", оплаква се Майкъл Хониг, винопроизводител от Напа Вали, северно от Сан Франциско. Неговият азиатски партньор е спрял всичките си поръчки, очаквайки да види как се развива ситуацията. \"Това е разочароващо\", коментира лозарят. Марио Кордеро, шеф на пристанището на Лонг Бийч, което заедно с Лос Анджелис е видяло да преминават 7,5 милиона контейнера през 2017 година, казва, че засега не е чул да се говори за блокирани доставки. Според него ще трябва да минат шест месеца, за да се получи по-добра представа за последиците от митата. Когато нещата опират до заетостта, то неправителствената организация Калифорнийския център по бюджета и политиката твърди, че 285 000 работници са засегнати от тази търговска война. Според Стивън Чеунг потребителите ще усетят повишение на цените до няколко седмици, а това пък вероятно ще накара вносителите да се замислят повече преди да направят поръчки. Освен това Калифорния би могла да загуби китайските инвестиции, допълва той. \"Икономиката търпи вече последиците от търговската война, а ако тя продължи, ще бъде необходимо време, за да се върне към нормалното си функциониране\", прогнозира Чеунг.", "date": "2018.07.17", "title": "Търговската война между Китай и САЩ ще удари тежко главната крепост на опозицията на Тръмп"}
{"url": "https://www.faktor.bg/bg/articles/novini/svyat/amerikanski-polititsi-kakvo-podtikna-donald-tramp-da-postavi-interesite-na-rusiya-nas-interesite-na-sasht", "text": "Политиците в САЩ подложиха на рязка критика поведението на президента Доналд Тръмп след срещата му с Владимир Путин. В поведението му американските парламентаристи видяха стремеж да установи топли лични отношения, а не да отстоява националните интереси. В интервю за CNN сенаторът-републиканец Робърт Коркър коментира, че Тръмп повече се безпокои от отношението на един или друг лидер към него лично, вместо да се замисли за това, как да се противопостави на действия, които са навредили на САЩ. \"След изявленията на Тръмп на пресконференцията ние като страна вече изглеждаме като \"момчето, което бият\", заявил Коркър. Според него, руската страна е \"спечелила невероятно много\" след изявлението на Тръмп по повод руската намеса в американските избори. Това, че Тръмп се доверява повече на Путин отколкото на американското разузнаване \"силно разстроило\" сенатора. \"Когато Тръмп имаше възможност да защити нашите разузнавателни служби, работещи за него, бях силно разочарован да чуя, че президента постави на една плоскост тях и това, което казва Путин\", казва той. В Сената на САЩ и демократи, и републиканци единодушно изразяват недоволство от резултатите от преговорите между Тръмп и Путин. Говорителят на Сената, републиканецът Пол Райън заяви, че \"извън всякакво съмнение Русия се е намесвала в американските избори и е подкопала демокрацията в САЩ и други страни.  \"Президентът е длъжен да помни, че Русия не е наш съюзник\", коментира той. \"Морален паритет между Съединените щати и Русия няма, Русия остава враждебна към нашите ценности и идейли\", се казва в официално изявление. Още един сенатор-републиканец Джеф Флейк нарече \"срамно\" поведението на Тръмп на съвместната пресконференция с Путин и обвинява Тръмп, че е \"хвърлил вината за руската агресия върху САЩ\". На свой ред лидерът на демократите в Сената Чък Шумър обвинява американския президент в \"подкрепа на противниците на САЩ\". \"В цялата история на САЩ американците не са виждали такава подкрепа за противник на САЩ от срана на американския президент, както Доналд Тръмп подкрепяше Путин\", пише той в профила си в Twitter. Той обвинява Тръмп в \"опасно и слабо\" поведение, тъй като пренебрегва мнението на американските правоохранителни органи, военните и разузнавателните служби по отношение на Русия.  \"Над Белия дом сега надвисва един прост и зловещ въпрос: какво подтикна Доналд Тръмп да постави интересите на Русия нас интересите на САЩ\", отбелязва сенаторът. Конгресменът-демократ, чрен на Комлисията по разузнаването критикува Тръмп за позицията, изразена от Тръмп по отношение на работатка ва спецпрокурора Робърт Мълър, разследващ руска намеса в президентските избори от 2016 година. \"Президентът Тръмп подложи нашите разузнавателни служби и правоохранителните органи на нападки за това, как те си вършат работата. Думите на Тръмп бяха страхливи и позорни, а Путин ще възприеме всичко, което се случи като зелена светлина за намеса в изборите през 2018 година\", написа той в Twitter.  Демократката Нанси Пелоси нарече срещата Тръмп-Путин: \"Печален ден за Америка и за всички западни демокрации\".", "date": "2018.07.17", "title": "Американски политици: Какво подтикна Доналд Тръмп да постави интересите на Русия над интересите на САЩ"}
{"url": "https://www.faktor.bg/bg/articles/bomba-ot-vulkanichna-lava-zastigna-turistichesko-korabche-kray-golemiya-havayski-ostrov", "text": "Лава от вулкана Килауеа застигна туристическо корабче и рани 23-ма души, като направо избликнала от водата, съобщиха властите в Хавай. Последвала е силна експлозия, парчета скала се изстреляли във въздуха и едно от тях е пробило покрива на корабчето. Един пасажер е със счупен крак, а няколко други са получили изгаряния. Пострадалите са откарани в болница. Пътник разказал, че плавателният съд се е намирал извън зоната за сигурност, определена от бреговата охрана. Властите предупредиха, че парите, които се образуват, когато горещата лава се излива в океана, съдържат опасни за здравето химически вещества.", "date": "2018.07.17", "title": "\"Бомба\" от вулканична лава застигна туристическо корабче край Големия Хавайски остров"}
{"url": "https://www.faktor.bg/bg/articles/rumen-porozhanov", "text": "Започва изплащането на обезщетенията за евтанизираните животни в две от населените места. Средната за животните, за които  вчера сме давали обезщетения, е над 300 лева. Това зяви министърът на земеделието Румен Порожанов в сутрешния блок на Нова телевизия. Той обясни подробно как ще се изчислява колко ще бъде обезщетението за едно животно и от какво зависи сумата, която ще получи даден стопанин. Обезщетенията са напълно адекватни, категоричен е Порожанов. Ще ангажираме фирма, която да влезе и да изчисти целия терен, ще измие, ще обеззарази, защото това финансово ще затрудни животновъдите, от една страна, от друга, може би няма да го направят достатъчно качествено, каза той.     Българските животновъди ще дарят животни на тези хора от районите в Странджанско, съобщи министърът. На въпрос как е влязла болестта в България, Румен Порожанов отговори, че му е трудно да каже как може да е станало това, но поясни, че цялото струпване на хора през уикенда в заразените места носи риск, че болестта може да бъде разнесена. „Относно темата с оставките в правителството не е някаква тема. „Премиерът като щракне с пръст, ще си я подадем. Аз съм в кабинета, за да работя“, каза още министър Порожанов.", "date": "2018.07.17", "title": "Румен Порожанов: Обезщетението за животно средно е над 300 лева"}
{"url": "https://www.faktor.bg/bg/articles/reneta-indzhova-naselenieto-ostana-s-vpechatlenieto-che-edni-enichari-hodyat-iz-stranata-i-ubivat-pogolovno-zhivotni", "text": "Извънредните ситуации подобни на тази с умъртвяването на животни в няколко села в Южна България показва, че има огромна пропаст между държавата и хората, а голямото разстояние между управляващи и население не е от скоро. Това е мнението на бившия служебен премиер на България Ренета Инджова. Тя допълни, че хора като баба Дора, която брани животните си, изразяват гнева на цялото население, който идва от бездействието на институциите. \"У населението остана впечатлението, че едни еничари ходят из страната и убиват поголовно животни, даже някои дегизирани като ветеринари\", каза Ренета Инджова в студиото на \"България сутрин\". Тя беше категорична, че няма как да съществува рационален смисъл за цялата тази акция, въпреки опитите да се предаде такъв. Бившият служебен премиер настоя, че причина за това е, че институции не съществуват. \"Икономическите последствия от този погром върху животновъдството ще бъдат необозрими\", предупреди Инджова. По думите ѝ на тази територия се развиват множество и все пагубни схеми. \"И е ясно, че тя е като експериментално поле за унищожение\", каза Инджова пред Bulgaria ON AIR.", "date": "2018.07.17", "title": "Ренета Инджова: Населението остана с впечатлението, че едни еничари ходят из страната и убиват поголовно животни"}
{"url": "https://www.faktor.bg/bg/articles/putin-tramp-ne-predstavlyavashe-nikakav-interes-za-nas-predi-da-se-kandidatira-za-prezident", "text": "Конгресмени, сенатори, бивши шефове на разузнавателни агенции останаха шокирани от признанието на Тръмп, че вярва повече на Путин, отколкото на американските служби за предполагаемата руска намеса в президентските избори в САЩ през 2016 година. Американският президент бе остро критикуван след вчерашната си среща с руския държавен глава Владимир Путин.  Малко по-късно Тръмп написа в Туитър, че има \"огромно доверие\" към разузнаването. Същевременно, Владимир Путин даде интервю за телевизия Фокс нюз, в което също отрече намеса на Русия в изборите. Русия никога не се е намесвала във вътрешните работи на САЩ, нито в изборите там, зави руският президент в интервю за журналиста Крис Уолъс от \"Фокс нюз\" след срещата с американския си колега Доналд Тръмп. \"Наистина ли вярвате, че някой от руска територия може да повлияе на САЩ и на избора на милиони хора?\", попита Путин. По думите на руския президент отношенията между Русия и САЩ не бива да стават заложници на американското разследване за намеса на Москва в предизборната кампания в САЩ през 2016 г. и на вътрешнополитически борби. \"Нямаме никакъв компромат и не можем да имаме. Страхувам се да не обидя президента Тръмп и да не проявя нелюбезност, но преди да обяви, че ще бъде кандидат за президент, той не представляваше никакъв интерес за нас\", откровено заяви Путин. Президентът на САЩ Доналд Тръмп смята Крим за част от Украйна, посочи още Путин. Русия би се отнесла крайно отрицателно към по-нататъшно разширяване на НАТО с Грузия и Украйна, стана ясно още от интервюто.", "date": "2018.07.17", "title": "Путин: Тръмп не представляваше никакъв интерес за нас, преди да се кандидатира за президент"}
{"url": "https://www.faktor.bg/bg/articles/na-mesta-shte-vali-ima-usloviya-za-gradushka", "text": "Днес преди обяд над по-голямата част от страната ще бъде предимно слънчево, но още около обяд и до полунощ от запад на изток ще се развива купеста и купесто-дъждовна облачност. На много места ще има краткотрайни валежи и гръмотевични бури, значителни в отделни, главно планински райони. Има условия за градушки. Почти без валежи ще остане в Североизточна България. Ще духа до умерен вятър от запад-северозапад. М Атмосферното налягане е по-ниско от средното за месеца и през деня още ще се понижи.  Над Черноморието ще бъде предимно слънчево. След обяд ще има временни увеличения на облачността, но само на отделни места по южното крайбрежие ще превали краткотрайно. Преди обяд ще духа до умерен вятър от запад-северозапад, който по-късно през деня ще се ориентира от югозапад. Максималните температури ще са 28-32°. Температурата на морската вода е 25-27°. Вълнението на морето ще бъде 1-2 бала. Над планините преди обяд ще бъде предимно слънчево. Около и след обяд ще се развива купеста и купесто-дъждовна облачност и на много места ще има краткотрайни, временно интензивни валежи и гръмотевични бури. Ще духа умерен до силен вятър от запад-северозапад. Максимална температура на височина 1200 метра около 22°, на 2000 метра – около 14°.", "date": "2018.07.17", "title": "На места ще вали, очакват ни гръмотевични бури"}
{"url": "https://www.faktor.bg/bg/articles/dzho-baydan-tramp-izbra-da-pregarne-putin-postavi-dumata-mu-nad-tazi-na-nashata-sobstvena-razuznavatelna-obshtnost", "text": "Бившият вицепрезидент на САЩ Джо Байдън разкритикува настоящият държавен глава Доналд Тръмп заради това, че отказа да осъди предполагаемата руска намеса на изборите в САЩ през 2016 г. по време на пресконференцията му с руския президент Владимир Путин, предава The Hill. „Днешната пресконференция е под достойнството на един президент. Думите на президента не отразяват това, което сме“, заяви Байдън. „Днес нашият президент имаше шанса да се изправи срещу противник, който нападна - и продължава да атакува - нашата демокрация и нашите съюзници. Той можеше да се изправи срещу него в името американски интереси и ценности. Той избра да не прави така“, допълни той. Бившият вицепрезидент допълни, че Тръмп е избрал да прегърне Путин по време на конференцията, като постави „думата на руския лидер над тази на нашата собствена разузнавателна общност“.", "date": "2018.07.17", "title": "Джо Байдън: Тръмп  избра да прегърне Путин,  постави думата му над тази на нашата собствена разузнавателна общност"}
{"url": "https://www.faktor.bg/bg/articles/noviya-model-na-telk-shte-obsazhda-savetat-za-tristranno-satrudnichestvo", "text": "Новият модел за оценка на вид и степен на увреждане ще обсъжда Националният съвет за тристранно сътрудничество. Здравното министерство предлага да отпадне математическата формула за изчисляване на множество увреждания. Идеята е ТЕЛК-овете да отразяват всички заболявания на пациента в експертното решение, но при изчисляване на процента трайно намалена работоспособност да се взема предвид само най-тежкото. В мотивите към законопроекта се посочва, че така ще се премахне различният подход при оценяването на заболявания от един и същи клас, както онкологичните. Законопроектът е бил отхвърлен от Националния съвет за интеграция на хората с увреждания. Срещу новите правила се обявиха и работодателските организации.", "date": "2018.07.17", "title": "Новият модел на ТЕЛК влиза в Съвета за тристранно сътрудничество"}
{"url": "https://www.faktor.bg/bg/articles/solomon-pasi-tramp-ne-iska-da-e-lider-na-zapada-toy-iska-za-priyateli-kim-chen-un-erdogan-putin", "text": "„Срещата между Доналд Тръмп и Владимир Путин бе нещо наистина уникално. Тя обаче е изключително критикувана в САЩ( В момента президентът Тръмп  създава нов приятелски кръг. Той не иска да е лидер на Запада, не се позициинира, както всички свои предшественици,  . а какво прави?  Негов приятел е Путин,  сприятелява се с  Ким Чен Ун, на срещата на НАТО влезе демонстративно с Реджеп Ердоган, за да покаже кой е неговият приятел в рамките на Алианса. Това заяви в студиото на „Здравей, България“ по Нова телевизия Соломон Паси, основател и председател на Атлантическия клуб на България. Това поведение естествено започва да ни кара да мислим дали няма да има интерес един ден да позиционира САЩ като кандидат член на БРИКС, този нов политически полюс между Бразилия, Русия, Индия и Китай, заяви Паси.   Тръмп не е критикуван за това, че се е срещнал с Путин, а самата пресконференция на двамата първи мъже, обясни той. „От цялата среща големият печеливш е Путин – той има интереси и поставя целите си, а Тръмп има една единствена цел – преизбиране на следващите избори в САЩ“, коментира Паси. Тръмп има и добри попадения, смили се Паси. Като такова той определи оттеглянето от споразумението с Иран, \"което беше едно кухо споразумение\" или фактическото оттегляне от шестстранните разговори за Северна Корея, които той трансформира в двустранни разговори, признаването на Ерусалим, което дава нов шанс на близкоизточния мирен процес. Тръмп не е днозначен президент, има разблични ходове, които прави, той не от  обичайните заподозрени в Белия дом, не е част от Establishment, заяви Пасии. Добре, че сме в НАТО, а не се налага да кандидатстваме сега, добре, че Македония си получи своята покана, за коятои се борим от 1993 година. Добрата новина за всички нас, европейските атлантици, е, че пред нас има но хоризонт на действие, чака ни един нов, много по-инетересен геополитически живот.     „", "date": "2018.07.17", "title": "Соломон Паси: Тръмп не иска да е лидер на Запада, той иска за приятели Ким Чен Ун, Ердоган, Путин"}
