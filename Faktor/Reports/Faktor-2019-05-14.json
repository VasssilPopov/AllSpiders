{"url": "https://www.faktor.bg/bg/articles/novini/svyat/-gazprom-ochakvame-parvata-dostavka-na-gaz-po-turski-potok-tazi-godina", "text": "\"Газпром\" очаква първата доставка на газ по \"Турски поток\" да се осъществи в края на декември, предаде ТАСС, позовавайки се на члена на управителния съвет на руския газов гигант Олег Аксютин. \"Очакваме газовите доставки по \"Турски поток\" да започнат до 31 декември. Морският участък на тръбопровода е напълно завършен, сухопътният участък от руска страна е готов на 100 процента, а от турска страна са завършени 73,5 процента. Очакваме през ноември строежът да бъде напълно приключен\", каза Аксютин, цитиран от БНР. Първата линия на \"Турски поток\" е предназначена за снабдяване на вътрешния пазар на Турция, а втората - за страните от Южна и Югоизточна Европа. \"Газпром\" започна строителството на \"Турски поток\" през май 2017 г. Общата дължина на газопровода е 930 километра.", "date": "2019.05.14", "title": "\"Газпром\": Очакваме първата доставка на газ по \"Турски поток\"  тази година"}
{"url": "https://www.faktor.bg/bg/articles/georgi-harizanov-1-3", "text": "Оставката на земеделския министър Румен Порожанов показва, че той не желае да носи повече негативи на правителството. Добър министър, добър експерт, но така се прави. Така обясни оттеглянето на земеделския министър политическият анализатор Георги Харизанов в студиото на Нова ТВ. Той коментира, че за него е загадка защо зам.-директорът на фонд \"Земеделие\" Иванка Багдатова, която подаде оставка преди две седмици по разпореждане на премиера Бойко Борисов, все още е на работа (това беше обявено днес от премиера Борисов като причина за оставката на Порожанов – б.р.) Изненадвам се, че е допуснат такъв пропуск. Това че Румен понесе своята отговорност му прави чест, заяви Харизанов. По думите му предложената от Борисов за заместник на Румен Порожанов Десислава Танева е човек от сектора. Тя е човек с професионален опит в земеделието, бивш министър на земеделието, отбеляза Харизанов. Хора очевидно има, въпросът е дали тези, които заемат постовете и които ще ги заемат, са наясно с по-високите стандарти, които се налагат от хората, посочи той. По думите на Харизанов държавният глава Румен Радев не е играч на политическия терен, а е зрител. Все си мисля, че президентът е избран да управлява, а не да диагностицира проблемите. За това има медии, подчерта политическият анализатор. Позицията на президента, че иска повече разследване на корупцията, ми се струва логична. Той няма законодателна инициатива, силата на словото е единствената сила, която притежава. Нормално е опозицията да иска да разклати управлението. А когато има толкова много натрупани негативи, нормално е президентът да вземе страната на българските граждани, каза другият гост в студиото Слави Василев. Както вие казахте, президентът е част от опозицията. Президентът трябва да е обединител на нацията, а не да е част от опозицията, заяви Харизанов. Според него никой не е длъжен да се съобразява с тях и да си стои вкъщи, за да могат те да спечелят изборите по някакъв вълшебен начин.", "date": "2019.05.14", "title": "Георги Харизанов: Румен Радев не е играч на политическия терен, а зрител"}
{"url": "https://www.faktor.bg/bg/articles/novini/balgariya/dimitar-margaritov-15-ot-30-izsledvani-hrani-sa-po-evtini-v-zapadna-evropa-otkolkoto-v-balgariya", "text": "Проверките ни ще бъдат основно правени при търговците, заяви председателят на Комисията за защита на потребителите Димитър Маргаритов в \"Още от деня\" на БНТ по повод ново проучване на нелоялни търговски практики . 15 от 30 изследвани храни при едно от вече направените проучвания се оказват по-евтини в страните от Западна Европа, отколкото в България. Друго изследване на шоколадови изделия, безалкохолни напитки, млечни и месни храни показва съществени различия в състава на стоките в страни като Германия и Австрия от една страна, и нашата - от друга. Имахме политически елемент във въпроса за двойния стандарт при храните. Европейският парламент е гласувал пакет в това отношение и ние трябва да създадем нормативна база за функциониране на този регламент.  Този въпрос досега беше коментиран почти изцяло на плоскостта на храните. И в нашия проект те заемат основно място, но ние сме го разширили и в областта на напитките - такива, които могат да бъдат закупени и намерени у нас, заяви Маргаритов. Той заяви, че проверките ще бъдат правени при търговците. Целта е да установим дали потребителите у нас могат да бъдат заблуждавани относно предлаганато качество. Фокусираме се пряко върху промените в законодателството и на национално, и на европейско ниво. Ще разчитаме на лицензирани лаборатории. В случая най-важното е, че тези лаборатории трябва да се съобразят с единната методология, обясни шефът на КЗП. Досега законите не забраняваха да има различни съставки в един и същ продукт. От януари 2020 година с единната методология има решение на въпроса с различните вкусове в различните географски райони на Европа. Те биха могли да регистрират на базата на по-популярните марки и други такива за клиентите със специфични потребности. Когато обаче има нещо утвърдило се на пазара, търговците трябва да гарантират на клиентите тази еднаквост, подчерта Маргаритов. През есента ще оповестим първите резултати, а до края на проекта ще трябва да направим и анализ на резултатите. Ще има санкции за тези, които са нарушили закона. Мисля, че при борбата с двойния стандарт ще имаме подкрепа на наднационално ниво, каза още Димитър Маргаритов. Държавата започва ново проучване за двойния стандарт при храните в Европа, като за първи път ще бъдат изследвани и спиртни напитки. Обект на проучването ще са още макаронени изделия, млечни продукти, сладкиши, подправки и консерви, Сред конкретните видове спиртни напитки, съставът, на които ще се изследва, са уиски, водка и джин. От комисията припомниха резултати от последните си три проучвания, които доказват освен разлика в качеството на храните у нас,   съществена разлика в цените.", "date": "2019.05.14", "title": "Димитър Маргаритов: 15 от 30 изследвани храни са по-евтини в Западна Европа, отколкото в България"}
{"url": "https://www.faktor.bg/bg/articles/ivo-hristov-1-4", "text": "Ако българите не се мобилизират да гласуват на европейските избори, те може да се окажат последните. Тази прогноза направи в ефира на БНТ кандидатът за евродепутат от гражданската квота на \"БСП за България\" Иво Христов.  За мен е по-важно вътрешно-политическата кауза, отколкото европейската. Ако българите не се активизират да гласуват на тези избори, те могат да се окажат последните. Онзи, който разполага с парите, купува вота съвсем официално, посочи Христов, намеквайки за ГЕРБ. БСП да спечели повече гласове, означава повече абсолютни гласове. Ако сега няма политически обрат, тази диктатура, която наблюдаваме, един човек, който раздава пари от единствено число, който привиква службите и главния прокурор при себе си, това ще се официализира. Когато изборите не ни харесват, правим нови избори, това е логиката на Борисов. Алтернативата е БСП, друга няма, обясни бившият съветник на президента. Според Христов България трябва да се превърне в правова държава, в която цари закона, за да се върнат българите от чужбина в България. \"Европейският прокурор не е панацея, но е възможна надежда за решаването на проблемите у нас\", посочи още Христов.", "date": "2019.05.14", "title": "Иво Христов плаши със заклинания: Ако българите не гласуват, тези избори може да са последни"}
{"url": "https://www.faktor.bg/bg/articles/novini/balgariya/ahmed-dogan-ne-e-v-realnostta", "text": "\"...Ако някой от Европейския съюз говори реално за приоритет на СВОБОДАТА, ТОЛЕРАНТНОСТТА, ОТГОВОРНОСТТА и дори на сигурността и стабилността - значи не познава реалността. Няма такова нещо. Не виждам следващите 10 години да има условия за романтична политика...\" Това е цитат от предколедното слово на Ахмед Доган от 17 декември 2015 г., седмица преди разправата с Лютви Местан, което сега си припомних с любопитство. Днес, Ахмед Доган явно се опитва да се върне в “романтичната политика” с една “петилетка\" предсрочно и в обръщението си до избирателите на ДПС той иска прошка от тях и заявява: \"…Политическият код на ДПС се основава на постоянното подмладяване и непрекъснато движение към по-добри условия на живот с по-голяма СВОБОДА, ОТГОВОРНОСТ и ТОЛЕРАНТНОСТ. От възникването си ДПС винаги е залагало на младостта и бъдещето. Затова се обръщам към разсърдените и разочарованите: ако има допуснати грешки в близкото минало – Простете! …” Какво ли се е случило с Амед Доган за да цитира дословно наименованието на партията на Лютви Местан ДОСТ (ДЕМОКРАТИ за ОТГОВОРНОСТ, СВОБОДА и ТОЛЕРАНТНОСТ) и с това да моли за прошка, хората, които той   Явно причината не е в припознаването на романтизма… Отговорът е СТРАХ! Този човек или не е в релността или изпитва панически страх от ДОСТ, иначе нямаше да напише: “…Каузата на ДПС е твърде голяма, за да си позволим лукса да се борим помежду си...” Ахмед Доган по същество признава, че заради предателската си политика губи избирателите си. Но скрит в Сараите си не дава отговор с какво ги е разочаровал. Но както самият той казва преди да отстрани Местан: \"...Няма изолирани действия. Всичко е във всичко. Дори, когато правим нещо несъзнателно, ние подпомагаме или захранваме процеси, които са извън нас, но рефлектират непосредствено и върху нашето съзнание, нашата държава, нашия свят…” Да, “всичко е във всичко”. Но Доган не дава отговор на електората си с какви пари е купил ТЕЦ за 38 милиона лев, с какви пари е построил Сарая в Бояна и двореца на морето край село Росенец. Няма и кой да го попита защото “разпределя порциите” и на тези, които са длъжни да го питат. Той е неприкосновен защото както сам се хвали ”всичко в тази държава зависи от едно негово намигване”. Неприкосновенни са дори и подопечните му, сред които е и сегашният му изпълнителен директор Мустафа Карадъйъ. Медиите разполагат с информация за цели 5 къщи за гости – 4 на негови близки и роднини, а с тази на майка му стават 5.  може да си отиде дори заради един апартамент, министри са принудени да подават оставки, но ако си член на Сарайския кръг можеш да имаш ТЕЦове за десетки милиони, летни и зимни Сараи, медийни империи, цели 5 къщи за гости с европейски пари и косъм няма падне от главата ти. Ето за тези тежки въпроси Доган мълчи и затова исканата прошка от избирателя няма никаква стойност Затова няма да я получи. Едно със сигурност ще получи – наказателен вот! Доган знае това, защото болезненно усеща настроенията на избирателите. Та нали през 2015 предколедно им споделя: “… В етнологията има един интересен термин - морфичен резонанс, който отчита именно вътрешната пулсация на общността. Ето, аз просто ви усещам, убеден съм - вие също ме усещате, дори без да говорим. Морфичният резонанс означава без да говориш да предаваш телепатична информация на подсъзнателно ниво. Мога да твърдя, че имам отворен портал за тази информация, затова не се ебавам…” Но и избирателите, сега, през 2019 г., “не се ебават”… Стотиците милиони корупционни пари, с които ДПС отново ще купуват избиратели в Северна и Северозападна България няма да компенсират На тях, на традиционните избиратели, Доган дължи отговор на най-тежкия въпрос, който виси със страшна сила като Дамоклев меч над политическата му глава – Защо на изборите, които се провеждат в навечерието на 30 годишнината от майските събития и протестите срещу “възродителния процес”, трябва да гласуват за Пеевски, а не за внуците на Нури Адалъ? Юзджан и Нуршен -внуците на легендарния борец за човешки права са в листата на ДОСТ!  И избирателите ще направят ДОСТойния избор! И ще вкарат Доган в реалността!  Накрая ще завърша с финалните думи от предколедното слово на Властелина на Сараите от преди четири години, които, сигурен съм, че и сега кънтят молитвено в главата на Амед Демир Доган: “…Господи, не ми давай повече, отколкото мога да понеса. Амин!\"", "date": "2019.05.14", "title": "Ахмед Доган не е в реалността"}
{"url": "https://www.faktor.bg/bg/articles/prezidentat-obsadi-s-direktora-na-airbus-obshti-proekti-v-otbranata", "text": "Интеграцията на българската отбранителна индустрия и наука в общи проекти в рамките на ЕС обсъдиха президентът Румен Радев и генералният директор на Airbus Defense and Space Дирк Хоке, съобщи пресцентърът на държавния глава. Съвременните предизвикателства пред сигурността изискват общ европейски подход в сферата на научните изследвания и отбраната, който да се гради върху потенциала на всички държави-членки на ЕС. Тази позиция споделиха държавният глава Румен Радев и генералният директор на Airbus Defense and Space Дирк Хоке, които проведоха днес среща на „Дондуков“ 2. Възможностите за интеграция на българската отбранителна индустрия и наука в перспективни общи проекти в рамките на ЕС бяха водещите акценти на срещата. Индустриалното сътрудничество е фактор за отстояване на позициите на Европа в изследването на космоса, иновациите, наблюдението на климата и опазването на природата. Другата важна сфера, където Европа трябва да търси единодействие е в сферата на сигурността,  включително създаването на нов общ европейски изтребител, беше подчертано по време на разговора. По думите на Румен Радев със своя опит и доказана експертиза, българските инженери и софтуерни специалисти могат да предложат най-добрите условия за реализация на общите европейски проекти в тези области. „България е готова да подкрепи проекти, които дават възможност  българските учени да остават в страната ни и да получат тук възможност за своята професионална реализация“, подчерта държавният глава. Държавният глава отбеляза възможността България да засили партньорството си с Airbus за модернизиране на системите за наблюдение на реките и язовирите у нас за предотвратяване на наводнения, за опазване на горските масиви и в борбата с незаконната сеч. От своя страна Дирк Хоке открои перспективите за задълбочаване на сътрудничеството с България и при охраната на външните граници на ЕС чрез предоставяне на съвременни интегрирани системи за наблюдение и контрол и предотвратяване на трафика на хора и нелегалната миграция.", "date": "2019.05.14", "title": "Президентът обсъди с директора на Airbus общи проекти в отбраната"}
{"url": "https://www.faktor.bg/bg/articles/vas-ne-dava-otvod-na-sadiya-uchil-v-shkolata-na-ds", "text": "Състав на Върховния административен съд (ВАС) с председател Галина Христова не даде отвод на съдията от същия състав Пламен Петрунов, поискан от председателя на Комисията по досиетата Евтим Костадинов. Това прие днес (13 май 2019 г.) съдебният състав по време на заседание, по което бяха разгледани две дела, заведени от сътрудници на тоталитарните комунистически служби, съобщава  Отводът на съдия Петрунов се иска, защото се е обучавал като курсант в специалната школа на ДС в Симеоново преди 10 ноември 1989 г. Днес обаче той участва в разглеждането на съдебни спорове, заведени от осветени от Комисията сътрудници на тоталитарните служби. В писменото си изложение до ВАС председателят на Комисията Евтим Костадинов е посочил, че този факт резонно да породи „съмнения в обективността и безпристрастността му”. Костадинов подчертава, че искането за отвод на съдията не е свързано с кое учебно заведение е завършил, а за начина на прием и обучение в това заведение. „За разлика от приема в Софийския университет, във Висшия институт „Г. Димитров” към МВР приемът не е бил на общи начало, а след специален подбор и представяне на кандидатите от териториалните управления на МВР”, се посочва в изложението на Евтим Костадинов. Съгласно Инструкцията за кадрова работа в МВР от 1978 г., която е действала до 1990 г., „курсантите във ВСШ „Г. Димитров” се приемат съгласно Наредба, утвърдена от министъра на вътрешните работи”, като е въведено изискването да отговарят на основните изисквания за офицерския състав на МВР”. А тези изисквания са свързани с класов и партиен принцип, социално положение, преданост към партията и прочие. В заповедта на министъра на вътрешните работи изрично е указано, че с част от бъдещите курсанти „се установяват оперативни контакти още по време на отбиване на редовната им служба”. В изложението се подчертава, че ВСШ „Г. Димитров” е висше учебно заведение, което има специфични изисквания за прием и предлага специално професионална реализация, като на завършилите Факултета „Държавна сигурност” се предоставя и гражданска специалност „Право”. Но техния прием и програма на обучение се различава от тези на студентите по специално „Право” на Софийския университет. Съдебният състав на ВАС с председател Галина Христова обаче не прие тези аргументи и прие, че няма основание за отвод на колега ю Петрунов. Както вече писа изданието съдия Петрунов приема тезата, че Комисията по досиетата не може да огласява принадлежност да сътрудник повече от един път, с което напълно изопачава основния дух на закона за досиетата, чиято цел е да освети сътрудниците на тоталитарните комунистически служби на заеманите от тях по време на прехода ръководни длъжности. Неговата колежка Галина Христова се оказа, че съжителства с агент на ДС, факт, станал известен, след като преди известно време тя си направи самоотвод по негово дело във ВАС, което той печели, именно с мотива, че е във фактическо съжителство със жалбоподателя. Става въпрос за проф. Ивайло Мирчев от Националната художествена галерия, председател на Съюза на българските художници (2004-2011). Мирчев е разкрит от Комисията по досиетата като съдържател на явочна квартира „СЛАВЯНКА” на Шесто управление на ДС за борба с идеологическата диверсия от 1976 г. Досието му е унищожено през месец май 1990 г. по време на управлението на БСП с кабинета Луканов. През месец април тази година юрисконсултите на Комисията по досиетата също са искали отвод на съдия Петрунов по друго дело, а председателят на съдебния състав Галина Христова е заплашила председателя на Комисията по досиетата, че ако още веднъж това се повтори ще отнесе въпроса до Висшия съдебен съвет. Днес в присъствието на журналист от desebg.com обаче тя не изпълни заканата си. Съдия Христова обаче остана видимо изненадата от позицията на адвоката на един от жалбоподателите срещу решение на Комисията по досиетата, тъй като по въпроса за искания отвод на съдия Петрунов защита не възрази. Съдия Христова неколкократно даде възможност на адвоката да промени позицията си, но той твърдо отказа да възрази и председателят на съдебния състав призна, че е изненадана от тази позиция. Очевидно тя е очаквала защита да възрази и да се солидаризира със съда, а не с Комисията по досиетата.", "date": "2019.05.14", "title": "ВАС не дава отвод на съдия, учил в школата на ДС"}
{"url": "https://www.faktor.bg/bg/articles/sasht-iskame-rusiya-da-protegne-raka-na-novoto-ukrainsko-pravitelstvo", "text": "Вашингтон призова Москва „да протегне ръка\" на новите власти в Киев за разрешаване на ситуацията в Донбас, съобщи държавният секретар на САЩ Майкъл Помпео на съвместна пресконференция с руския външен министър Сергей Лавров, цитиран от TACC.  \"Искаме Русия да протегне ръка на новото украинско правителство, за да намери изход от ситуацията, да разреши проблемите на Донбас. Ние също така призоваваме руското правителство да освободи екипажа на кораба, задържан в Керченския проток\", каза Помпео.", "date": "2019.05.14", "title": "САЩ: Искаме Русия да протегне ръка на новото украинско правителство"}
{"url": "https://www.faktor.bg/bg/articles/tsik-za-zhalbata-na-gerb-prezidentat-radev-ne-narushava-izbornite-pravila", "text": "Жалбата на ГЕРБ срещу президента Румен Радев е разгледана днес от ЦИК и не е установено нарушение, съобщиха за izbori.bg от Централната избирателна комисия. Припомняме, че вчера представители на ГЕРБ внесоха жалба в Комисията, като заявиха, че президентът участва в предизборната кампания на БСП. \"Задаваме си въпросът къде се води предизборната кампания на БСП, дали не е в президентството?\", заяви заместник-председателят на предизборния щаб на ГЕРБ Цветомир Паунов, който заедно с Тома Биков внесе сигнала в ЦИК срещу държавния глава.", "date": "2019.05.14", "title": "ЦИК за жалбата на ГЕРБ: Президентът Радев не нарушава изборните правила"}
{"url": "https://www.faktor.bg/bg/articles/tereza-mey-prodalzhava-mezhdupartiynite-pregovori-s-leybaristkata-partiya", "text": "Британският премиер Тереза Мей проведе необичайно дълго заседание на кабинета си, по-голямата част от което е било посветено на Брекзит и министрите са се съгласили да продължат междупартийните преговори с Лейбъристката партия, предава  . Но министрите са се съгласили също, че е „императив“ основната част от законодателството за Брекзит – Закона за споразумението за излизане – да бъде приет преди излизането на парламента в лятна ваканция, което обикновено се случва в края на юли. Все още не е определена дата за лятната ваканция, което увеличава възможността депутатите да бъдат принудени да работят през почивката, ако сделката не бъде приета, посочва американската агенция.", "date": "2019.05.14", "title": "Тереза Мей  продължава междупартийните преговори с Лейбъристката партия"}
{"url": "https://www.faktor.bg/bg/articles/minyo-staykov-obyavi-gladna-stachka", "text": "Собственикът на ,,Винпром\" Карнобат Миню Стайков, който от повече от осем месеца е в ареста, е обявил гладна стачка. Според адвоката му - Лъчезар Таков, така той протестира срещу несправедливата съдебна система: \"Всеки носи глава на раменете си и има право да си избира поведението. След като човекът не вижда надежда в правосъдната система и заради това обявява гладна стачка, да обърне внимание на себе си – той е решен да отиде до край\". Таков коментира намеренията на клиента си в Апелативния специализиран съд, пред който Стайков обжалва задържането си под стража по новото обвинение - злоупотреба с евросредства. Решение по жалбата ще има след седмица, когато ще е готова назначената днес комплексна тройна медицинска експертиза, която да установи може ли той да се лекува в болницата на затвора, отбелязва БНР.", "date": "2019.05.14", "title": "Миню Стайков обяви гладна стачка"}
{"url": "https://www.faktor.bg/bg/articles/obshtestvo/zakon-i-red/apelativniyat-spetssad-reshava-dali-da-ostavi-v-aresta-vetko-arabadzhiev", "text": "Апелативният спецсъд решава дали да остави в ареста Ветко Арабаджиев. Срещу бизнесмена са повдигнати обвинения за ръководене на организирана престъпна група за пране на пари и данъчни престъпления.  Арабаджиев беше екстрадиран от Испания у нас в началото на месеца. Преди седмица, спецсъдът остави Ветко Арабаджиев в ареста. В мотивите си магистратите посочиха, че има опасност да се укрие или да извърши друго престъпление. Съдът прецени още, че ако е на свобода, той може да манипулира доказателствата или да повлияе на свидетели в процеса.  От прокуратурата разкриха, че в един от 26-те телефона, намерени у него и съпругата му при задържането им, е имало разпределение на свидетелите като разпитани и неразпитани. Според съда от събраните до момента доказателства може да се направи обосновано предположение, че през 2013 година Ветко Арабаджиев е участвал в престъпна група с цел данъчни престъпления и пране на пари. В този период участниците в групата са регистрирали дружества на социално слаби и наркозависими хора, с което се целяло укриване на данъци. Семейство Арабаджиеви бяха обявени за издирване с европейска заповед за арест през август 2018 г. А при спецакцията тогава разследващите откриха 10 милиона лева, в различна валута в хотел Маринела в столицата. Испанските власти задържаха Ветко и Маринела Арабаджиеви на 7 март тази година  в градчето  Кабрера де Мар в близост до Барселона. Двамата са обитавали имот, собственост на българина Георги Семерджиев. Така половин година след като започна международното му издирване, Арабаджиев беше екстрадиран у нас. Засега обаче няма решение от испанските власти за екстрадицията на съпругата му - Маринела. Причината - производството за нея все още не е приключило. По делото е обвинен и синът на Арабаджиеви  - Вълчо. Наскоро той беше пуснат от ареста под гаранция от половин милион лева.", "date": "2019.05.14", "title": "Апелативният спецсъд решава дали да остави в ареста Ветко Арабаджиев"}
{"url": "https://www.faktor.bg/bg/articles/proval-folksvagen-otlaga-reshenieto-si-kade-na-balkanite-shte-stroi-zavod", "text": "Германският aвтoмoбилен пpoизвoдитeл Фолксваген няма да вземе скоро окончателно решение за местоположението на своя нов завод в Източна Европа, за който кандидат е и България, съобщиха от Bloomberg TV Bulgaria. „Беше решено да се пристъпи към конкретни преговори за планирания нов заводи за множество марки в Европа с останалите потенциални кандидати“, става ясно от oфициaлнoто пресcъoбщeниe cлeд cpeщaтa нa нaдзopния и yпpaвитeлния cъвeт нa гepмaнcĸия ĸoнцepн. Така очевидно решение няма да бъде взето през май, а вероятно такова ще има при следващото заседание на Борда, планирано за октомври. Припомняме, че страната ни беше на стъпка да бъде одобрена и всичко изглеждаше безпроблемно, докато не се намеси президентът ни Румен Радев, който се изцепи, че от \"Фолксваген\" идвали заради него и че той бил уредил да се строи нов завод у нас. Десислава Радева допълни щрихите с германските взаимоотношения, като обиди Луфтханза. Не е ясно, дали скандалите, които направиха са причина отново да нямаме завод за коли, но от \"Фолксваген\" със сигурно имат интернет и следят какво се случва в България.  Πъpвoнaчaлнo ce oчaĸвaшe oĸoнчaтeлнoтo peшeниe за местонахождението дa бъдe взeтo дo ĸpaя нa мapт, а след това стана ясно, че то се отлага. Бългapия e coчeнa зa един от оставащите кандидати oт изгpaждaнeтo нa зaвoдa, ĸъдeтo може дa бъдe пpoизвeждaнa мapĸaтa Ѕkоdа. Ocвeн страната ни ĸaтo възмoжeн избop се обсъждат oщe Typция, Pyмъния и Cъpбия. Πpeди няĸoлĸo ceдмици Ѕkоdа oбяви, чe oт пъpвoнaчaлнитe чeтиpи вapиaнтa ca ocтaнaли caмo двa, според Наndеlѕblаtt оставащите дестинации ca Бългapия и Typция. И в двете страни разходите за персонал са много по-ниски, отколкото в Германия, а самата инвестиция е за около 1 млрд. евро. Според DPA България продължава да има добри шансове за вложението. В деня преди посещението на федералния президент на Германия Франк-Валтер Щайнмайер в София в началото на април група мениджъри на Volkswagen е разгледала немскоезична детска градина в столицата. Това също е едно от условията, които се преглеждат от Volkswagen - автомобилопроизводителят не иска да остави нищо на случайността при избора на бъдещото си местоположение. „Днес одобрихме важни стратегически решения за Volkswagen Group в Надзорния съвет. Като част от нашата електрическа офанзива ние искаме да осигурим капацитета за нашите батерии чрез стратегически партньорства. Също така искаме да разширим производствения си капацитет в Европа, за да подкрепим своите планове за растеж. Акцентът върху основния бизнес е от съществено значение на фона на все по-сложната индустрия и съответните предизвикателства“, казва председателят на Надзорния съвет Ханс Дитер Пьотч.", "date": "2019.05.14", "title": "След изказванията на Радеви: \"Фолксваген\" отлага решението си къде на Балканите ще строи завод"}
{"url": "https://www.faktor.bg/bg/articles/kultura/zapochva-filmoviyat-festival-v-kan", "text": "От 14 до 25 май френското курортно градче Кан се превръща в световна столица на киното. С прожекция на филма \"Мъртвите не говорят\" на американския режисьор Джим Джармуш започва седемдесет и второто издание на прочутия филмов фестивал. Председател на журито е мексиканският режисьор Алехандро Гонсалес Иняриту, а водещ на церемонията по откриването ще бъде френският актьор Едуар Баер. В основната конкурсна програма са включени 21 филма. С почетната награда ще бъде удостоен легендарният Ален Делон. Огромен интерес предизвиква и очакваната поява на Куентин Тарантино, който се завръща в Кан след дълго прекъсване. Червеният килим изглежда много добре тази година. Започваме с \"Мъртвите не говорят\" на Джим Джармуш и ще бъде пълно със звезди като Бил Мъри, Адам Драйвър, Тилда Суинтън, Иги Поп. Другата седмица най-впечатляващият червен килим ще бъде за „Имало едно време в Холивуд“ на Куентин Тарантино с прочути актьори като Брад Пит, Леонардо ди Каприо, Марго Роби”, каза журналистът от „Холивуд рипортър“ Скот Роксбъро, „Присъствието на Куентин Тарантино тук е важно, защото той е един от най-големите в киното от своето поколение, на нашата ера. Той е важен режисьор и по отношение на историята на фестивала в Кан”, заяви директорът на кинофестивала в Кан Тиери Фремо.", "date": "2019.05.14", "title": "Започва филмовият фестивал в Кан"}
{"url": "https://www.faktor.bg/bg/articles/layf-stayl/danial-kreyg-postrada-na-snimkite-za-noviya-film-za-agent-007", "text": "Актьорът Даниъл Крейг е наранил глезена си по време на снимките за предстоящия 25-и филм от поредицата за приключенията на Джеймс Бонд, съобщи Контактмюзик. 51-годишният актьор е снимал сцена с високоскоростно преследване в Ямайка, когато се е подхлъзнал и е паднал. При падането екранният агент 007 е наранил глезена си. \"Даниъл беше подготвен за една от последните сцени в Ямайка. Той спринтираше, когато се подхлъзна и падна. Изглежда доста го болеше и се оплака от глезена си. Очаквано инцидентът го ядоса. От безсилие той дори хвърли сакото си на земята\", разказва неназован източник, цитиран от в. \"Сън\". Даниъл Крейг е транспортиран в САЩ, за да бъде прегледан от същия хирург, който лекува футболната звезда Хари Кейн по-рано през годината. Засега остава неясно дали актьорът е счупил, изкълчил или навехнал глезена си. Заради инцидента планираните за уикенда снимки в лондонските студия \"Пайнууд\" са отменени. Даниъл Крейг не за първи път получава травма по време на снимки за филм от поредицата Джеймс Бонд. Актьорът, който тренира усилено за ролята и държи сам да изпълнява каскадите си, изгуби два зъби, докато снимаше \"Казино Роял\" през 2006 г. По време на снимките за \"Спектър на утехата\" през 2008 г. актьорът скъса раменен мускул, контузи ребрата си и си поряза пръста. През 2015 г. се наложи снимките за филма \"Спектър\" да бъдат преустановени за две седмици, за да може Крейг да се подложи на операция. Все още неозаглавеният 25-и филм за Джеймс Бонд трябва да излезе на екран през април 2020 г.", "date": "2019.05.14", "title": "Даниъл Крейг пострада на снимките за новия филм за агент 007"}
{"url": "https://www.faktor.bg/bg/articles/rumanetsat-bogdan-dinu-poiska-revansh-ot-kobrata-v-sofiya", "text": "Румънският боксьор Богдан Дину и щабът му поискаха реванш от Кубрат Пулев. Екипът на Дину дори предлага мачът да е в София, като и да осигурят съперник и на по-малкия брат на Кубрат - Тервел. Двамата се изправиха един срещу друг през март в Калифорния, когато победата бе за Кубрат. Дину обаче имаше доста претенции, най-вече за нечисти удари на Пулев. От щаба на румънеца дори поискаха да им бъде присъдена служебна победа. След самия мач пък Кубрат се забърка в сериозен скандал с прословутата целувка на репортерката Джени Суши. Офертата на Дину за реванш идва часове преди изслушването на Пулев пред Атлетическата комисия на Калифорния, която ще реши дали да отнеме временно спрения му лиценз. \"Готови сме с оферта към Пулев. Дори за по-малкия му брат има опонент. Има варианти, можем да им предложим няколко боксьори за Тервел. Готови сме да направим страхотна галавечер в София. Убеден съм, че победител ще е Дину, защото той може да се боксира във всяка точка на земното кълбо, не се притеснява от нищо\", сподели промоутърът на румънеца. Самият боксьор пък заяви: \"Нямам търпение да отмъстя на Пулев. Той не е по-добър от мен. Готов съм да го бия в дома му, за мен това не е проблем\".", "date": "2019.05.14", "title": "Румънецът Богдан Дину поиска реванш от Кобрата в София"}
{"url": "https://www.faktor.bg/bg/articles/mashina-za-asove-otnese-grigor-na-mastars-v-rim", "text": "Григор Димитров записа поредна разочароваща загуба - четвърта в последните му пет мача. Българинът, под ръководството на новия си треньор Радек Щепанек, загуби от Ян-Ленард Щруф с 4:6, 7:6(5), 3:6 в мач от първия кръг на Мастърс турнира в Рим. Срещата на червени кортове, която продължи точно два часа, ни информира, че промяна в играта на хасковлията няма почти никаква. Най-вече що се отнася до психологическата му настройка в ключовите моменти. Гришо заличи сет пасив със спечелен тайбрек, но в третата решителна част изпусна пробив аванс и отново успя да допусне поражение при комфортен аванс. Щруф изигра един много силен мач с убедително сервиране и взе реванш за загубата си от българина в Монте Карло през април. Заби 17 аса и взе 100% от точките си на първи сервис във втория сет, който всъщност загуби. Първата част бе също много добра за германеца, тъй като започна с пробив. След това допусна изравняване за 3:3. Изпусна две възможности в последвалия гейм, но логичното се случи и проби за 5:4, след което затвори сета. Във втората част германецът сервираше перфектно, а Димитров трябваше да спасява общо три точки за пробив. В тайбрека обаче показа мотивация и се амбицира, за да го вземе. Третата част беше кошмарната въртележка, която свикнахме да гледаме от българина през тази година. Беше на гребена на вълната след спечеления втори сет и започна с пробив, който бе затвърден. Летеше по корта и когато всичко изглеждаше прекрасно, допусна пробив и изравняване за 3:3. След това допусна втори пореден пробив и ... се прости с турнира. Остава големият въпрос с какво Радек Щепанек може да подобри играта му. И колко бързо може да се случи това при тенденцията на такова пропадане. Чешката легенда гледаше от трибуните и реакциите му за жалост наподобяваха тези на доскорошния треньор Дани Валверду - опит за повдигане на духа на Димитров с жестове и викове, ръкомахане... Което се оказа за пореден път безуспешно.", "date": "2019.05.14", "title": "Машина за асове отнесе Григор на Мастърс в Рим"}
{"url": "https://www.faktor.bg/bg/articles/premierat-izigra-tsyal-mach-v-otbora-na-bistrishkite-tigri-za-kupata-na-veteranite", "text": "Отборът на Витоша (Бистрица) спечели Републиканското първенство при ветераните след успех с 3:1 на финала срещу Лудогорец. За тима на “тигрите” цял мач изигра премиерът на България Бойко Борисов. Попаденията за Витоша отбелязаха Георги Пеев (19), Росен Василев (35) и Денимир Пасхалис (77). За “орлите” точен бе Валентин Станчев (78). Така Витоша защити титлата си от миналата година, когато победен бе отборът на Нефтохимик с 6:3, съобщи sportal.bg В 19-ата минута Светльо Петров бе съборен в наказателното поле и главният съдия отсъди 11-метров наказателен удар. Зад топката не застана Бойко Борисов, който е щатен изпълнител на наказателни удари, а Георги Пеев, който вкара по земя.  В 30-ата минута Христо Господинов изпусна добро положение за Лудогорец. Нападателят стреля от движение, но стражът на “тигрите” Митов успя да спаси с добър плонж. В 35-ата минута Росен Василев вкара втори гол за Витоша след добро подаване от левия фланг, което свари защитата на Лудогорец неподготвена.  В 69-ата минута опасен шут на Димитър Кръстев бе спасен от Здравко Чавдаров. Две минути по-късно хубав шут на Димитър Мутафов от далечна дистанция премина на сантиметри от левия страничен стълб на вратата зад Димчо Митов.  В 77-ата минута Денимир Пасхалис вкара трети гол за Витоша, а минута по-късно Валентин Станчев отбеляза почетното попадение за Лудогорец, преминавайки покрай стража на домакините.", "date": "2019.05.14", "title": "Премиерът изигра цял мач в отбора на \"Бистришките тигри\" за Купата на ветераните"}
{"url": "https://www.faktor.bg/bg/articles/kultura/art-faktor/poveche-ot-50-muzei-i-galerii-otvaryat-vrati-v-evropeyskata-nosht-na-muzeite", "text": "Повече от 50 галерии и музеи ще участват тази година в Европейската нощ на музеите в София на 18 май, съобщиха организаторите, цитирани от БТА. Инициативата се организира в столицата за 15-а поредна година. Събитието е инициирано от Френския институт в България, Столичната община и Министерството на културата. Сред събитията, които са включени в програмата, са изложби, концерти, ателиета, прожекции и разнообразни арт прояви, посветени специално на събитието. Само част от включилите се в Нощта на музеите са Националната галерия - Двореца, Националната галерия - Квадрат 500, Софийската градска художествена галерия, Националния исторически музей, Националния военноисторически музей, Националния археологически институт с музей при БАН, Националния етнографски музей при БАН, Софийския арсенал - Музей за съвременно изкуство, Регионалния исторически музей - София, галериите \"Васка Емануилова\", \"Дечко Узунов\", \"Средец\", \"Ракурси\", Oborishte 5 и Espace Port.A. Входът на всички тях е свободен. Европейската нощ на музеите има за цел да насочи общественото внимание към културното наследство и неговото богатство, което може да бъде разгледано в музеите и галериите, и да привлече нова публика. Събитието се отбелязва всяка трета събота на май. Тази година то съвпада с Международния ден на музеите, който се чества всяка година на 18 май.", "date": "2019.05.14", "title": "Повече от 50 музеи и галерии отварят врати в Европейската нощ на музеите"}
{"url": "https://www.faktor.bg/bg/articles/ikonomika/pregovorite-mezhdu-balgariya-i-folksvagen-prodalzhavat", "text": "\"Преговорите между България и автомобилния производител \"Фолксваген\" продължават и решението на компанията къде да изгради бъдещия си завод в Източна Европа ще е ясно най-късно през октомври\", съобщи пред БНР изпълнителният директор на \"Аутомотив Клъстер\" арх. Любомир Станиславов.  Станиславов призова да се спре с говоренето по темата, което би попречило на продължаващите преговори. Той прогнозира, че в следващите години в страната ни ще бъдат изградени най-малко още 2 автомобилни завода. За инвестицията се конкурират България, Сърбия, Турция и Румъния. Концернът търси място за новия си завод в региона още от миналата година.  Според информация на БНР на финалната права в надпреварата за инвестицията на стойност 1,5 милиарда евро остават Турция и България, изпреварили конкурентните предимства Румъния и Сърбия. Заводът трябва да заработи през 2022 г. и да създаде 5000 работни места. Предвижда се той да произвежда автомобили от различни марки под шапката на групата \"Фолксваген\". Терените, които са оглеждани у нас, са Индустриална зона \"Раковски\" и производствената площадка на \"Кремиковци\".  Сред изискванията на инвеститора е най-вече подходящата инфраструктура: индустриален ток, газопреносна мрежа и железопътен транспорт. Политическите спорове в последните дни обаче за приноса към инвестицията могат да компрометират страната ни и да повлияят на решението, коментираха за БНР експерти.", "date": "2019.05.14", "title": "Преговорите между България и \"Фолксваген\" продължават"}
{"url": "https://www.faktor.bg/bg/articles/ikonomika/tihomir-bezlov-siviyat-sektor-pri-gorivata-e-do-30", "text": "\"Сивият сектор при горивата се определя между 14 и 30 процента\", заяви пред БНР Тихомир Безлов от Центъра за изследване на демокрацията.  Той посочи и с колко се ощетява хазната: \"Тази огромна индустрия всъщност това е най-големият пазар в България, няма собствени оценки за това колко е голям незаконният пазар на петролни продукти. Част от акциза все пак се събира по ред причини. Част от ДДС-то се източва през различни варианти и е доста сложно да се оцени, но ако приемем една средна оценка, става дума за 600-700 милиона ДДС и акцизи, разбира се, има и по-високи оценки годишно\", каза Тихомир Безлов на конференция, организирана от Българската петролна и газова асоциация.", "date": "2019.05.14", "title": "Тихомир Безлов: Сивият сектор при горивата е до 30%"}
{"url": "https://www.faktor.bg/bg/articles/politolog-1-2", "text": "\"От гледна точка на текущия дневен ред на българските граждани Елена Йончева е победител в дебата срещу Мария Габриел, защото успя да изложи централни проблеми във важни насоки, които вълнуват много хора. Това каза за „Фокус“ политологът доц. Борис Попиванов за отзвука след сутрешния телевизионен дебат между водачите на листите на ГЕРБ и СДС и „БСП за България“ за евроизборите – Мария Габриел и Елена Йончева. „Темите, които засегна Йончева са свързани със свободата на словото, бедността, социалното изключване и всички фактори, които са на дневен ред от дълги години в българската история и продължават да държат България на дъното по твърде много показатели“, обясни той. По думите му дебатът беше изключително полезен и важен за българските граждани, защото се видяха два различни подхода на мислене и правене на политика у нас, представени от две сериозни кандидатки със авторитетни биографии и присъствие. „Водачът на листата на „БСП за България“ показа подход на защита на националния интерес на дневния ред на българското общество такъв, какъвто трябва да бъде представен и защитен на европейско равнище. Подходът на Мария Габриел пък се стреми да докаже, че дневният ред на ЕК трябва да бъде водещ за българското общество. Според нея проблемите с дигитализацията и фалшивите новини са централните са основните“, посочи доц. Борис Попиванов. Силно беше представена мотивацията и на двете страни да спечелят Европейските избори, коментира още той. „Ясна е мотивацията на Мария Габриел, защото тя има своите позиции, програма за действие и ресор в ЕК и трябва да защити политиките и практиките, които е поела и които според нея са важни“, обясни политологът. По думите му предизвикателството пред нея е огромно, защото отиващата си ЕК не успя да постигне твърде високи успехи по почти никои от водещите направления, с които се беше заела тя.  По думите му мотивацията на Йончева е ясна откакто тя влезе в българската политика. „Нейната кауза е да продължи битката за повече справедливост, прозрачност и честност от Народното събрание на европейско равнище“, каза още доц. Попиванов. „Силната страна на Елена Йончева е, че дългогодишната си кариера като журналист има достатъчно ясен възглед какво не върви, какво скърца в българското развитие. Тя знае къде са проблемите и съумява да ги изрази. Мария Габриел говори ясно и точно за конкретни регламенти и механизми на ЕС“, добави политологът. За зрителите обаче нямаше как да убегне от вниманието, че дебатът между водачите на листите на ГЕРБ и БСП за евроизборите очаквано показа разликите в познанията, подходите и приоритетите на кандидатите. От самото начало Йончева започна агресивно и с обвинения, нарушаваше регламента, говореше \"върху\" опонента и водещите, но непрекъснато настояваше, че я прекъсват. Постоянно хвърляше тези и числа в пространството, които нямаше как  Мария Габриел да не разобличава като  лъжи.  Беше предварително ясно, че както кампаниите на ГЕРБ и БСП са в \"различни писти\", така ще протече и дебатът. Габриел говореше за евопейски политики, прокарването на националните интереси и отражението на европейските политики върху България, докато Йончева се беше \"въоръжила\" с доклади, които, според нея, уж \"разобличавали\" българското правителство и \"катастрофалното\" положение на България. На няколко пъти по различни поводи тя повтаряше  факти и цифри, които не отговарят на истината и беше разобличавана от Мария Габриел.", "date": "2019.05.14", "title": "Политолог фаворизира Йончева в дебата с Габриел, но мълчи за неверните цифри и факти на журналистката"}
{"url": "https://www.faktor.bg/bg/articles/ekspert-ochakvame-50-poskapvane-na-transportnite-uslugi-ochakvat", "text": "50% поскъпване на транспортните услуги очакват българските спедитори след въвеждането на тол системата от 15 август. Утре започва изпитването на новата система. Превозвачите и спедитирските фирми настояват тол системата у нас да обхваща само магистралите и първокласните пътища, част от европейските транспортни коридори. Ден преди пробното й начало те заявиха, че е задължително държавата да осигури алтренативни и безплатни маршрути, предава БНР.  Превозвачите искат и среща с премиера Бойко Борисов. Магдалена Милтенова от Националното сдружение на автобусните превозвачи заяви: \"Бих искала да подчертая, че в никакъв случай не политизираме проблема, но това за нас е проблем, защото в крайна сметка тази администрация саботира по един или друг начин това управление и не би трябвало да се стига до нещо подобно, когато има нормален диалог. Не е нормално ние при всеки наш проблем да искаме среща с премиера, да търсим по този начин разрешаването на проблема. Би трябвало да има нормален диалог, ние живеем в нормална държава\". Спедиторите смятат, че все още остават неясни въпроси, които не им дават възможност да си направят финансови разчети. Според Явор Пантaлеев, председател на Националното сдружение на българските спедитори, системата трябва да бъде ценообразувана така, че да не води до шоково поскъпване на транспортните услуги: “Всички ние - и спедитори, и транспортни фирми, и автобусните превозвачи го заявиха това нещо. Приветстваме въвеждането на тол системата. Това, което ние искаме да се случва, е тази тол система да бъде ценообразувана по начин, който да не води до шоково поскъпване на транспортните услуги, защото това шоково поскъпване на транспортните услуги после всеки един българин ще трябва да го плати“, заяви той в предаването \"Преди всички\" по програма \"Хоризонт\". В сектора са недоволни от предвидените такси и от обхвата на пътищата, които ще се таксуват, и предвиждат проблеми както при автобусните и тежкотоварните превози, така и в превоза на горива и спедиторски услуги. \"Няма яснота и по каква методика ще бъдат начислявани таксите за превоз за изминатото разстояние. Съществува опасност от ощетяване на пътниците или фалит на някои превозвачи\", предупреди Магдалена Милтенова и обясни: \"Имаме сключени договори с общините. Тези договори са с фиксирана цена, която не подлежи на предоговаряне. Това би оскъпило до голяма степен услугата, ако би могло да се предоговори, от една страна. От друга страна - би довело до фалит на автобусните превозвачи. Бихме искали да се ползва примерът на Германия, където автобусите са с нулева ставка на тол системата\". Представители на транспортния бранш излизат с обща позиция относно предстоящото тестово въвеждане на тол системата от утре. Миналата седмица регионалният зам.-министър Николай Нанков изрази убедеността си, че държавата ще постигне баланс между обществените и бизнес интересите. “На днешната пресконференция, на която ще кажем точно какво предлагаме да се случи относно тол системата, ще изнесем някои факти и ще поставим някои въпроси, които за нас все още са неясни и които не ни дават възможност да разберем откога какво ще се случва, така че да можем да направим и финансов разчет“, посочи още Панталеев и добави: “Най-малкото се твърди, че 10 хил. км пътища ще бъдат включени в обхвата на тол системата, а ние все още не знаем кои са тези пътища. Бяха изнесени едни цени, които да заплащат камионите и автобусите на километър, които се различаваха значително от цените, които бяха обявени през 2015 г.“. Той поясни и каква беше разликата между това, което е изнесено последно, и това, което беше предвидено първоначално: “Значителна е разликата, според нас. Включително и това, което беше предложено от МРРБ, е камионите, най-тежките, най-често употребяваните в България за вътрешни превози, да заплащат тол такса от порядъка на 78 ст на километър, което като разход което представлява повече от горивото, което камионът купува, за да изминава този километър. Сами можете да си направите сметката, че това ще доведе до 50 % поскъпване на транспортните услуги“, поясни той. За това, че предишните изчисления бяха подложени на съмнения от регионалния министър Петя Аврамова и как сега може да се гарантира коректността на изчисленията, Панталеев каза: “Те нашите изчисления са прости, в себестойността на сирене, мляко, месо, основни хранителни продукти, които хората потребяват, около 10 % са разходи за транспорт – няма как Регионалното министерство да твърди, че цените щели да се увеличат с 0,4 %“.", "date": "2019.05.14", "title": "Експерт: Очакваме 50% поскъпване на транспортните услуги заради тол системата"}
{"url": "https://www.faktor.bg/bg/articles/mayk-pompeo-prezidentat-tramp-pravi-vsichko-za-da-podobri-otnosheniyata-s-rusiya", "text": "Президентът на САЩ Доналд Тръмп се стреми към подобрение на отношенията с Русия, заяви във вторник американския държавен секретар Майк Помпео преди началото на преговорите с руския си колега Сергей Лавров, предава ТАСС. „Президентът Тръмп прави всичко, за да подобри отношенията между нашите страни“, отбеляза той.", "date": "2019.05.14", "title": "Майк Помпео:  Тръмп прави всичко, за да подобри отношенията с Русия"}
{"url": "https://www.faktor.bg/bg/articles/karakachanov-vaprosat-s-ostavkite-go-reshava-borisov", "text": "\"Този въпрос го решава министър-председателят. Вероятно г-н Порожанов е решил, че трябва да подаде оставка. В крайна сметка той е от друга квота в кабинета\". Така вицепремиерът и министър на отбраната Красимир Каракачанов коментира поредната оставка в кабинета -  на земеделския министър Румен Порожанов пред БНР. По думите му за нея научил от медиите, тъй като никой от кабинета не е коментирал темата с него.  Вицепремиерът заяви, че не е съгласен, че държавните институции не правят нищо, за да разкриват злоупотребите. \"Просто медиите са по-активни, а преди избори някои от тях стават особено активни\". По повод евентуални санкции от ЕК за къщите за гости министър Каракачанов подчерта, че за съжаление в подобни ситуации винаги обществото плаща сметката.  \"Дори и в поредица нелепи политическип решения, взети в различни сфери. Още от преговорите. Всички тези сметки ги плаща обществото. Всеки облечен с власт, който не решава проблеми, след това плаща обществото\". Красимир Каракачанов не се ангажира с мнение дали могат да се очакват нови оставки на членове на кабинета. По повод преговорите в САЩ за купуване на нови изтребители Ф-16 военният министър подчерта, че те още не са приключили, въпреки, че част от екипа вече се завърна в България. \"Представителите на ВВС останаха във Вашингтон да продължат разговорите. Част от предложенията в ценово отношение не са задоволителни, затова преговорите продължават. Трябва да се съобразим с цената, с пакета услуги и сроковете за плащане. Всичко е въпрос на пазарлък, на преговори. Ако цената не ни удовлетворява, ще кажем не. Няма да приемем всяка цена, която би ни била предложена. Не е коректно да назовавам конкретни параметри. Ако тук не се получи нещо, може да поискаме от НС разрешение да започнем разговори с другите страни - Швеция или Италия\". Дипломатическа практика е да се привика за обяснения чужд дипломат, когато наруши Женевската конвенция за дипломатическата служба, подчерта Красимир Каракачанов. Така е и в случая с турския посланик Хасан Улусой, който препоръча правителството да стимулира изучаването на турски език в училище, за да има повече турски инвестиции. \"Както България не се бърка във вътрешните работи на Турция, така е неприемливо чужд посланик да се произнася по подобни въпроси\". Стратегията за интеграция на ромите ще влезе в МС след изборите, за да не се използва в кампанията, се разбра още от думите на министър Каракачанов. Според него много помощи влизат в циганските семейства и тези хора са се научили, че могат само да получават без да дават. \"30 години финансираме маргиналната раждаемост в гетата, а не грамотната. Това е сбъркан модел на интеграция на циганите в обществото.\"", "date": "2019.05.14", "title": "Каракачанов: Въпросът с оставките го решава Борисов"}
{"url": "https://www.faktor.bg/bg/articles/gerb-initsiira-diskusiya-za-falshivite-novini", "text": "ГЕРБ-Красно село проведе среща-дискусия на тема ”Фалшивите новини като инструмент за политическо инженерство”. Лектор на срещата бе политолога Антон Тодоров, съобщиха от пресцентъра на ГЕРБ. Той разясни на присъстващите методите и начините за противодействие на фалшивите новини. Политологът обясни какъв е начинът, по който въздейства на публиката информацията целяща за дезинформира обществото и как можем да различим реалната от подвеждащата информация, която осъзнато се използва като инструмент за манипулиране на общественото мнение. Антон Тодоров обясни че дезинформацията е създаване на невярно впечатление, което е следствие от фалшива информация. Той обясни на присъстващите как може да бъде различена невярната информация. Гражданите имаха възможност да задават въпроси на политолога. В срещата участва народният представители Милена Дамянова, районният ръководител Пламен Църноречки, общинският съветник Веселин Милев, членове на УС на районната структура.", "date": "2019.05.14", "title": "ГЕРБ инициира дискусия за фалшивите новини като инструмент за политическо инженерство"}
{"url": "https://www.faktor.bg/bg/articles/pravitelstvoto-ne-mozhe-da-dogovori-zasega-izgodna-tsena-za-f-16", "text": "Правителството засега не можа да договори изгодна цена със САЩ за изтребителите F-16 Block 70, но преговорите ще продължат, съобщи вицепремиерът и военен министър Красимир Каракачанов във вторник. Част от правителствената делегация във Вашингтон, която имаше за цел да очертае параметрите на евентуалната сделка, вече се е прибрала, но в САЩ остават представителите на Военновъздушните сили. \"Част от предложенията в ценово отношение не са удовлетворителни, затова преговорите продължават. Цената за част от тази услуга на този етап е неприемлива. Ако не можем да постигнем необходимия резултат, имаме право да предложим на НС да прекрати този проект или да продължим преговорите с някой друг от участниците\", каза Каракачанов пред БНР. Досега представителите на правителството коментираха, че очакват до юли да се стигне до сделка, въпреки че имаше очаквания разговорите за конкретните параметри да не се окажат толкова лесни. Сега обаче Каракачанов за пръв път \"официализира\" сериозни проблеми около преговорите. Той на няколко пъти пред БНР допусна вариант да не се стигне до сделка със САЩ и \"Локхийд Мартин\".", "date": "2019.05.14", "title": "Правителството не може да договори засега изгодна цена за F-16"}
{"url": "https://www.faktor.bg/bg/articles/lozan-panov-1-2", "text": "Председателят на ВКС Лозан Панов замълча за оставката, която му поискаха депутати заради поведението му на политик. Той отново нападна прокуратурата и настоя за законова възможност за контрол над главния прокурор, но не и на шефа на ВКС и ВАС. Това шефът на ВКС е поискал на срещата си с президента, съобщи Канал 3. И отново поискал промени в Конституцията за мястото на обвинението в нея и за орязването на правомощията на главния прокурор.  От думите му стана ясно, че президентът Румен Радев не е приел тезата му за изваждането на прокурорите от съдебната власт с аргумента, че точно тогава обвинението би било под риска да бъде политизирано. Панов пък не смятал така. Шефът на ВКС демонстрира, че не се е трогнал и от скандалния факт, че премиерът Бойко Борисов вече му няма доверие, защото се държи и говори като политическа фигура.  \"Всеки човек в страната има право да се доверява на когото си иска, това е негова лична преценка\", каза по адрес на министър-председателя шефът на ВКС. В същото време пък той самият отрече, че прави политически изказвания, а е магистрат и по закон не може да си го позволи. Неговото говорене било на \"човек от съдебната система\", понеже в България не се провеждала съдебна реформа, измисли си оправдание Панов.  \"И тя не е политическа позиция, а на човек от съдебната система, когато вижда, че не се прави реформа\", оправда се Панов за настояването си пред мисията на Еврокомисията мониторингът по тема правосъдие да не бъде премахнат.  \"И когато го казвам, това не е политическа позиция, а е позиция на човек, който е в съдебната система\", каза Панов, който демонстрира тотален двоен стандарт - от една страна отрече той самият да прави политически изказвания, а в същото време обвини в правене на политика и прокуратурата, и ВСС, където доминирала политическата квота.  Панов защити точно обратната позиция на главния прокурор от вчерашната среща при президента, а именно - че консултациите около критериите за бъдещия избор на главен прокурор били навременни.", "date": "2019.05.14", "title": "Лозан Панов скочи на прокуратурата, иска контрол за главния прокурор, но не и за шефовете на ВАС и ВКС"}
{"url": "https://www.faktor.bg/bg/articles/aleksey-navalni-marazmat-na-putin-e-nay-golyamata-zaplaha-za-rusiya-video", "text": "Заплахите срещу Русия... Вие постоянно слушате за тях - пропагандистите в телевизора безконечно ни разказват за враговете - НАТО, Америка, украинските фашисти европейските колбаси..., казва руският опозиционин лидер Алексей Навални в седмичното си видео.  \"На 10 май стана окончателно ясно, че главната заплаха за Русия е маразмът, който неумолимо застига президента Путин, седящ във властта вече 20 години, приятели. Нашият национален лидер е по-близо до това отвсякога. Гледайки \"невероятните\" му хокейни победи, вече изглежда, че е пресякъл линията с един крак. Не се стремя особено да оскърбя Путин, но това е естествен процес, който касае не само него , но и всеки ръководител, взел властта за прекалено дълъг срок.  Самият Путин е предвидил възможността да се побърка и да изпадне в маразъм“, казва Навални и пуска откъс от реч на руския президент, за да докаже думите си.  \"На 10 май заставиха цялата страна да гледа как Путин играе на хокей и възпяваха великите спортни постижения на националния лидер\", обяснява Навални като илюстрира думите си с кадри от мача, за който писахме. И убедително обяснява кои са признаците на маразъм при президента.  *Маразъм- Общо спадане на телесните и духовни сили поради старост или поради хроническа болест.  2.Апатия, безразличие, морално отпадналост.  3.прен. Западане, пропадане.", "date": "2019.05.14", "title": "Алексей Навални: Маразмът* на Путин е най-голямата заплаха за Русия (ВИДЕО)"}
{"url": "https://www.faktor.bg/bg/articles/miroslav-naydenov", "text": "Оставката на министъра на земеделието Румен Порожанов беше неизбежна, след това натрупване на напрежение. Този изход беше предрешен. Това заяви бившият земеделски министър Мирослав Найденов в студиото на \"Лице в лице\" на Би Ти Ви. \"Даже малко се учудих, защото премиерът го защити доста категорично във вашето студио. Както виждате само след няколко дена нещата се промениха...  Нещо се е случило през следващите 4 дена. Това могат да го кажат хората въ властта \", заяви Найденов. Той не смята, че разследването на къщите за гости на лидера на ДПС Мустафа Карадайъ има отоншение към оставката. Възможно е службите да са докладвали на Борисов нещо за Порожанов, но тук гадаем, обясни той.  Премиерът трябва да говори по този въпрос, смята Мирослав Найденов „Доста време бяхме заедно с г-н Порожанов. Моята лична оценка по \r\nонова време е по-скоро положителна. Оставката му е политически акт“, смята \r\nтой. „Има системен проблем в ДФ \"Земеделие\", призна бившият земеделски \r\nминистър. Въпреки това не бива всички да се слагат под общ знаменател, \r\nпредупреди той. „Трябва да се сложи ред, защото злоупотребите ще продължат и в \r\nследващия програмен период по ОП Развитие на селските региони. Медиите \r\nвадят избирателно, само върха на айсберга. Има хора обаче, които са \r\nреализирали добри проекти по тази програма и са създали добър бизнес. \r\nНека скандалите не ги обезкуражават, защото това е добра програма, \r\nпризова Найденов. Той разясни, че по нея влиза огромен финансов ресурс в размер на 7,5 милиарда лева. „Ние трупаме опит, но той трябва да е в положителна посока. Трябва да\r\n се прави оценка на риска и бенефициентите да подлежат на контрол. \r\nТрябва да се работи към модернизация на системата за контрол и да се \r\nнамали влиянието на човешкия фактор. Трябва хората да имат усещането за \r\nсправедливост“, подчерта гостът.  Според него, всичко това е важно за нас като урок и трябва да \r\nнаправим така, че грешките да не се повтарят. Той не смята, че скандалът\r\n с къщите за гости ще навредят на страната ни, защото ние не сме в \r\nчелото на държавите, злоупотребяващи с еврофондове, пък и има програми с\r\n много по-голям финансов ресурс.", "date": "2019.05.14", "title": "Мирослав Найденов: Възможно е службите да са докладвали на Борисов нещо за Порожанов"}
{"url": "https://www.faktor.bg/bg/articles/sadiya-izpalnitel-podgoni-ninova-zaradi-neotstraneni-reklami", "text": "В качеството на председател на БСП на Корнелия Нинова е връчено наказателно постановление, съставено по чл 186 ал 3 от Изборния кодекс, съобщават от община Хасково. То касае санкция от 1000 лева, а постановлението е издадено през 2017 година за неотстранени в срок плакати на политическата сила, пише haskovo.live. Към момента няма  постъпило плащане на санкцията, затова вземането е дадено на публичен изпълнител, допълват от община Хасково. Това е първият случай, при който местна администрация успява да връчи Наказателно постановление на лидер на партия. Само две политически партии са внесли депозит от 1000 лв. за лепене на агитационни материали за изборите на 26 май, допълват от кметството. Това са ПП ГЕРБ и ПП Зелените. Със заповед на кмета на Хасково вече са определени 28 места за лепене на агитационни материали за предстоящия евровот. До 2 юни 2019 година политическите партии трябва да премахнат агитационните си материали. В противен случай общината ще задържи депозита или ще наложи административна глоба на партиите. Припомняме, че преди време подобен проблем имаше бившият министър и кандидат за президент Трайчо Трайков.", "date": "2019.05.14", "title": "Съдия изпълнител подгони Нинова заради неотстранени в срок реклами"}
{"url": "https://www.faktor.bg/bg/articles/puskat-btk-za-prodan-do-kraya-na-godinata", "text": "Българската телекомуникационна компания (БТК), която оперира под търговската марка \"Виваком\", ще бъде обявена за продан до края на годината. Телекомът е наел банка \"Лазард\" за консултант по сделката, съобщи специализираното издание Mergermarket.  Скоро се очаква да бъде задвижена процедура по продажбата, съобщават пред \"24 часа\" няколко независими източника, близки до настоящите акционери в телекома. Той се притежава от компания, в която участие имат бизнесменът Спас Русев и руската банка ВТБ. Френският телеком Orange е един от потенциалните участници в търга, който е имал интерес към БТК още през 2016 г., твърди Mergermarket.", "date": "2019.05.14", "title": "Пускат БТК за продан до края на годината"}
{"url": "https://www.faktor.bg/bg/articles/8-godishen-blasna-dete-na-4-godini", "text": "4-годишно дете е пострадало след като момче на 8 години с мотопед го е ударило, информират от полицията в Хасково. Инцидентът е станал в Клокотница, малолетният шофьор се качил на нерегистриран мотопед и обикалял из селото, пише \"Монитор\". Пострадалото момченце е получило охлузна рана на лицето, но няма опасност за живота му. По случая е съставен акт. През изминалия уикенд хасковските полицаи са иззели още два мотопеда в други два без регистрационни номера. Очакват се масирани проверки по селата, където карането на мотопеди, мотоциклети и леки коли от деца се превръща в особено опасна практика през ваканционните месеци. Велосипедист на 76 години е пострадал при инцидент в Харманли. Той се движил неправилно в лентата за насрещно движение и бил блъснат от кола на кръгово кръстовище между улиците „Ханска“ и „Я.Сакъзов“ в Харманли. Пострадалият е в болница без опасност за живота му.", "date": "2019.05.14", "title": "8-годишен блъсна дете на 4 години"}
{"url": "https://www.faktor.bg/bg/articles/obshtestvo/ulitsata/sasedi-na-predpolagaemiya-ubiets-v-kostenets-veche-sigurno-e-v-chuzhbina", "text": "Продължава акцията по издирването на заподозрения за убийството в Костенец. Лошото време няма да спре търсенето на 43-годишния Стоян Зайков, който е заподозрян за убийството на жена си – Милена Шишкова, информира БТВ.  Последните подозрения са, че Стоян се крие в необитаема къща на метри от дома си. Затова една от проверените къщи е неговата. В Костенец подозират, че беглецът Стоян Зайков отдавна е в чужбина. Местните твърдят, че ден преди убийството на Милена Шишкова е изтеглил от банката всичките си пари. Иван Джоров, който е приятел на беглеца и бивш полицай не вярва, че търсенето ще даде резултат. Стоян може да се укрива с месеци, подозира още приятелят му.", "date": "2019.05.14", "title": "Съседи на предполагаемия убиец в Костенец: Вече сигурно е в чужбина"}
{"url": "https://www.faktor.bg/bg/articles/kzp-nyama-riskove-za-zhivota-i-zdraveto-na-potrebitelite-ot-produktite-izsledvani-za-dvoyniya-standart", "text": "\"Няма рискове за живота и здравето на потребителите от продуктите, изследвани за двойния стандарт\". Това каза председателят на КЗП Димитър Маргаритов по време на пресконференция за разпространяване на резултатите от проведено проучване в рамките на проект за установяване на нелоялни търговски практики. „До тук имахме политическото поставяне на темата от тук нататък, за да оправдаем всичко случило се до момента, ще ни трябва много работа експертна“, уточни Маргаритов. Според него проблемът ще се реши само когато се събере информация за нелоялните практики. Той отбеляза, че в проучването е възможно да се установи, че съществуването на двойния стандарт не е разделено по линия на държавите „запад и изток“, а се нарушават и потребителските права и на граждани от развитите европейски държави. „Няма рискове за живота и здравето на потребителите от изследванията, които направихме при двойния стандарт при храните“, изтъкна още Маргаритов.", "date": "2019.05.14", "title": "КЗП: Няма рискове за живота и здравето на потребителите от продуктите, изследвани за двойния стандарт"}
{"url": "https://www.faktor.bg/bg/articles/obshtestvo/zakon-i-red/mvr-shte-izdava-dokumenti-za-samolichnost-i-v-izborniya-den", "text": "Служителите на звената „Български документи за самоличност“ в СДВР и ОДМВР в страната ще работят на 26 май 2019 г. от 08.30 до 19.30 часа, съобщиха от пресцентъра на МВР. В седмицата преди датата, когато ще се проведат изборите за членове на Европейския парламент от Република България Дирекция „Български документи за самоличност“ е създала необходимата организация българските граждани, които нямат издадена лична карта или не притежават валидни документи (лична карта или личен /зелен/ паспорт) защото са изгубени, откраднати, повредени, унищожени или с изтекъл срок, да имат възможност да упражнят правото си на глас. 1. В зависимост от конкретните нормативни изисквания, на граждани, подали вече заявление за нова лична карта, ще бъде ускорено издаването й или ще бъде издадено удостоверение за изгубен, откраднат, повреден, унищожен документ за самоличност (лична карта, личен /зелен/ паспорт) или лична карта с изтекъл срок на валидност; 2. При невъзможност да бъде издадена нова лична карта до края на работния ден на 23 май 2019 г., по искане на гражданите, ще бъде издавано необходимото им удостоверение, с което да гласуват. За да бъде издадено удостоверение е необходимо: 1. Гражданите лично да подадат искане в СДВР, ОДМВР и РУ при СДВР/ОДМВР за дните от 21 май 2019 г. до 25 май 2019 г. от 08.30 ч. до 17.00 ч. и на 26 май 2019 г. от 08.30 ч. до 19.00 ч.; 2. Удостоверенията, осигуряващи възможност за упражняване на правото на глас в изборите за членове на Европейския парламент от Република България, се издават само след приемане на заявление за издаване на лична карта; 3. В случай на подадено и регистрирано по постоянен адрес заявление за издаване на лична карта, удостоверение може да се издаде във всяко РУ, СДВР и ОДМВР независимо от обявения постоянен и настоящ адрес. Удостоверения за заявен постоянен и настоящ адрес се издават от общинската администрация. Удостоверението се издава, за да послужи само пред секционната избирателна комисия и е валидно единствено за изборния ден 26 май 2019 г.  Документът се прилага към избирателния списък за гласуване в изборите за членове на Европейския парламент от Република България.", "date": "2019.05.14", "title": "МВР ще издава документи за самоличност и в изборния ден"}
{"url": "https://www.faktor.bg/bg/articles/mladen-marinov-prodalzhava-izdirvaneto-na-zapodozreniya-za-ubiystvoto-v-kostenets", "text": "\"Продължава работата по издирването на заподозрения за убийството в Костенец\". Това заяви пред журналисти министърът на вътрешните работи Младен Маринов във връзка с продължаващата операция по издирването на 43-годишния Стоян Зайков, който е заподозрян за убийството на 38-годишна жена в Костенец. \"Голяма част от колегите са били на терен, работим и по изясняване на сигнали, които получаваме на откритата линия. На този етап нямаме резултат, но в последните няколко часа има активиране на телефонната линия за подаване на сигнали, които проверяваме веднага. Надявам се, колегите да го намерят, тъй като три-четири дни това е във фокуса\", каза още той.  \"Теренът там е горист, а и има много необитаеми къщи и бараки - все възможности човек да се укрива. Правим всичко възможно първо да вземем мерки по отношение на евентуално застрашени лица, които имаме в случая и второ - да не допуснем да се получи някъде друг подобен случай от извършителя\", допълни министър Маринов.", "date": "2019.05.14", "title": "Младен Маринов: Имаме сигнали за заподозрения за убийството в Костенец"}
{"url": "https://www.faktor.bg/bg/articles/obshtestvo/zakon-i-red/273-stranitsi-sa-motivite-na-sadiya-hinov-po-deloto-ivancheva", "text": "Съдията от Специализирания наказателен съд Иво Хинов мотивира на 273 страници тежките осъдителни присъди по делото за корупционната афера в столичната община \"Младост\" на отстранената кметица Десислава Иванчева, бившата ѝ заместничка Биляна Петрова и бившия районен кмет на \"Младост\" Петко Дюлгеров.  За това че са поискали подкуп, който обаче не са получили, Иванчева и Петрова получиха съответно по 20 и 15 години затвор. Посредникът – Дюлгеров – беше осъден на 12 години затвор. По отношение на изнудвания – строителния предприемач Александър Ваклин, съдия Хинов констатира данни за \"пpoвoĸaция ĸъм пoдĸyп\", но заключението му е, че действията на бизнесмена не ca пoвлияли нa cпpaвeдливocттa нa пpoцeca и нa пpиcъдитe и нe мoжe дa ce тъpcи oтгoвopнocт oт Baĸлин зa тяx. Ключови за осъдителната присъда са се оказали цифрите в бялото тефтерче, намерено у Десислава Иванчева при ареста ѝ миналия април. В мотивите магистратът подробно обяснява – на какви доказателства, освен на тези, събрани със СРС, почиват осъдителните присъди. В тях той се спира на зрелищното задържане на Иванчева и Петрова. Според Хинов пpeзyмпциятa зa нeвинoвнocт нa Ивaнчeвa е била нарушена, oтнoшeниeтo ĸъм нeя e билo и yнизитeлнo, но това не е опорочило процеса.  С вече публикуваните мотивите делото може да тръгне към следващата съдебна инстанция – Апелативния специализиран съд.", "date": "2019.05.14", "title": "273 страници са мотивите на съдия Хинов по делото \"Иванчева\""}
{"url": "https://www.faktor.bg/bg/articles/okonchatelno-ostaviha-v-aresta-vetko-arabadzhiev-1", "text": "Окончателно бизнесменът Ветко Арабаджиев остава в ареста след няколкочасово заседание, по време на което адвокатът на Арабаджиев и членовете на съдебния състав си размениха остри реплики, предаде БНР.  Спецапелативните съдии потвърдиха най-тежката мярка за неотклонение, която постанови Специализираният наказателен съд, след като Арабаджиев беше екстрадиран от Испания. Според съда има опасност на свобода той да се укрие или да извърши друго престъпление, както заради финансовия ресурс, с който разполага, така и заради факта, че беше издирван от българските служби повече от половин година. В момента Специализираният апелативен съд гледа мярката за неотклонение на друг бизнесмен - собственикът на \"Винпром\"- Карнобат Миню Стайков, когото наскоро прокуратурата обвини в злоупотреба със средства от европейски програми. Според неофициална информация заради продължителното си задържане Стайков е обявил гладна стачка.", "date": "2019.05.14", "title": "Окончателно: Оставиха в ареста Ветко Арабаджиев"}
{"url": "https://www.faktor.bg/bg/articles/hvanaha-narkobanani-s-50-kg-koka-vav-frantsiya", "text": "Дрога на стойност 40 млн евро откриха френски граничари в Дюнкерк, предаде АФП. Служителите на закона са намерили половин тон кокаин, а огромното количество от твърдия наркотик е било скрито в банани. Дрогата е била открита в кораб, пристигнал в  атлантическото пристанище от Суринам на 29 април.", "date": "2019.05.14", "title": "Хванаха наркобанани с 500 кг кока във Франция"}
{"url": "https://www.faktor.bg/bg/articles/novini/balgariya/vrashtat-bivsh-ministar-na-myastoto-na-porozhanov", "text": "Бившата министърка на земеделието и горите Десислава Танева е предложена от премиера Бойко Борисов за наследник на подалия оставка министър на земеделието, храните и горите Румен Порожанов. Проектът на решение за персонални промени в Министерския съвет на Република България вече е внесен в Народното събрание. По-рано днес министърът на земеделието, храните и горите Румен Порожанов подаде оставка пред премиера Бойко Борисов. В мотивите за решението си Порожанов посочва, че не желае атаката срещу него да влияе на работата на правителството.  Десислава Танева е родена на 9 юни 1972 г. в град Сливен. Завършила е висше икономическо образование в УНСС. От 1997 г. е изпълнителен директор на „Мел инвест холдинг“ АД и дъщерни дружества. „Бизнес дама“ на 1998 година. От учредяването на ПП ГЕРБ е областен координатор за Сливен. От 2007 до 2009 г. е председател на Общински съвет – Сливен. На парламентарните избори в България през 2013 г. е водач от листата на ГЕРБ в 21 МИР – Сливен. Председател е на Комисията по земеделието и горите в 41 НС от 29 юли 2009 до 14 март 2013 г. Министър е на земеделието и храните от 7 ноември 2014 до 27 януари 2017 г. От 10 май 2017 г. Десислава Танева е председател на Комисията по земеделието и храните в 44 НС.", "date": "2019.05.14", "title": "Връщат бивш министър на мястото на Порожанов"}
{"url": "https://www.faktor.bg/bg/articles/novini/balgariya/ap-badeshteto-na-nisko-platenite-balgarski-shofyori-na-kamioni-e-klyuchov-vapros-v-kampaniyata-za-evroizborite", "text": "Бъдещето на огромния брой ниско платени български шофьори на товарни автомобили се превърна в един от ключовите въпроси в кампанията преди изборите за Европейски парламент, като дебатът е за това как новите правила на ЕС могат да застрашат работниците и да задълбочават различията между богати и бедни нации в блока, пише в свой материал АП. Европейската комисия иска да наложи ограничения на товарния транспорт, така че да гарантира адекватни почивки за шофьорите и да ограничи разстоянията, които те изминават. България, където транспортният сектор осигурява 15 процента от брутния вътрешен продукт и дава работа на 200 000 души, има опасения, че това ще подкопае преимуществата на нископлатената работна сила. Твърди се, че това може да струва работни места и да принуди български шофьори да се преместят в Западна Европа.  Особено тревожно за българските превозвачи от новите разпоредби е изискването те да почиват в хотели, а не в импровизирани легла в техните камиони. Правилата освен това ще задължат шофьорите да се връщат у дома всеки три или четири седмици с празен камион.  Цитирана е Мадлен Кавръкова, правен съветник на Съюза на международните превозвачи, че в годината на Брекзит и евроизборите решения като това за пакета „Мобилност“ само задълбочават различията и насаждат националистически чувства в страните-членки на ЕС.", "date": "2019.05.14", "title": "АП: Бъдещето на ниско платените български шофьори на камиони е ключов въпрос в кампанията за евроизборите"}
{"url": "https://www.faktor.bg/bg/articles/novini/svyat/tezhka-kriza-v-kuba-ogranichavat-osnovni-hrani", "text": "Кубинците ще могат да купуват ограничени количества пилешко, яйца, фасул, грах, сапун и други основни продукти. Целта е държавата да се справи с недостига от основни хранителни стоки и презапасяването. Куба внася около 60-70 % от храните. Годишно това ѝ струва повече от 2 милиарда долара. През последните месеци от магазините все по-често започнаха да изчезват, за дни или за седмици, някои стоки. Министърът на вътрешната търговия Бетси Диас Веласкес обвини за създалата се ситуацията американското търговско ембарго. Бетси Диас Веласкес, министър на вътрешната търговия: Зависим от вноса от Съединените щати. Това означава, че трябва да търсим алтернативи. Магазините за хранителни стоки в Куба са държавни. Всеки кубинец има купонна книжка, която му дава право да купи малки количества основни стоки. Въпреки това периодически има недостиг на някои продукти. Хората, които разполагат с достатъчно пари, могат да купуват повече от стоките в списъка на \"свободни\" цени.  Решението на кубинското правителство за нормиране на някои продукти не означава, че те ще бъдат включени в т. нар. купонни книжки, въведени през 1962 г.", "date": "2019.05.14", "title": "Тежка криза в Куба, ограничават основни храни"}
{"url": "https://www.faktor.bg/bg/articles/radev-shte-lobira-za-proruski-glaven-prokuror-v-balgariya", "text": "Радев ще лобира за проруско назначение на главен прокурор!  Нямам доверие на Радев да води консултации за нов главен прокурор. Силно обезпокоително е човек, който лобира за режима на Путин, да води консултации за новия главен прокурор. От всичките му досегашни действия на слугинаж към Кремъл и към БСП е очевидно, че ще лобира за прокурор, одобрен от Чайка. Ако оставим Радев да чертае допустимата рамка на следващия главен прокурор, то той ще е по-безскрупулен и по-тясно обвързан с Русия и от Цацаров. Като обект на политически преследвания от прокуратурата намирам лобизма на Радев в този процес за престъпно намерение, което ще засили още повече ролята на прокуратурата в изпълнението на заповеди от Кремъл за политически гонения и съдебни преследвания срещу демократите.", "date": "2019.05.14", "title": "Радев ще лобира за проруски главен прокурор в България"}
{"url": "https://www.faktor.bg/bg/articles/novini/svyat/erdogan-obvini-asad-v-sabotazh-na-rusko-turskite-usiliya-za-deeskalatsiya-v-siriya", "text": "Турският президент Реджеп Ердоган обвини сирийския режим в „стремеж към саботаж“ на отношенията между Анкара и Москва с последната си офанзива в северозападната част на страната. Това написа  написа директорът по комуникациите на турското президентство Фахретин Алтун в Туитър.  Сблъсъците в провинция Идлиб отнеха живота на поне 42 бойци в неделя и понеделник, а бомбардировки на армията възпрепятстват здравните услуги в региона, съобщи по-рано правозащитна организация. Трите милиона жители на Идлиб трябваше да бъдат предпазвани от буферна зона, сделката за която бе подписана миналия септември от Русия и Турция. В телефонен разговор късно снощи Ердоган заявил пред руския си колега Владимир Путин, че офанзивата на силите на сирийския лидер Башар Асад „има за цел да саботира турско-руското сътрудничество“. В съобщението от турска страна не се споменава факта, че руски сили също участват в офанзивата срещу джихадистката групировка „Тахрир ал Шам“, която миналата година се съюзи с части от бунтовническата Свободната сирийска армия.", "date": "2019.05.14", "title": "Ердоган обвини Асад в саботаж на руско-турските усилия за деескалация в Сирия"}
{"url": "https://www.faktor.bg/bg/articles/tass-putin-utvardi-nova-doktrina-za-energiyna-sigurnost-na-rusiya", "text": "Президентът на Русия Владимир Путин подписа нова Доктрина за енергийна сигурност на Русия. Документът, който сменя доктрината от 2012 година, е публикуван на официалния интернет-портал за юридическа информация, предава ТАСС. В почти 20-страничния документ се описват подробно предизвикателствата и заплахите в сферата на енергийната сигурност, целите, принципите, основните направления и задачите за обезпечаване на енергийна сигурност, както и нейните организационни основи. „Пълномащабното участие на Русия в обезпечаването на международната енергийна сигурност е възпрепятствано от мерките с ограничителен характер, въведени от редица чуждестранни държави по отношение на Русия, включително по отношение на петролния и газовия отрасли на нейната горивно-енергийна система,както и противодействието, оказвано от редица държави и международни организации на проектите в сферата на енергетиката, които се реализират с участието на Русия“, се казва конкретно в документа. В числото на външнополитическите предизвикателства доктрината за енергийна сигурност отнася забавянето на международното търсене на ресурси и ръста на производството на втечнен природен газ по света.  Български експерти коментират, че именно втечненият газ ще излиза 30% по-евтин на страната ни, от което Москва се плаши. Отбелязва се, че Русия подкрепя международните усилия за борба с изменението на климата, но \"счита за неприемливо да се разглеждат проблемите на изменението на климата и опазването на околната среда от пристрастна гледна точка, като се накърняват интересите на държавите, произвеждащи енергия, и умишлено се игнорират аспекти на устойчивото развитие, като например универсалния достъп до енергия и разработването на чисти енергийни технологии за въглеводороди\".  Външните заплахи за енергийната сигурност на страната включват и използването от други страни на различни финансови, договорни и международни правни механизми в ущърб на Руската федерация, дискриминация срещу руските доставчици и незаконното отхвърляне на енергийни доставки от Русия. Същата категория заплахи включва ограничаване на достъпа на руските организации в горивния и енергийния сектор до съвременни технологии и оборудване, както и до набиране на средства. Що се отнася до вътрешните заплахи и рискове, сред тях са намаляването на качеството на депозитите, увеличаването на престъпността в горивния и енергийния сектор и прекомерната финансова тежест върху индустрията.", "date": "2019.05.14", "title": "Путин подписа документ за борба с доставките на втечнен  газ"}
{"url": "https://www.faktor.bg/bg/articles/novini/svyat/sadyat-gotvacha-na-putin-za-epidemiya-ot-dizenteriya-v-detski-gradini-v-moskva", "text": "Десетки деца са засегнати от епидемия от дизентерия в няколко държавни детски градини в Москва и родителите им съдят кетърингова фирма, която е собственост на свързан с Кремъл едър бизнесмен, предаде Асошиейтед прес. Родителите на 41 деца са завели две съдебни дела срещу столичните власти и една от фирмите на Евгений Пригожин, след като 127 деца се разболяха от дизентерия заради храната, която са получили в детски градини в Москва в средата на декември. Кетъринговата фирма, която е обвинявана за епидемията в шест от седемте детски градини, е собственост на Пригожин, който е близък на президента Владимир Путин и дори е наричан \"готвачът на Путин\". Фирмата отрича да носи отговорност. Фирми, които пряко или косвено са свързани с Пригожин, са спечелили над 2 милиарда долара от договори за кетъринг в московски детски учебни заведения, отбелязва АП.", "date": "2019.05.14", "title": "Съдят \"готвача на Путин\" за епидемия от дизентерия в детски градини в Москва"}
{"url": "https://www.faktor.bg/bg/articles/patnicheski-samolet-katsna-avariyno-v-moskva", "text": "Пътнически самолет \"Боинг\" 737-800 на руската авиокомпания \"Ютер\", изпълняващ полет от Москва до Милано, кацна обратно на летище Внуково заради неизправност в колесника, съобщи авиокомпанията, цитирана от ТАСС. \"Самолетът благополучно се приземи във Внуково в 12.36 ч. московско време\", съобщи пресслужбата на Ютер. \"След излитането от Внуково е възникнал технически проблем с колесника. Пилотът е взел решение да прекрати полета\", добави авиокомпанията.В самолета е имало 109 пътници.", "date": "2019.05.14", "title": "Пътнически \"Боинг\" кацна аварийно в Москва"}
{"url": "https://www.faktor.bg/bg/articles/novini/balgariya/pomen-za-nevinnite-zhertvi-na-bosilegradskiya-pogrom", "text": "На 15 май 1917 година сръбска паравоенна чета от 200 души, командвана от поручик Коста Милованович Печанац, нахлува на територията на Царство България, избива 33 души цивилно население, изгаря две деца, опожарява Босилеград и селата: Горна и Долна Ръжана, Горна и Долна Любата и Горна Лисина като изгаря 317 къщи и нанася материални щети за 2,5 милиона тогавашни лева. По същия повод на 16 май, в 17:00 часа в Общинския театър в Кюстендил, Македонския научен институт – научно информационна група Кюстендил и КИЦ \"Босилеград“ ще открият фотодокументална изложба \"Погромът в Босилеградско 15-16 май 1917 г.“ От 2017 г. гражданските организации в Босилеград полагат огромни усилия да поставят паметна плоча с имената на жертвите от Босилеградския погром по повод 100 години от избиването на невинни българи. Целта на отбелязването на тази трагична за Босилеград дата е да се отдаде почит на жертвите и да започне процес за национално помирение между българи и сърби. Идеята не можа да се осъществи поради съпротивата на местната власт. Две паметни плочи с имената на жертвите бяха отнети от полицията и бяха върнати след срещата на президентите Румен Радев и Александър Вучич през юни миналата година. Отново бе задвижена процедурата за поставяне на паметна плоча, но кметът Владимир Захариев отново се обяви против.", "date": "2019.05.14", "title": "Помен за невинните жертви на Босилеградския погром"}
{"url": "https://www.faktor.bg/bg/articles/novini/balgariya/darzhavata-zapochva-novo-prouchvane-za-dvoyniya-standart-pri-hranite", "text": "Държавата започва ново проучване за двойния стандарт при храните в Европа, като за първи път ще бъдат изследвани и спиртни напитки. Обект на проучването ще са още макаронени изделия, млечни продукти, сладкиши, подправки и консерви, съобщи председателят на Комисията за защита на потребителите Димитър Маргаритов. Сред конкретните видове спиртни напитки, съставът, на които ще се изследва, са уиски, водка и джин. От комисията припомниха резултати от последните си три проучвания, които доказват освен разлика в качеството на храните у нас, и съществена разлика в цените. 15 от 30 изследвани храни при едно от вече направените проучвания се оказват по-евтини в страните от Западна Европа, отколкото в България. Друго изследване на шоколадови изделия, безалкохолни напитки, млечни и месни храни показва съществени различия в състава на стоките в страни като Германия и Австрия от една страна, и нашата - от друга.", "date": "2019.05.14", "title": "Държавата започва ново проучване за двойния стандарт при храните"}
{"url": "https://www.faktor.bg/bg/articles/rumyana-kolarova-tarsi-se-nov-vid-konfrontatsiya-i-prezidentat-vleze-v-tozi-kapan", "text": "\"Президентът Румен Радев влезе в капана на търсената нова конфронтация между ГЕРБ и БСП\". Това каза политологът доц. Румяна Коларова, цитирана от Фокус. Според нея е абсолютно неадекватно както политически, така и научно, сегашната политическа система да се определя като недемократична, а режимът като авторитарен.   „Това обаче е стилът и патосът на основните противници на управляващите. Ясно е, че този патос беше свързан с очакването за предсрочни парламентарни избори. Премиерът Бойко Борисов категорично заяви, че няма да има предсрочни избори, защото няма системни предпоставки за това. Убедена съм, че управляващите ще направят всичко възможно да няма предсрочен вот. Това изпуска въздуха на техните опоненти, които са като в безвъздушно пространство, защото до момента сякаш всичко беше фокусирано върху очакването, че на Борисов няма да му издържат нервите и отново ще има предсрочни избори“, обясни доц. Коларова. „Търси се нов вид конфронтация и президентът Румен Радев влезе в този капан“, добави политологът.   „Това няма да урони имиджа му, но ще пострада президентската институция“, обясни тя.  Според анализатори и политици, увлечени от радикалната стратегия, ГЕРБ си отива, припомни Коларова, като уточни, че те предвиждат за партията съдбата, която сполетя две от политическите алтернативи на БСП – СДС и НДСВ, които залязоха от политическия хоризонт.  Но според нея големият проблем на политическата сцена у нас е изчезването и появяването на дясното.  „То създава у левицата чувството, че тя е вечна, а срещу тях има някаква неустойчивост и ненадеждна политическа класа, която може да бъде подменяна“, добави политологът. По думите й ГЕРБ, и като партия, и като управление, показва много по-голяма устойчивост, отколкото НДСВ и СДС.", "date": "2019.05.14", "title": "Румяна Коларова: Търси се нов вид конфронтация и президентът влезе в този капан"}
{"url": "https://www.faktor.bg/bg/articles/novini/svyat/royters-turtsiya-otlaga-dostavkite-na-ruskite-raketi-s-400", "text": "Турция обмисля дали да отложи доставката на руските зенитно-ракетни комплекси С-400, планирана за юли, след ново искане от САЩ, съобщава Ройтерс, като се позовава на информиран източник. Отлагането би било рядко затишие в ескалиращото напрежение между двата съюзника в НАТО, които са в остър спор за планираната от Турция покупка на ракетната система, на която САЩ се противопоставя. Миналата седмица Вашингтон е поискал от Анкара да обмисли отлагане на доставката, заяви запознат източник, пожелал анонимност.  От турска страна не последва коментар на информацията, но миналата седмица Фахреттин Алтун, говорител на турския президент Реджеп Тайип Ердоган, каза, че доставянето на С-400 е \"сключена сделка\".", "date": "2019.05.14", "title": "Ройтерс: Турция отлага доставките на руските ракети С-400"}
{"url": "https://www.faktor.bg/bg/articles/rumen-radev-1-12", "text": "\"Трябва да мислим повече за етиката на иновациите\". Това каза президентът Румен Радев по време на откриването на Webit.Festival, предаде „Фокус“. „Има събития, които остават в историята със своята значимост. Има и такива, които отварят вратите към бъдещото със своята прозорливост. Има и други, които оставят дълбок емоционален отпечатък. Webit е всичко това“, заяви Румен Радев.  „Всички ние в тази зала днес имаме уникалния шанс заедно да погледнем в бъдещето. Виждаме как само за едно десетилетие Webit се превърна в глобален форум и флагман на иновациите, предприемачеството и новите технологии по света. За нас, българите, Webit е и гордост не само защото е български патент, наложи София като дигитална столица и утвърждава България като лидер в иновациите. Но и защото Webit доказа нещо много важно – че в областта на иновациите вече няма малки и големи държави, а има държави с амбиции за успех и каузи за проспериращо бъдеще. Че има успех там, където иновациите намират подкрепа в обществото, местната и изпълнителната власт“, каза още държавният глава. „Искам да изостря вниманието върху сложността на процесите и ефектите от дигитализацията. Все по-голямото проникване на технологиите в живота налагат все повече скоростта като приоритет в разработването на новите продукти“, коментира Радев и посочи, че времето от възникването на дадена идея до нейното претворяване в реалния живот се скъсява драматично. „И въпреки този огромен натиск за скорост, разработчиците не трябва да забравят нещо много важно – че алгоритмите и софтуерът, които се разработват днес, ще влияят върху ценностите и формирането на моделите на поведение утре. Особено върху младите хора. И това е голяма отговорност и изисква да мислим все повече върху етиката на иновациите. И това е голяма заслуга на Webit – да събира на едно място хората, от които зависи този сложен процес – предприемачи, разработчици, учени, журналисти, политици“, коментира Радев.", "date": "2019.05.14", "title": "Румен Радев: Трябва да мислим повече за етиката на иновациите"}
{"url": "https://www.faktor.bg/bg/articles/novini/svyat/izvestiya-amerikanski-sanktsii-mozhe-da-zasegnat-i-turski-potok", "text": "Американският Сенат ще разгледа законопроект за налагане на санкции срещу компании, участващи в реализацията на руски газопроводи, сред които „Северен поток 2“, съобщи сп. „Форин полиси“, което разполага с копие от съответното предложение, разработено от сенаторите Тед Круз и Джийн Шахийн, пише днес московският в. „Известия“. Според законопроекта лицата, които вземат участие в полагането на „Северен поток 2“ и дават под аренда плавателни съдове за морската част на тръбопроводи, ще получат забрана за посещение в САЩ, а активите им ще бъдат замразени. Санкциите ще засегнат и тези, които предоставят финансова и техническа подкрепа за проекта. Под ограничения ще попаднат всички кораби, свързани с полагането на тръбопроводи. По този начин санкциите може да засегнат от Турски поток“. Сенаторите предлагат „наказание“ за швейцарската компания Allseas и за италианската Saipem, които се занимават с полагане на тръби за „Северен поток 2“. Вашингтон неведнъж се е обявявал против строителството на „Северен поток 2“, припомня „Известия“.", "date": "2019.05.14", "title": "Известия: Американски санкции може да засегнат и \"Турски поток\""}
{"url": "https://www.faktor.bg/bg/articles/novini/balgariya/daniel-smilov-ostavkata-na-porozhanov-nyama-da-e-reshavashta-za-izhoda-na-izborite", "text": "\"Оставката на Румен Порожанов като министър е логична, но няма да е решаваща за изхода на изборите\". Това каза „Фокус“ политологът Даниел Смилов във връзка с оставката на министър Румен Порожанов.  „На базата на това, което се случи с другите оставки преди него, проблемите, които се бяха натрупали по отношение на Порожанов бяха със същата степен на сериозност. Като оставим на страна конкретните битови неща с апартаменти и прочее, също така това е човек, който е бил свързан с фонд „Земеделие“, с управлението на пари, които идват от ЕС. Предполагам той е понесъл част от политическата вина за неудачите в този сектор“, каза още Смилов.  Той посочи, че оставката е по-скоро логична стъпка. „Премиерът Борисов казва „А“, трябва да каже и „Б“. Предполагам, че един начин, по който ще се отрази е разколебаване на електората на ГЕРБ. Може да има някакво оттегляне на техни избиратели. Въпросът е, че това автоматично едва ли ще доведе до прилив на гласове към БСП. Има го и този аргумент, че все пак ГЕРБ прави нещо по отношение на корупцията, иска оставки и прочее. Докато БСП в периода, в който те са управлявали и са били уязвими в същата степен на корупционни обвинения, като че ли не са предприемали подобни стъпки. Това би било нещо като аргумент в полза на ГЕРБ“, каза Смилов и посочи, че тази оставка няма да е решаваща за изхода на изборите.", "date": "2019.05.14", "title": "Даниел Смилов: Оставката на Порожанов няма да е решаваща за изхода на изборите"}
{"url": "https://www.faktor.bg/bg/articles/pravitelstvoto-otpuska-blizo-2-mln-lv-za-pediatrichnata-bolnitsa", "text": "\"С министъра на здравеопазването Кирил Ананиев проведохме среща с лекари и неонатолози от детската педиатрична болница. Взехме решение Специализираната детска болница \"Професор Иван Митев\" да получи 1 700 000 лева за лечение на пациентите и за увеличение на заплатите на работещите там\". Това съобщи във Фейсбук премиерът Бойко Борисов.  Припомняме, че педиатрите заплашиха с протести заради несправедливо заплащане. Намеренията им бяха да не преглеждат деца, ако не са със спешен случай.", "date": "2019.05.14", "title": "Правителството отпуска близо 2 млн. лв. за лечение на деца и за заплати на педиатрите"}
{"url": "https://www.faktor.bg/bg/articles/novini/balgariya/ts-tomov-skandalite-ot-poslednite-sedmitsi-nyama-da-promenyat-balansa-na-silite-mezhdu-gerb-i-bsp", "text": "Според социолога Цветозар Томов, скандалите в последните седмици няма да променят баланса на силите между ГЕРБ и БСП и да доведат до разместване на пластовете на евроизборите.  Той е на мнение, че отношението към скандалите и изборите не е толкова активно извън медиите. Според него проблемът на партиите ще бъде да мобилизират собствените си избиратели, най-вече твърдите си ядра. \"Партията, която ще спечели изборите, ще вземе най-много 600 хил. гласа. В този смисъл няма мобилизация на твърдите ядра и не може да има на такива избори. Безспорно три партии ще имат евродепутати и още две имат шансове да имат\", посочи той пред Bulgaria ON AIR. Юлий Павлов пък подчерта, че на такива избори гласуват само твърдите ядра и проблемът на партиите е именно те да бъдат мобилизирани. А скандалите с имотите на властта намалявали вероятността да гласуват повече хора на 26 май. Според Павлов ерозията при избирателите е по-голяма в ГЕРБ. А по думите му в БСП лидерът Корнелия Нинова си е създала много врагове на местно ниво. Павлов очаква ГЕРБ да получи около 600 хил. гласа на евровота, а БСП около 550-560 хил. \"ГЕРБ могат да имат 6 или 7 мандата. При БСП също се очертават 6 твърди, при ДПС 3 са твърдите. Ако влезе \"Демократична България\", това означава, че едното място ще отиде при ГЕРБ или ДПС. Не вярвам, че ВМРО ще вкара евродепутат\", прогнозира той в \"България сутрин\".", "date": "2019.05.14", "title": "Ц. Томов: Скандалите от последните седмици няма да променят баланса на силите между ГЕРБ и БСП"}
{"url": "https://www.faktor.bg/bg/articles/porozhanov-izgoryal-zaradi-zam-shefka-na-fond-zemedelie", "text": "\"Оставката на земеделския министър Румен Порожанов дойде, след като поисках да бъде освободена зам.-шефката на Държавен фонд \"Земеделие\" Иванка Багдатова-Мизова преди 2 седмици, а се оказа, че тя още е на поста си\". Това каза пред журналисти премиерът Бойко Борисов. Той посочи, че няма да търпи някой да пази свои хора.  \"Вече съм готов със заместник, ще го обявя утре, тъй като трябва да го съгласувам с коалиционните партньори. Не се тревожете, все още има кандидати за министри\", пошегува се премиерът, след като посочи, че все още не е информирал избраника си след въпрос дали той може да му откаже. Коментара си премиерът направи в Главна дирекция \"Национална полиция\". Там бе връчена нова техника за служителите в специализираните звена на полицията. Премиерът остана особено впечатлен от презентация на робота \"Дефендър\", който се използва за обезвреждане на взривове.", "date": "2019.05.14", "title": "Порожанов \"изгорял\" заради зам.-шефка на фонд \"Земеделие\", Борисов вече готов с нов министър"}
{"url": "https://www.faktor.bg/bg/articles/novini/svyat/debat-s-kandidatite-za-predsedatel-na-ek", "text": "Водещите кандидати за председател на Европейската комисия ще изложат позициите си по основни теми в телевизионен дебат в Брюксел утре вечер. Телевизионният сблъсък ще се състои в пленарната зала на Европейския парламент и ще започне в 22.00 ч. българско време. За поста на Жан-Клод Юнкер се състезават Манфред Вебер от Европейската народна партия, Франс Тимерманс от Партията на европейските социалисти, представителят на реформистите Ян Захрадил и кандидатката на либералите Маргрете Вестагер.", "date": "2019.05.14", "title": "Дебат с кандидатите за председател на ЕК"}
{"url": "https://www.faktor.bg/bg/articles/novini/svyat/germanskoto-razuznavane-id-mozhe-da-organizira-atentati-v-evropa", "text": "Германското външно разузнаване предупреди, че ИД може да организира атентати в Европа, съобщи Дойче веле.  Директорът на Федералната служба за защита на конституцията Томас Ханделванг предупреди, че никой не трябва да се заблуждава от военния разгром на ИД в Сирия. Организацията продължава да действа, като пример са атентатите в Шри Ланка, където загинаха стотици. \"Продължава разпространението на пропаганда от привържениците на ИД и тази пропаганда призовава за атаки срещу цели на Запад\", предупреди Ханделванг. На срещата на разузнавачите беше засегната и темата за крайнодесния и крайнолевия екстремизъм. \"Крайнодесните се възползват от определени проблеми, за да се доближат до граждани, които не са техни привърженици и да отровят атмосферата с пропаганда и дезинформация\", казва Ханделванг.", "date": "2019.05.14", "title": "Германското разузнаване: ИД може да организира атентати в Европа"}
{"url": "https://www.faktor.bg/bg/articles/novini/balgariya/ministar-rumen-porozhanov-podade-ostavka", "text": "Министърът на земеделието, храните и горите Румен Порожанов подаде оставка пред премиера Бойко Борисов. В мотивите за решението си Порожанов посочва, че не желае атаката срещу него да влияе на работата на правителството. Оставката на министър Порожанов е приета от министър-председателя Бойко Борисов, съобщиха от правителствената информационна служба.", "date": "2019.05.14", "title": "Министър Румен Порожанов подаде оставка"}
{"url": "https://www.faktor.bg/bg/articles/georgi-harizanov-rumen-radev-e-silno-organiziran-s-predizbornata-misiya-na-opozitsiyata", "text": "\"Президентът претендира, че е равно отдалечен от всички партии, но има за цел да работи срещу сегашното парламентарно мнозинство. Очевидно е силно организиран с предизборната мисия на опозицията.\", така коментира напрежението между президента Румен Радев и премиера Бойко Борисов, политическият анализатор Георги Харизанов в ефира на БНТ. \"От страна на президента Румен Радев, виждаме политически послания срещу управляващите. Той провежда някакви странни инициативи. Президентът Румен Радев не е част от избора на главен прокурор и няма като какъв да се срещне с него. Той може да подпише или не, указа с който да бъде назначен, но нищо повече. По време на предизборната си кампания, всяко негово изречение започваше с думите \"Ще работя за\". След като беше избран за президент, заяви, че не е част от законодателния процес и няма да контактува с правителството, само ще налага вето. Георги Харизанов коментира и думите на президента Румен Радев, че благодарение на него са започнали преговите с Волксваген за новия им завод да бъде в България. \"Освен глупаво, не е и вярно. По тези преговори, работят много хора, които въобще не са свързани с президента. Дори е възможно да видим в поведението на президента и съпругата му Десислава Радева саботаж. Изказванията на Радева, са против Германия и обиждат граждани на тази страна. Въпреки усилията им, да саботират преговорите с Волксваген, тези преговори ще завършат с успех за България, не знам точно кога. \", каза Харизанов.", "date": "2019.05.14", "title": "Георги Харизанов: Румен Радев е силно организиран с предизборната мисия на опозицията"}
{"url": "https://www.faktor.bg/bg/articles/novini/svyat/nov-intsident-sas-samoleta-na-angela-merkel", "text": "Нов инцидент със самолета на Ангела Меркел. Канцлерът на Германия се видя принудена да смени превоза, след като държавния самолет, който използва, беше ударен от наземна машина на летище в Дортмунд, пише Дойче веле. Машината Бомбардие Глобал 5000, с която Меркел пристигна в западния германски град, била ударена докато стояла неподвижна на летището. Луксозният бизнес джет, който превозва 13 пътници, не можел да излети без проверка, което накарало федералните служби да изпратят друг самолет, за да върнат Меркел в Берлин. Това е поредният инцидент със застаряващата флота от 14 самолета, която Германия използва за пътуванията на канцлера, президента и федералните министри. През декември Ангела Меркел закъсня за срещата на Г-20 в Аржентина, след като самолетът й дефектира над Холандия и трябваше да кацне аварийно в Кьолн. Месец по-късно президентът Франк-Валтер Щайнмайер закъсня с 3 часа за пътуване до Етиопия, след като самолетът му имаше проблем и не можа да излети навреме от Берлин. Също през януари, министърът на икономическото сътрудничество и развитието Герд Мюлер изобщо не отиде на посещение в Намибия, след проблем с клапан на самолета му. По-късно Мюлер пътува до Малави с граждански полет. През февруари външният министър Хайко Мас се оказа блокиран в Мали, след като държавният Еърбъс А319 даде дефект и не излетя. Тази поредица беше последвана от страховит инцидент със самолета, на който в следващия ден трябваше да се вози президента Щайнмайер. Машината едва не се разби край Щутгарт по време на изпитания след ремонт.", "date": "2019.05.14", "title": "Нов инцидент със самолета на Ангела Меркел"}
{"url": "https://www.faktor.bg/bg/articles/novini/svyat/sadyat-bivshiya-prezident-na-armeniya-za-smartta-na-10-dushi", "text": "В Армения започна съдебен процес срещу бившия президент Роберт Кочарян по обвинения във връзка със смъртоносни полицейски репресии срещу демонстрация отпреди десетилетие, предаде Асошиейтед прес. При сблъсъците загинаха осем демонстранти и двама полицейски служители. Демонстрацията беше организирана срещу резултатите от произведените две седмици преди това избори. При тях Серж Саркисян беше избран да наследи Кочарян. Саркисян, който беше подкрепян от Кочарян, беше президент през следващите десет години, след което за кратко беше и премиер. Преди година масови протести, на които начело застана Пашинян, доведоха до падането от власт на Саркисян. Кочарян, който от декември се намира в затвора по обвинения в погазване на конституционния ред с нареждането на репресиите, твърди, че делото е политическо отмъщение на премиера Никол Пашинян, оглавил протеста срещу изборните измами през 2008 г.", "date": "2019.05.14", "title": "Съдят бившия президент на Армения за смъртта на 10 души"}
{"url": "https://www.faktor.bg/bg/articles/rumen-radev-se-sreshta-s-lozan-panov-za-protsedurata-za-izbor-na-nov-glaven-prokuror", "text": "Президентът Румен Радев ще се срещне с председателя на Върховният касационен съд Лозан Панов. Разговорът е част от поредица срещи, които държавният глава провежда с представители на съдебната и изпълнителната власт и на обществени организации във връзка с критериите за избор и правомощията на следващия главен прокурор. Срещите започнаха в понеделник, когато държавният глава прие главният прокурор Сотир Цацаров. Пред медиите Цацаров заяви, че според него тези консултации са твърде ранни, след като мандатът му изтича през януари 2020 г., а процедурата по избор на негов наследник може да започне най-рано на 10 юни. Двамата са обсъждали и законов механизъм, който да позволи контрол върху работата на главния прокурор и председателите на върховните съдилища.", "date": "2019.05.14", "title": "Румен Радев се среща с Лозан Панов за процедурата за избор на нов главен прокурор"}
{"url": "https://www.faktor.bg/bg/articles/novini/balgariya/ekspert-gerb-e-pred-bsp-a-opredeleni-kragove-se-stremyat-da-vnushat-tochno-obratnoto", "text": "\"В последните седмици виждаме как се хвърля една социологическа димка, която има за цел да заблуда българските граждани, че двете сили са изравнени, което е далеч от реалността. Ако погледнете исторически назад във времето има изборни резултати, които показват ясна преднина на ГЕРБ пред БСП и тя е от порядъка на 100 хил. гласа. В момента няма преобръщане на позициите.  Ясно е, че ГЕРБ е пред БСП и в момента определени кръгове и хора в държавата се стремят да внушат точно обратното. Накрая като се види, че резултатът не е такъв, какъвто в момента се предсказва, че ще бъде, като нищо ще измислят втори сценарий тип \"Костинбрид\", за да се обясни, че е станала някаква грандиозна изборна манипулация и заради това не са се изпълнили прогнозите на социолозите”, заяви пред Нова телевизия политологът доц. Стойчо Стойчев. \"Дебатът между водачите на листите на ГЕРБ и БСП - Мария Габриел и Елена Йончева показа ясни разлики между двете\", коментира Стойчев.  \"Това, което се затвърди от дебата между Елена Йончева и Мария Габриел е, че тичат по различни писти. Г-жа Габриел говори за ЕС и Европа доста подготвено, докато г-жа Йончева иска да сваля ГЕРБ и Бойко Борисов. Те не бяха правилните събеседници, но те са все пак водачи на листи. Повече отива на г-жа Габриел да спори с г-н Станишев, а на г-жа Йончева с Антон Тодоров\", смята политологът доц. Стойчо Стойчев.", "date": "2019.05.14", "title": "Експерт: ГЕРБ е пред БСП, а определени кръгове се стремят да внушат точно обратното"}
{"url": "https://www.faktor.bg/bg/articles/noviyat-plan-za-borisovata-gradina-bez-novo-stroitelstvo-na-balgarska-armiya-i-st-vasil-levski", "text": "Без никакво ново строителство в очертанията на националния стадион \"В. Левски\" и стадион \"Българска армия\", а само \"модернизация чрез частично покриване на трибуните с леки подвижни козирки\". Не се разрешава изграждането на нови или разширяването на сегашните спортни игрища, внасянето на нови архитектурни обеми, както и промяна на параметрите на застрояване. Това предвижда готовият вече Подробен устройствен план (ПУП) на Борисовата градина, изготвен от екип начело с проф. арх. Атанас Ковачев. Той бе предоставен от направление \"Архитектура и градоустройство\" на Столичната община на три районни администрации, на чиято територия е разположен паркът - \"Средец\", \"Лозенец\" и \"Изгрев\". След като гражданите от трите района - \"Средец\", \"Лозенец\" и \"Изгрев\", се информират за съдържанието на плана, вероятно през юни ще започне общественото му обсъждане. Гара \"Пионер\" при Дианабад пък се превръща в спортен център, където ще се премести базата на \"Спортна София\".  На мястото на конната база и игрищата на \"Спортна София\" се планира формирането на паркова композиция. Двата обекта ще се преместят на други места в парка. В зоната на автокъща \"Капитолия\" се предвижда изграждането на подземен паркинг. В цялата Борисова градина ще бъде наложена забрана за разполагането на стрелбища, сергии, пазарски будки, хазартни игри, както и рекламни елементи и съоръжения. Чадъри, сенници и тенти се позволяват само в неутрални цветове – бежово, охра, бяло и зелено, в тонове, сливащи се с околната паркова среда. Телевизионната кула ще се отвори за столичани и гостите на София, които ще могат да гледат града и парка от 106 метра височина, изкачвайки се на върха с асансьор.  Съоръжението на кръстовището на булевардите \"Драган Цанков\" и \"Пейо Яворов\", чийто архитект е Любен Попдонев, е открито официално на 26 декември 1959 г. Кулата има 14 етажа и 3 платформи.  След горещи дискусии сред авторите на ПУП-а последният вариант за бъдещето на стадион \"Юнак\" (зимната пързалка \"Дружба\") предвижда той да се ремонтира, \"като се възстанови оригиналният му облик\". Край езерото \"Ариана\", в частта му към Орлов мост, не се допускат никакви преместваеми съоръжения поради \"негативното им въздействие върху цялостния комплекс\" е мотивът, залегнал в ПУП-а. При метростанция \"Стадион \"Васил Левски\" планът предвижда прокопаването на пешеходен подлез под бул. \"Драган Цанков\" към строителния техникум.", "date": "2019.05.14", "title": "В новия план за Борисовата градина изключиха ново строителство на \"Българска армия\" и ст. \"Васил Левски\""}
{"url": "https://www.faktor.bg/bg/articles/novini/balgariya/mvnr-oblekchava-konsulskite-uslugi-za-balgarite-v-chuzhbina", "text": "МВнР облекчава консулските услуги за българите в чужбина, съобщава Нова телевизия.  Продължава инсталирането на ПОС терминали в консулските служби, през които българите в чужбина могат да плащат директно по банков път таксите за извършените услуги. По този начин консулските длъжностни лица имат достъп до електроните регистри на национална база данни „Население\" и до националния регистър за актовете по гражданско състояние. Така, удостоверенията за гражданско състояние на български граждани, родени след 2000 г. след първоначална регистрация и ЕГН вече се получават директно от консулското лице за броени минути, което спестява месеци чакане. Промени има и в издаването на електронните свидетелства за съдимост, за получаването на които гражданите трябваше да чакат с месеци. Сега документът става готов за няколко дни. Намалени са и таксите за заявление и за издаване на временен паспорт, което намали общата цена на услугата със 17 евро. Издаването на такъв временен документ /пасаван/ е една от най-търсените консулски услуги. Консулските услуги вече се обработват с нова електронна система, която отговаря на стандартите на Шенгенската информационна система и на последните стандарти в консулското обслужване. В момента тече процес на подмяна на хардуер и софтуер в използвания от консулските служби по света модул за обработка на заявления за документи за самоличност, консулски заверки и визи, включително и този на мобилните станции, използвани при провеждането на изнесените консулски дни. Този процес не е завършил за българските консулските служби в Испания. Очаква се до три месеца консулските служби в Испания да могат да използват модернизираните мобилни станции.", "date": "2019.05.14", "title": "МВнР облекчава консулските услуги за българите в чужбина"}
{"url": "https://www.faktor.bg/bg/articles/dogan", "text": "Ахмед Доган се включи в предизборната кампанията с трогателно писмо, достойно за монолог в театрална пиеса. Сокола поиска прошка от всички недоволни от ДПС през годините и призова да се обединят отново за евроизборите.  \"Тези евроизбори за Европейски парламент са изключително важни за ДПС, защото трасират пътя за доброто ви представяне на следващите местни и парламентарни избори в България\". Това се посочва в личното обръщение на почетния председател на ДПС д-р Ахмед Доган, с което той се обърна към членовете и симпатизантите на партията в навечерието на изборите за ЕП, съобщиха от пресцентъра на ДПС. \"Политическият код на ДПС се основава на постоянното подмладяване и непрекъснато движение към по-добри условия на живот с по-голяма свобода, отговорност и толерантност. От възникването си ДПС винаги е залагало на младостта и бъдещето. Затова се обръщам към разсърдените и разочарованите: ако има допуснати грешки в близкото минало – Простете! Каузата на ДПС е твърде голяма, за да си позволим лукса да се борим помежду си и да спъваме развитието на младите хора да живеят по-свободни в един по-добър свят, който те имат куража да изградят за себе си. Този избор на визия за развитие е техен. И ако искаме да имаме европейски път на развитие, ние трябва да ги подкрепим и насърчим! Пожелавам ви да постигнете пълна мобилизация и успехи, които да ви удовлетворят! Бъдете благословени!“, се посочва в обръщението на Ахмед Доган.", "date": "2019.05.14", "title": "Доган с театрално включване в кампанията, моли за прошка"}
{"url": "https://www.faktor.bg/bg/articles/novini/balgariya/mariya-gabriel-razoblichi-yoncheva-hvarlya-v-prostranstvoto-tsifri-koito-ne-sa-istina", "text": "Дебатът между водачите на листите на ГЕРБ и БСП за евроизборите очаквано показаха разликите в познанията, подходите и приоритетите на кандидатите. Йончева започна агресивно и с обвинения от първата минута на дебата, нарушаваше регламента, говореше \"върху\" опонента и водещите, но непрекъснато настояваше, че я прекъсват, хвърляше числа в пространството, но беше разобличена от Мария Габриел, че говори лъжи.  Беше предварително ясно, че както кампаниите на ГЕРБ и БСП са в \"различни писти\", така ще протече и дебатът. Габриел говореше за евопейски политики, прокарването на националните интереси и отражението на европейските политики върху България, Йончева се беше \"въоръжила\" с доклади, които, според нея, уж \"разобличавали\" българското правителство и \"катастрофалното\" положение на България. На няколко пъти по различни поводи тя повтаряше цифри, които не отговарят на истината и беше разобличавана от Мария Габриел. Йончева твърдеше, че според доклад на ЕК бедността в България се увеличава, но и беше отговорено, че в \"цитирания\" доклад няма такава информация, а Габриел цитира заключение от него, че в България има стабилен растеж. Нещо повече, в последните години минималната работна заплата расте непрекъснато  и се е увеличила с 87 процента, най-високият процент в ЕС, за пръв път учители за със заплати над средната за страната, България е с най-ниска безработица, а в доклади на \"Мудис\" и \"Фитч\" ясно се казва че България е в много добра позиция спрямо други държави. \"Силната динамика на растежа в България и стабилността на държавните финанси предоставят възможност за преодоляване на оставащите структурни предизвикателства и за повишаване потенциала за растеж\", цитира Мария Габриел доклада на ЕК, на което кандидатът на БСП не можа да отговори нищо.  Оказа се, че на практика всяка цифра, съобщавана с апломб от Йончева като \"изобличаваща\" са измислица и това беше опровергавано с факти от Габриел. Стана ясно, че Йончева не е наясно с европейските теми и губи интерес към разговора, когато той излезе от сферата на опорните и точки. Габриел парира твърденията на Йончева, че са били необходими 25 години да бъдат преодолени щетите нанесени на България от управлението на БСП,  кандидатът на левицата избягваше да отговаря на конкретни въпроси, като, например, как БСП ще гласува в Европарламента по ключови теми. \"Злоупотреби има навсякъде\", каза още Габриел и цитира данни от разследвания на ОЛАФ, според които повече нередности били открити в 14 други страни. \"У нас не се случва това държавата да се опитва да ги замаже. Затова има ясна процедура - финансовата корекция. Когато има нарушения, се връщат суми. Ключовата дума е прозрачност. Парите се връщат от нарушителите, а не от българските граждани\", контрира Габриел обвиненията на Йончева за корупция при усвояването на европарите. \"Като абсолютна ставка единната минимална европейска заплата не е възможна. Това е популизъм, но трябва да продължим да говорим по този въпрос. Най-потърпевши ще са малките и средните предприятия. Ние сме за работа с цел дефиниране на общ принцип за европейски заплати, ние сме за такъв принцип, но нека да се вземат предвид и реалностите в България\", заяви Габриел.  \"Заплатата в България трябва да отговаря на покупателната способност. Иначе може да се превърнем в периферна държава, което означава орязване на кохезионната политика и на всички програми - образователна, за здравеопазване, за селско стопанство\", коментира лидерът на листата на БСП. Тя направи сравнение между доходите у нас и в Румъния и заяви, че северната ни съседка има по-добри показатели за развитие. \"Аз не бих давала за пример Румъния, знаете, че там има много големи проблеми и опасност от задействане на член 7 (замразяване на правото на глас заради сериозни нарушения на върховенството на закона и принципите от договора на сткраната с ЕС), изтъкна Мария Габриел.", "date": "2019.05.14", "title": "Мария Габриел разобличи Йончева: Хвърля в пространството цифри, които не са истина"}
{"url": "https://www.faktor.bg/bg/articles/novini/svyat/beliyat-dom-prerazglezhda-voennite-planove-sreshtu-iran", "text": "Изпълняващият длъжността военен министър на САЩ Патрик Шанахан е представил на президента Доналд Тръмп осъвременен военен план, който предвижда изпращането на до 120 хиляди военнослужещи в Близкия Изток в случай, че Иран атакува американски сили или ускори работата по ядреното си въоръжение, съобщи Ройтерс, като се позовава на в. \"Ню Йорк Таймс\". Според неназовани източници от правителството Шанахан е представил плановете на Тръмп в четвъртък. Белият дом и Пентагонът не са коментирали информацията. Вестникът съобщава, че на срещата в четвъртък са присъствали още съветникът по националната сигурност на президента Джон Болтън, директорът на ЦРУ Джина Хаспъл, ръководителят на Националното разузнаване Дан Коутс и председателят на Комитета на началник-щабовете Джоузеф Дънфорд. Били са изложени няколко варианта, като преобладаващото мнение е било за изпращане на 120 хиляди военнослужещи, разполагането на които би отнело седмици или месеци.", "date": "2019.05.14", "title": "Белият дом преразглежда военните планове срещу Иран"}
{"url": "https://www.faktor.bg/bg/articles/novini/balgariya/dazhd-shte-vali-v-tsyalata-strana-1", "text": "Около и след обяд в много райони ще се развива купеста и купесто-дъждовна облачност. Ще има краткотрайни валежи, на места, главно в Западна България, временно интензивни и с гръмотевици. Минималните температури ще са от 8 до 13 градуса; максималните - между 18 и 23 градуса, по-ниски по Черноморието - 15-18 градуса. Над планините облачността ще е значителна. В следобедните часове ще има краткотрайни валежи от дъжд, на места - с гръмотевици. Над 2000 метра валежът ще е от сняг.", "date": "2019.05.14", "title": "Дъжд ще вали в цялата страна"}
{"url": "https://www.faktor.bg/bg/articles/novini/svyat/severna-makedoniya-ochakva-pregovori-za-chlenstvo-v-es-prez-yuni", "text": "Северна Македония очаква през юни всички държави-членки на ЕС да дадат зелена светлина за започването на преговори за членството й в общността. \"Очаквам Брюксел най-накрая да обяви датата за преговори с Македония\", заяви заместник-министърът на външните работи Андрей Жерновски. \"Страната ни има солидно досие, което ни позволява да бъдем оптимисти. За много кратък период от време Македония се доказа като успешен модел за Западните Балкани. Ние доказахме, че не искаме да говорим за замразени конфликти и че тези исторически конфликти могат да се превърнат в приятелство и голямо предимство.\" - коментира той пред журналисти. \"Разбира се, това решение зависи не само от нас, то зависи от изхода на изборите за Европейски парламент. Но очакваме победа на проевропейските сили, които работят за единство и обединяване на континента и сме оптимисти, че най-накрая ще постигнем дата за договаряне\", изрази надежда заместник-министър Жерновски.", "date": "2019.05.14", "title": "Северна Македония очаква преговори за членство в ЕС през юни"}
{"url": "https://www.faktor.bg/bg/articles/novini/balgariya/prof-konstantinov-kolkoto-poveche-hora-glasuvat-mashinno-tolkova-po-evtino-te-shte-ni-izlyazat", "text": "Една машина за гласуване ни излиза 2500 лева или 7.5 милиона лева за общо всички, без ДДС-то, което се връща в хазната. Това каза в сутрешния блок на БТВ председателят на Съвета на директорите на \"Информационно обслужване\" проф. Михаил Константинов. \"Препоръчвам на всеки да си провери по ЕГН, в коя секция трябва да гласува и дали в нея има машина за гласуване. Колкото повече хора гласуват машинно, толкова по-евтино те ще ни излязат\", допълни той.  \"Бях против машинното гласуване. Рискове има от всяка човешка дейност, но от над 500 милиона души в ЕС, само 10 милиона гласуват машинно\", каза още Константинов.  \"Машините ще започнат да се разнасят на 24 май. 1-2 дни са крайно недостатъчни за обучението на секционните комисии. Задължително е машините да нямат връзка с интернет и други мрежи, за да не може гласът да бъде променен\", разкри председателят на Съвета на директорите на \"Информационно обслужване\".  \"Основният харч за провеждане на избори са заплатите на служителите на избирателните секции\", завърши проф. Михаил Константинов.", "date": "2019.05.14", "title": "Проф. Константинов: Колкото повече хора гласуват машинно, толкова по-евтино те ще ни излязат"}
{"url": "https://www.faktor.bg/bg/articles/novini/balgariya/-falirashtiyat-unss-dal-imotite-si-pod-naem-za-chalga-zavedeniya-na-dvoyno-po-niski-tseni", "text": "От общо 32 имота, които има УНСС, 23 са дадени под наем, но не за учебна дейност, а за чалготеки, ресторанти и перални в Студентски град. Проверка на БТВ показа, че цените, на които са подписани договорите, са двойно по-ниски от пазарните. Ако би за 3 000 кв. м в този район университетът трябва да получава средно по 13 лв. на квадрат, излиза, че взима само 6,50 лв. Припомняме, че от УНСС пропищяха, че ще фалират и поискаха пари от държавата, която осигури спасителни 7,5 млн. лв., а да се довърши нова сграда, която строи университетът.  Зам.-ректор на ВУЗ-а излезе с нелепи обяснения за цялата ситуация. \"Имаме обяви за имотите си в три вестника и в сайта ни, но няма кандидати. Идва само по един и затова наемите не са по-високи. По-добре, отколкото да стоят празни помещенията\", каза Николай Бакърджиев. Той изненадващо съобщи, че всъщност нямало опасност УНСС да фалира. Той не можа да обясни и защо вместо за академична дейност, имотите на университета се дават за чалга заведения и ресторанти.", "date": "2019.05.14", "title": "\"Фалиращият\" УНСС дал имотите си под наем за чалга заведения на двойно по-ниски цени"}
