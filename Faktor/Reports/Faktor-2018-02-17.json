{"url": "http://www.faktor.bg/bg/articles/nfsb-shte-poiska-ostavkata-na-nikolina-angelkova", "text": "НФСБ ще предложи в коалицията на Обединените патриоти оставката на министъра на туризма Николина Ангелкова. Това ще се обсъди на коалиционен съвет. Ангелкова покровителства мутрите в туризма. Валери Симеонов няма апетит към министерския пост. При нас няма принцип стани да седна. Може да се намери експерт от НФСБ, който да поеме поста. Това заяви по Канал 3 заместник-председателят на НФСБ Борис Ячев.  \"Няма да подкрепим ратифицирането на Истанбулската конвенция в пленарна зала. Идеята за референдум не е обсъждана в коалицията на Обединените патриоти, защото няма да е валиден и активен. Това е излишно харчене на пари\", каза Борис Ячев.  \"Има прискърцвания в Обединените патриоти. Валери Симеонов е известен с директния си тон. Каруцата скърца, когато върви. Има неща за които трите формации не са на едно мнение, но в крайна сметка излизаме обединени. Когато каруцата не скърца е опасно за ОП и формата на правителството. Няма крах и проблеми в коалицията\", допълни Ячев.  Той отбеляза, че в коалицията продължават да искат оставката на Валери Жаблянов от БСП.  Борис Ячев коментира и дали Камен Плочев трябва да подаде оставка като управител на НЗОК. \"Не трябва да се бърза, ако той си отиде, няма кой да подпише и един документ. Писмото му е политически и административен акт\", добави Ячев.  Според него няма война между Румен Радев и Бойко Борисов, а се създава напрежение между институциите.  \"Има две кандидатури за председател на Антикорупционния орган - председателят на КОНПИ Пламен Георгиев, издигнат от ГЕРБ и ОП и Николай Николов от Комисията за предотвратяване на конфликта на интереси издигнат от БСП\", каза още Борис Ячев.", "date": "2018.02.17", "title": "НФСБ ще поиска оставката на Николина Ангелкова"}
{"url": "http://www.faktor.bg/bg/articles/novini/svyat/lavrov-zadeystvan-e-mitat-za-vsemogashtata-ruska-zaplaha-ot-brekzit-do-katalunskiya-referendum", "text": "Авторите на доклада за Мюнхенската конференция по въпросите на сигурността представят влиянието на Москва в отрицателна светлина. Това заяви днес руският външен министър Сергей Лавров в изявление на мюнхенския форум, предаде ТАСС. \"Когато на Запад разсъждават за влиянието на Русия, то това в по-голямата част се представя в отрицателна светлина. Не са избегнали този подход и авторите на доклада, подготвен за сегашната конференция\", допълни руският дипломат номер едно. Изпълнението на плановете за създаване на американска система за противовъздушна отбрана в Европа подкопават стратегическата стабилност, каза още Лавров на конференцията в Мюнхен, предава БТА.  Русия, като никоя друга страна, е заинтересована от уреждането на вътрешноукраинската криза, а правните мерки за това са готови, допълни руският външен министър. По думите му днес Украйна, която е страна с огромен жизнен потенциал и талантлив народ, е доведена до \"състояние на неспособност да се управлява самостоятелно\". \"Русия, като никоя друга, е заинтересована от уреждането на вътрешноукраинската криза\", подчерта Лавров. ЕС така и не успя да намери златната среда в отношенията с Русия, отбеляза в изказването си Лавров. \"Според мен през изминалите десетилетия ЕС така и не успя да намери златната среда в отношенията с нашата страна. През 90-те години доминираше представата за Русия като за \"чирак\", който методично, без да се обръща внимание на възраженията, трябва да бъде обучаван по западните стандарти. Сега е задействан ирационалният мит за \"всемогъщата руска заплаха\", чиито следи се опитват да намерят навсякъде: от Брекзита до каталунския референдум\", заяви руският външен министър.", "date": "2018.02.17", "title": "Лавров: Задействан е митът за \"всемогъщата руска заплаха\" - от Брекзит до каталунския референдум"}
{"url": "http://www.faktor.bg/bg/articles/eksploziya-vav-frenski-zavod-edin-zaginal-i-edin-izcheznal", "text": "Един техник е загинал, а друг се води засега за изчезнал след станалата днес експлозия в завода за хранителни масла във френския пристанищен град Диеп, на бреговете на Ламанша, предаде Франс прес.  \"Има един загинал и един изчезнал\", съобщи местен депутат. Според говорител на групата Аврил (Avril), чиято собственост е заводът, \"пожарникарите ни информираха, че има един загинал и един човек се води за изчезнал\". Все още не е известна точната причина за инцидента, допълни същият източник.", "date": "2018.02.17", "title": "Експлозия във френски завод, един загинал и един изчезнал"}
{"url": "http://www.faktor.bg/bg/articles/ruskiyat-patriarh-kam-momichetata-razhdayte-detsa-za-tsarkvata", "text": "Партиархът на Москва и цяла Русия Кирил, който е очакван в България за 3 март, заяви тази седмица, че главната мисия на всички момичета е да раждат деца и след това да ги вкарват в лонота на църквата. \"Идеал на младия живот трябва да бъде създаването на семейство\", цитира думите му агенция РИА \"Новости\". \"Това, разбира се, не е единственият идеал, но това е особен идеал за момичетата, които са длъжни ясно да осъзнават, че създаването на семейство, раждането на деца и тяхното воцерковление и възпитание се явява определена от Бога мисия, над коят оняма нищо по-висше.\" Думите му са от проповед в катедралния храм \"Христос Спасител\" в Москва по случай Сретение Господне - празник, който се отбелязва в Русия като ден на православната младеж. Според патриарх Кирил днешните технологии и нивото на образование и комфорт позволявали да се съчетае грижата за семейството и с професионалната дейност. През ноември 2016 г. той призова абортите в Русия да бъдат изключени от системата на общественото здравеопазване. \"Ако държавата заяви, че това си е лична работа на всеки, тя ще подчертае негативното си отношение към абортите. Та нали никой не помага, да кажем, на алкохолиците и наркоманите да си купуват пиене и наркотици за сметка на някаква застраховка?! Няма такова нещо, защото то е зло, вредно. А тук със здравните вноски плащаме извършването на аборти\", заяви водачът на православната църква на Русия. Идеята бе повдигната от депутатката Елена Мизулина, според която безплатните аборти трябва да останат само заради медицински причини и след изнасилване - всичко останало да се забрани, включително и в частните клиники и чрез спиране продажбата на медикаменти за прекъсване на бременност. Тя е съавтор на закона за цензура в интернет, както и на закона \"За защита на децата от информация, причиняваща вреда на здравето и развитието им\", в който без ясно определение се използват понятия като \"семейни ценности\", \"полови отношения\" и \"действия със сексуален характер\". Мизулина предложи и в Конституцията на Русия - страна с поне 20 милиона мюсюлмани, да се впише, че православието е основа на националната и културна самобитност на страната.", "date": "2018.02.17", "title": "Руският патриарх към момичетата: Раждайте деца за църквата"}
{"url": "http://www.faktor.bg/bg/articles/neno-dimov-protestirashtite-da-proyavyat-smirenie-pred-volyata-na-mnozinstvoto-grazhdani", "text": "Мнозинството българи не приемат посоката, в която протестиращите срещу решението за \"Пирин\", искат да водят страната и най-разумното би било те да се смирят пред исканията на местната общност. Според министъра на екологията Нино Димов това следва от факта, че подкрепящите протестите – \"Да, България\", \"Зелените\" и ДСБ не са прескочили четири процентната бариера на последните парламентарни избори. Пред Дарик радио днес той обяви, че ще продължи да следва програмата на управляващите, която е била подкрепена от гласоподавателите. \"Когато г-н Каракачанов ме покани на разговор след като имаше яснота по управленската програма, която е съчетана между Обединените патриоти и ГЕРБ, бях поканен, за да работя по определена програма, да я приема. И аз работя точно по нея. Когато си се явил на избори и са ти гласували доверие да проведеш определена политика, провеждаш именно нея\", каза Димов. Той продължи разсъжденията по темата и допълни: \"Когато си се явил на избори и си предложил на избирателите си план, който дори не са ти дали правото да го защитиш в парламента, очевидно българските граждани не искат тази програма. Тя може да е много вярна и съм убеден, че лидерите на тези партии са се явили на последните избори с доброто желание да покажат нещо, което от тяхна гледна точка е било правилно и добро. Говоря за Зелените, за \"Да, България!\", за ДСБ - политическите сили, които протестират. Само че то не е прието от голямата част от българските граждани. Те не успяха да прескочат дори 4% бариера. Демократично това означава, че би трябвало да приемат, че това не е посоката, в която голямото мнозинство от граждани иска да се движат. Важна е местната общност какво мисли и да бъдеш смирен пред това решение\". Според екоминистъра процедурата за строителството на нов лифт в Пирин не е напреднала, защото все още трябва да се издадат поредица от нормативни документи и чак тогава може да се престъпи към процедурите по оформянето на цялата документация. До този момент е заявено устно и през медиите желание на инвеститора само за строителството на втори лифт, каза Димов. Той поясни, че дори само това да бъде заявено за строителство, ще минат поне три месеца, за да се оформят документите. \"Ако това решение се обжалва и се мине през съда, то това ще отнеме поне 2 години\", каза още Димов пред \"Дарик радио\".", "date": "2018.02.17", "title": "Нено Димов: Протестиращите да проявят смирение пред волята на мнозинството граждани"}
{"url": "http://www.faktor.bg/bg/articles/germanskiyat-vanshen-ministar-obyavi-pri-kakvi-usloviya-mozhe-da-zapochne-svalyaneto-na-sanktsiite-sreshtu-rusiya", "text": "Ако в Украйна бъдат изпратени миротворците на ООН, то има възможност санкциите срещу Русия да бъдат поетапно вдигнати. Това обяви министърът на външните работи на Германия Зигмар Габриел, цитиран от ТАСС. По време на обръщение в рамките на втория и финален ден от Мюнхенската конференция по сигурността, първият дипломат на Германия е отбелязал, че „е нужно постигането на примирие в Украйна и аз смятам, че идеята на руския президент за сини каски е правилна. Ако това се случи, то ние може поетапно да свалим санкциите\", обяви Габриел. Той уточни, че все още има фундаментални различия около предложението на Русия да се изпратят мироопазващи сили на ООН в Източна Украйна, но намира идеята \"за една от малкото реалистични възможности\" за постигане на някакъв напредък към прекратяване на насилието\". Габриел обясни, че е нереалистично да се настоява за пълно изпълнение на мирните договорености от Минск, преди да се предложи на Москва известно облекчение на санкциите.", "date": "2018.02.17", "title": "Германският външен министър обяви при какви условия може да започне свалянето на санкциите срещу Русия"}
{"url": "http://www.faktor.bg/bg/articles/tereza-mey-izlizame-ot-es-bez-vtori-referendum", "text": "Изключено е във Великобритания да се проведе нов референдум дали страната да остане или да излезе от Европейския съюз. Това обяви лично британският премиер Тереза Мей по време на Конференцията по сигурността в Мюнхен. „Напускаме Европейския съюз и не може да става въпрос за втори референдум или връщане назад\", каза Мей, цитирана от „Ройтерс\". „Хората във Великобритания са убедени, че когато ние вземем решение, правителството не трябва да отстъпва дори крачка или казва „не, вие сгрешихте\", допълни министър-председателят на Великобритания.", "date": "2018.02.17", "title": "Тереза Мей: Излизаме от ЕС и нито крачка назад"}
{"url": "http://www.faktor.bg/bg/articles/zaharieva-strategiyata-za-zapadnite-balkani-predostavya-dobra-platforma-za-uskoryavane-na-reformite", "text": "„Стратегията за Западните Балкани предоставя добра платформа за ускоряване на реформите и укрепване на европейската перспектива за страните от региона. Тя насърчава необходимите дълбоки и устойчиви реформи, и по този начин осигурява гаранции, че напредъкът по пътя към ЕС е необратим и осезаем за всички“.  Това каза вицепремиерът и министър на външните работи Екатерина Захариева днес в словото си по време на Интерпарламентарната конференция за Общата външна политика и политиката за сигурност (ОВППС) и Общата политика за сигурност и отбрана (ОПСО), която се провежда от 15 до 17 февруари в столицата.  Първият ни дипломат изтъкна пред българските и европейските парламентаристи, че страната ни е положила съществени усилия да върне Балканите в стратегическия дневен ред на Европейския съюз. „Именно затова очаквахме с надежда Комуникацията на ЕК за Западните Балкани. Сега, след публикуването на документа на 6 февруари 2018 г., можем ясно да заявим, че Стратегията отговаря на нашите високи очаквания“, изрази удовлетвореността на правителството външният ни министър. Според Захариева стабилността и просперитета на този регион е незаменим елемент от сигурността на нашия континент и това несъмнено го прави от стратегическо значение за ЕС.  „Важно е, че тази стратегия обхваща и шестте държави. България счита, че това е правилният път“, допълни Захариева пред представителите на парламентите. Тя обърна внимание, че Българското председателство акцентира върху свързаността на държавите в региона във всички аспекти - пътна и железопътна, енергийна, дигитална и на бизнеса. „Стратегията е всеобхватна, дългосрочна и честна. Реформите трябва да се правят за по-добър живот, за гражданите на тези държави“, отбеляза още външният ни министър пред народните представители от Съюза.", "date": "2018.02.17", "title": "Захариева: Стратегията за Западните Балкани предоставя добра платформа за ускоряване на реформите"}
{"url": "http://www.faktor.bg/bg/articles/novini/svyat/hodorkovski-tri-alternativi-za-oligarsite-ot-kremalskiya-doklad-da-napusnat-rusiya-da-tarsyat-revansh-ili-da-svalyat-putin", "text": "Според \"житейската стратегия\" на руските особи от \"Доклада за Кремъл\" на САЩ, те имат няколко възможности за по-нататъшни действия. Това заяви руският опозиционер Михаил Ходорковски в интервю за телевизионния канал \"Сега\", цитиран от Гордон.  \"Първият – постепенно да се откажат от позициите, които имат в Русия и напуснат страната, но това няма да ги спаси от евентуален предупредителен списък. Друг вариант – да се възползват от този списък, за да компенсира загубите предвид наложените санкции, посочва опозиционерът. Ходорковски смята, че има и трета възможност, която се състои в следното – да бъдат предприети действия за смяна на президента на Руската федерация Владимир Путин. Ходорковски обаче  нарича този сценария противоестествен и невъзможен. \"Загубите, които понасят лицата в Кремълския списък заради наложените им санкции, са незначителни в сравнение със загубите, които ще понесат, когато този режим се срине и те бъдат игнорирани и напълно елиминирани“, аргументира тезата си той. Ходорковски посочва още, че е възможно да има \"постепенен отлив на лицата, които днес са част от путиновия елит в страната, отстъпвайки от позициите, които имат, а това няма как да не влоши и състоянието в руската икономика\" На 2 август 2017 г. американският президент Доналд Тръмп подписа закона за противодействие на противниците на Америка чрез санкции и налагане на ограничителни мерки срещу Иран, Русия и Северна Корея.  На 29 януари Министерство на финансите на САЩ предаде на Конгреса \"Кремълския доклад\" - списък на 114 високопоставени служители и 96 олигарси, близки до \"руския режим\". В него са посочени помощници и съветници на руския президент Владимир Путин, всички членове на правителството на Русия, включително на премиера Дмитрий Медведев, кметовете на Москва и Санкт Петербург. Списъкът включва също бизнесмени, чието състояние възлиза на повече от 1 $ млрд. Те заемат и първите 96 места в миналогодишната класация на 200 най-богати бизнесмени в Русия, изготвена руското издание на Forbes. Американският министър на финансите Стивън Мнучин заяви, че втората, класифицирана част от доклада, се отнася до възможността за въвеждането на нови санкции срещу Руската федерация.", "date": "2018.02.17", "title": "Ходорковски: Три алтернативи за олигарсите от \"Кремълския доклад\" – да напуснат Русия, да търсят реванш или да свалят Путин"}
{"url": "http://www.faktor.bg/bg/articles/novini/svyat/zapadnite-balkani-parvo-tryabva-da-reshat-vsichkite-si-granichni-sporove", "text": "Председателят на Европейската комисия Жан-Клод Юнкер изтъкна днес колко важно е да се предложи на страните от Западните Балкани перспектива за членство в ЕС, но подчерта, че те трябва да решат всичките си гранични спорове, преди да се присъединят към съюза, предаде Ройтерс.  Има множество спорове за границите на Западните Балкани и те трябва да бъдат решени, преди да предприемем по-нататъшна стъпка, заяви Юнкер на годишната конференция по сигурността в германския град Мюнхен. Председателят на ЕК изрази разочарование от продължаващия граничен спор между Хърватия и Словения, който не е бил решен преди влизането им в ЕС, и каза, че иска да се предотврати подобна опасност при другите потенциални членове на Евросъюза.  Юнкер заяви, че споразумението за сигурност между ЕС и Великобритания, ще се запази и след Брекзита, предаде БТА, цитирайки АП. Юнкер говори, след като британският премиер Тереза Мей призова в Мюнхен партньорите от ЕС да не допускат \"закостенелите институционални ограничения\" да пречат на едно широко партньорство в областта на сигурността.  \"Смятам, че тъй като не сме във война с Обединеното кралство и не искаме да му отмъщаваме за решението, взето от британците, този съюз в областта на сигурността - мост на сигурността между Великобритания и ЕС - трябва да се запази. Ние продължаваме да се нуждаем от него\", каза председателят на ЕК на конференцията.  Той обаче отбеляза, че отношенията в сферата на сигурността не бива да се смесват с други свързани с Брекзита теми. Великобритания и ЕС трябва да вземат решения за търговията и други въпроси, свързани с излизането на Лондон от блока, отделно от дискусиите за споразумението за сигурността, подчерта той.", "date": "2018.02.17", "title": "Западните Балкани първо трябва да решат всичките си гранични спорове"}
{"url": "http://www.faktor.bg/bg/articles/zhiteli-na-perushtitsa-protestirat-sreshtu-skoka-na-taksa-smet", "text": "Жители на Перущица излязоха на протест срещу вдигането на такса „Смет“ почти двойно. Мотивът на общината е, че сметищата и боклукът нарастват и имат задължения към фирми, наети да чистят сметищата. Налогът в града скача с 86%. Таксата не е вдигана три години.", "date": "2018.02.17", "title": "Жители на Перущица протестират срещу 86% скок на такса „Смет“"}
{"url": "http://www.faktor.bg/bg/articles/po-skapa-grazhdanska-otgovornost-ot-tozi-mesets", "text": "От 1 февруари цената на задължителната застраховка \"Гражданска отговорност\" се вдигна средно с 12 лева. Причина за поскъпването на \"Гражданска отговорност\" от началото на февруари бе новата вноска, която застрахователите трябва да направят в специален фонд към Националното бюро \"Зелена карта\". Това е институцията, която плаща обезщетения, ако българи без \"Гражданска отговорност\" причинят катастрофа в чужбина. Средствата във фонда ще служат като банкова гаранция срещу неплащането на щети в чужбина, а създаването му е по решение на Международния съвет на бюрата \"Зелена карта\"", "date": "2018.02.17", "title": "По-скъпа \"Гражданска отговорност\" от този месец"}
{"url": "http://www.faktor.bg/bg/articles/sport/udostoiha-petar-stoychev-s-golyama-chest-prieha-go-v-zalata-na-slavata-na-pluvtsite-maratontsi", "text": "„Ако някой заслужава да получи този приз, то това със сигурност е Петър Стойчев.“ - така коментират от сайта dailynews.openwatersswimming включването на българина в \"Залата на славата на плувните маратонци\". В кариерата си роденият в Момчилград плувец е постигнал всичко: четирикратен участник е на oлимпийски игри, където се състезава на 400 метра и 1500 метра свободен стил. Стойчев е и финалист на 10 км на Игрите през 2008 г. и 2012 г., като финишира съответно шести и осми. Знаменосец е за България на олимпийските игри в Пекин през 2008 г. В кариерата си има две преплувания на Ламанша. Той същевременно е първият, изминал дистанцията под 7 часа - 6 часа, 57 минути и 50 секунди. През 2009 г. е избран и за №1 в света в най-мащабното гласуване на сайта на Световната асоциация по плуване в открити води. Стойчев триумфира на 25 км в открити води на световното първенството по плувни спортове в Шанхай през 2011 г. Освен този успех роденият в Момчилград състезател може да се похвали и с 3 бронзови отличия от шампионат на планетата. Петър Стойчев е и 11-кратен носител на Световната купа на FINA в периода 2000 г. - 2011 г. Избран е за плувец на годината в открити води за 2009 г. Световен рекордьор е и в плуването в ледени води. Печелил е легендарното състезание Traversée Internationale du lac St-Jean рекордните 11 пъти. В знак на признание за този впечатляващ резултат е създадена бира „La Stoychev“. През същата година печели златен медал в дисциплината 450 метра свободен стил на световното зимно първенство по плуване в Тюмен, Русия. На шампионата чупи световния рекорд с време 5:25:39 ч. Приет е в „Зала на световната плувна слава“ в град Форт Лодърдейл САЩ. От 13 март 2013 г.  до 29 май 2013 г.  Петър Стойчев е Министър на младежта и спорта в осемдесет и осмото правителство на Република България. Българинът е и рекордьор в открити води за плувци на възраст 40-44 г., като плува над 12 часа на 6 януари 2017 г. в 3-градусовите води в Бургхаузен, Германия.   За 11 последователни години е краен победител на Световните Гран При серии за плуване в открити води. Българинът е и победител 11 пъти на Охридския плувен маратон.   В кариерата си има над 60 победи от професионални плувни маратони. Почетен гражданин е на аржентинския град Виедма. Член е на Комисията на атлетите към FINA.  С удостояването си на член на „Залата на славата на плувните маратонци“ Стойчев се превръща в едва 40-ия плувец, който е и едновременно член на „Международната плувна зала на славата“.", "date": "2018.02.17", "title": "Голяма чест за Петър Стойчев - приеха го в \"Залата на славата на плувците маратонци\""}
{"url": "http://www.faktor.bg/bg/articles/grigor-dimitrov-e-na-final-v-roterdam", "text": "Григор Димитров отива на финал на престижния турнир в Ротердам, Холандия. До победата на българския тенисист се стигна след неочакван инцидент на корта.  Съперникът му в днешния сблъсък Давид Гофен се контузи, след като удари окото си, опитвайки да върне удар в полето на Димитров. Преди това Григор беше спечелил първия сет с 6:3 и изоставаше с 0:1 гейма във втория. На финала Димитров ще има за съперник победителя от двубоя между Роджър Федерер и Андреас Сепи. От понеделник българинът ще бъде на четвърто място в световната ранглиста.", "date": "2018.02.17", "title": "След неочакван инцидент на корта Григор Димитров е на финал в Ротердам"}
{"url": "http://www.faktor.bg/bg/articles/bg-zvezdi-s-trikove-sreshtu-uroki-i-zli-ochi", "text": "Суеверия и зли очи мъчат родните фолкпевци. Много от тях неведнъж са споделяли как се предпазват от уроки, пипе в. \"Телеграф\". Най-шокиращите признания направи певицата и бивша брадърка Дебора, която издаде, че ежедневно става жертва на недоброжелатели, които целенасочено й изпращат негативна енергия. „Вярвам, че съм била урочасвана, и съм на мнение, че има много енергийни вампири, които черпят от хората. Случвало ми се е да ми става лошо и отпаднало в компанията на даден човек, в такъв момент приключвам отношения, защото присъствието му ме натоварва. Може да черпи от мен, без да иска“, споделя Дебора и допълва, че никога не е сваляла червения си конец.  Колежката й Ваня носи амулет за късмет в джоба си. „Прилагам малки трикове, които предполагам всеки използва в подобни случаи – чукаш на дърво или други подобни неща против лош късмет“, казва тя.  Сред певиците, които се пазят от уроки, са Анелия, Преслава и Алисия. Те често са споделяли, че не желаят да говорят за личния си живот поради куп причини, едната от които е реакцията на обществото, която може да повлияе на бъдещето им.  „Много често ме боли главата. Като малка баба ми казваше – погледнали са те с лоши очи. И взимаше малко вода и ми измиваше челото и ми повтаряше: „Махайте се, лоши погледи, това е най-хубавото дете“. Винаги, когато ме заболи главата, по детски си го правя. Аз съм много вярваща и знам, че има кой да ме пази“, споделя Миглена Каканашева – Мегз, която като приключи връзка с мъж, изхвърля всичко от него, дори и ако й е подарил диаманти.  „Ако черна котка ми пресече пътя, правя три крачки назад и после тръгвам пак“, споделя Тони Стораро.  Маги Бадер, въпреки че е суеверна и вярваща, споделя, че като види черна котка, й дава път и смята, че това е на щастие. „Лейди България“ Елизабет Методиева не е суеверна и смята, че неща като черна котка, петък 13-и счупено огледало са на късмет. Но пък вярва, че енергийни вампири съществуват и тя е ставала тяхна жертва.  Габриела Гълъбова – Мис Джуки не е от вярващите. Според нея зли очи няма, има лоши хора, а червеният конец на ръката й е заради любимият й футболен отбор. Плеймейтката Жанет също не вярва, но пък й се е случвало да се страхува. „Чела съм много за магиите, не ги отричам напълно“, споделя тя. Мис Силикон Габриела Попова спазва едно единствено суеверие – когато тръгне на път, да не се връща.  Коцето вярва в уроките и злите сили. „Не го признавам пред всеки. Знам, че ако правиш лошо на някого, то се връща към теб. Всяка вечер се моля на Господ и пожелавам на зложелателите си да бъдат щастливи. Сутрин пък благодаря на Вселената за всичко, което имам. Като гледам колко щастие има в живота ми, едва ли съм бил урочасван“, отсича той.  Ася Капчикова също е била урочасвана. „Доскоро имах 2 червени конци на всяка ръка, но сега съм само с един на лявата, тъй като този на дясната се скъса именно от зли очи“.", "date": "2018.02.17", "title": "Вижте какви трикове използват БГ звезди срещу уроки и зли очи"}
{"url": "http://www.faktor.bg/bg/articles/imotnite-skitsi-veche-se-izdavat-bezsrochno", "text": "Издадените от Агенцията по геодезия, картография и кадастър скици на имоти, независимо от датата на издаването им, са валидни до настъпване на промени в данните за имота, за който се издават, съобщават от Министерството на регионалното развитие и благоустройството. Това става благодарение на приетите изменения в Наредбата за съдържанието, създаването и поддържането на кадастралната карта и кадастралните регистри, съгласно която правното основание за предоставяне на услугата презаверка на скица или схема отпадна. Облекчението е част от мерките, предприети от Министерството на регионалното развитие и благоустройството и неговите структури в посока намаляване на административната тежест за гражданите и бизнеса и подобряване на условията за инвестиции в страната. Преди промяната, предходните нормативни разпоредби изискваха презаверяване на скици и схеми след изтичане на шест месеца от издаването им, ако в този период не е настъпила промяна в данните за имота. От началото на годината само в АГКК - София-град са подадени 13 361 заявления за предоставяне на услуги. Броят на издадените скици на поземлени имоти и сгради в урбанизираната територия, от началото на годината досега, са 178 260. В неурбанизираната територия са 14 069. Издадените скици за имоти в урбанизираната част за миналата година възлизат на 1 260 713, а за неурбанизираната - 119 428 броя. Общо приетите заявления в София, за 2017-та година, са 95 831. За цялата страна от началото на година досега подадените заявления за услуги от АГКК са 68 802 броя, като само 10% от предоставяните от агенцията услуги са заявени електронно. Административен орган, лице с публични функции, обществена организация и други органи и лица, пред които се представя скицата на имот или схемата, могат да извършват безплатни онлайн проверки в кадастралната карта и кадастралните регистри относно данните за имота, чрез уеб портала за онлайн-услуги -\"КАИС\" на Агенцията по геодезия, картография и кадастър. След извършената онлайн проверка, при липса на промени в границите и данните за имота, издадената скица, независимо от датата, на която е издадена, е актуална и същата може да се използва като официален документ. За да се подобри обслужването на потребителите на кадастрални услуги, от агенцията са осигурили няколко канала за достъп и възможности за заявяване и получаване на услуги от кадастралната карта и кадастралните регистри. Това може да стане на място - на гише, в която и да е служба по геодезия, картография и кадастър в страната, независимо от местонахождението на имота; чрез куриерска или пощенска услуга до посочено от заявителя място; по електронен път - чрез отдалечен достъп до информационната система на кадастъра. Заявената по електронен път услуга може да се получи като електронен документ - по електронен път, или на хартиен носител - на гише в избрана от заявителя приемна на СГКК. С общините и ведомствата има сключени споразумения за достъп до информационната система на кадастъра за извършване на справки, заявяване и получаване на електронни скици или схеми за имоти тяхна собственост, или за имоти собственост на физически и юридически лица, които са им необходими за провежданите от дадена община или ведомство административни процедури. Сключените споразумения с общините дават възможност на гражданите и юридическите лица за достъп до услугите, предоставяни от АГКК, на общинско ниво. Чрез отдалечен достъп до информационната система на кадастъра нотариусите могат да заявяват и да получават от АГКК електронни скици и схеми, които да разпечатват на хартия, да заверяват и да използват за провежданите от тях нотариални производства. По този начин не е необходимо от страните по една нотариална сделка да се изискват скици и схеми на хартиен носител.", "date": "2018.02.17", "title": "Имотните скици вече се издават безсрочно"}
{"url": "http://www.faktor.bg/bg/articles/obshtestvo/proklyatieto-da-si-narod-belyazan-s-pechata-na-predatelstvoto", "text": "Всичко писано и говорено, изказано и неизказано, мислено или не, е в омагьосаната среда на човешкото битие - пълно с лъжи, клюки и обвинения, свързано с ежедневния живот, с любовта и омразата, с тънките сметки, с погледа, макар и тайно отправен, към бъдещето, с умишленото злепоставяне и непочтените изгоди за всеки участник в тази национална драма, с измамата, която виси като хомот на шията ни, и не ни позволява да се изправим като достойни хора, а продължаваме    Без да знаем, че вината е подло и користно създадена, и ни е вменена! Искам категорично да заявя, сто четиридесет и пет години по-късно, че Българското революционно движение е овладяно и смазано, в неговия зародиш, от заинтересованите страни, а пълната информация, за това престъпление срещу народа ни, се намира в руски архиви! За турците няма да говоря, те са имали правото да се защитават. Какво е участието на  руснаците, какви са те в тази драма, не знаем? Ако са приятели, каквито искат да бъдем – трябва да ни върнат документите, за да узнаем истината и да определим поведението си към тях! И, защо като най-обикновени завоеватели, те събират всичко от, и за България от столетия, защо искат да я притежават, за хилядолетия?!   Считам, че Русия и нейната агентура на Балканите, по-специално на територията на поробена България, стои изцяло зад организацията на предателството, залавянето и обесването на Левски! За това красноречиво свидетелства поведението на всички участници  - започвайки с резидента Игнатиев и шпионите му, с членовете на фамилията на поп Лукан Лилов, както и с някои от Централния комитет на Вътрешната Революционна организация, и на БРЦК. Заедно с тях са авангардния български отряд на руската шпионска мрежа, начело с Любен Каравелов и протежето му Димитър Общи! Общи - на кого, за кого, замисляли ли сте се?  В чия полза - на България или Русия?  Защо Димитър Общи съзнателно, не се подчинява на решенията на Левски и ВРО, и инициира кражбата на Арабаконак? Очевидно, за да  предизвиква ситуация, в която или след която, да бъде заловен, … и да разкаже всичко, което знае, викайки, сякаш, не се е клел – кой е Левски, каква организация е създал, какви са целите й, каква е структурата й, кои са членовете й, та, и глухите, и слепите в Турция да чуят, да видят, и разберат, а Русия да покаже, че се грижи за сигурността и целостта на Турската империя! Нищо, че е водила десет завоевателни войни срещу нея, до този момент!  Трябва да се замислим – кой има полза от оповестяването, кой има полза от залавянето и дискредитирането на водача, кой има полза от разкритията, и унищожението в зародиш - на самостоятелността на национално-освободителното ни движение?! Кой и какъв е Любен Каравелов, каква, и колко силна е обвързаността му с политиката на Русия на Балканите, в Сърбия и България, а на „безсребърния“ му брат Петко?! Кой е Димитър Общи, откъде идва, от кой ръкав на подлостта изниква, колко е близък на Каравелов, че той, така настоятелно, го налага на Левски, за пръв помощник? С какво да му помага? Защо Левски страни от него и не му се доверява? Кой друг, освен Високата порта, има интерес към събитията по българските земи?  Отговорът е един и  и царското й правителство! Но, защо? Да не би да сме ги нападали, да не би, да не сме им дали с любов, с вяра и с надежда -  земя, букви и писмо, религията си, дори?! Да не би, някой друг, да е създал и съградил държавата им?! Та, нали, ако не бяхме ние, българите от Балкана – те, все още, щяха да живеят в землянки, и щяха да мучат, вместо да говорят на най-стария, от живите езици, на земята! Още от времето на Петър I Велики и Екатерина II Велика, великите царе и великата руска дипломация са обзети и заслепени от велика неблагодарност, и измислят велика химера - Велика Русия е пряк наследник на … Византия! Неблагодарността рядко живее сама, обикновено ражда и завист, и омраза. Нужна им е исторически недоказуема манипулация, за да възвеличат и преекспонират своето участие при създаване на човешката история, мамейки света, и най-вече себе си! Нищо, че не са съществували, когато се е раждал  българският етнос!  Представяте ли си размерите на присвояването, на кражбата, на лъжата, упоритостта на замисъла? Столетия преследвана цел - да овладееш белязаната територия, да присвоиш архивите й, „удостоверяващи“ и твоя живот там, по тези бленувани земи?! Затова променят, измислят и преиначават историите на различните участници, подчинявайки ги на своите цели! Тази е и причината, никой в Русия, да не „помни“, и да не иска да помни българските религиозни, културни и държавнически влияния, власт и контакти, роднински връзки, и помощ за обединяващата се Киевска Рус – преди хиляда години, а, и през столетията, след това! Никой, не иска и да знае, че част от земята, върху която съществуват, е била на предците ни! Искат да забравят този миг от историята си! Искат да я изтръгнат, веднъж завинаги, но, как се убива история, дори, те - майсторите, не знаят! Тя ги разяжда, без да могат да я изличат от националното си съзнание, тъй като е – отдавна, приключило минало! Историята е по-силна и устойчива, и от най-великите руски сатрапи! Триста години руската дипломация, усърдно и настоятелно, преследва реализацията на тези болни, безочливи, безпочвени и маниакални амбиции. Отговорът на въпроса, защо - е и за децата, и за историците ясен. Защото,  присвоявайки територията на България и архивите й, Руската империя, с основание, ще наследи и придобие, ще обсеби, и присвои нейното културно, и религиозно наследство, осъществявайки завоевателната си химера! Ще присвои и ще притежава Светите Седмочисленици, създатели на азбуката, и правото над словото ни, ще присвои светците на православната ни религия и духа им, ще бъде първата, и единствената велика цивилизация, след, и заедно с последната световна културна империя  -  Византийската! Ще задоволи дребнавото си его, непривично за огромна и велика страна. Ще победи и отстрани липсата си на самочувствие, спрямо нас, съпътстващо неоснователните й претенции за православен, културен и политически водач! За наша сметка - приобщавайки ни! Столетия руската империя се стреми да завоюва българските земи, за да се сдобие  с Босфора и Дарданелите, а, след това – с възможността за пряко политическо, икономическо и културно влияние над черноморските, и средиземноморски страни и народи! Територията, а не населението, около Балкана, са необходими на тези, още живи, безумни идеи на руския феодален анахронизъм, който не отчита, че светът е друг и технологично по-различен от тоя, в който, все още, живее! И днес, руският егоцентризъм няма покой, защото усеща и разбира, че светът знае за приноса на стария балкански народ към техния, че той е създал и оформил, и държавата, и религията, и културата им като е използвал своята, родена хилядолетия преди. Помогнал им е, и те да проходят прави! А, днес са обидени, че предците ни са извършили израждането и се опитват да скрият това, крадейки архиви, обсебвайки земята, и самостоятелността ни! Но, светът знае!  Активната руската дипломация на Балканите на резидента Игнатиев и агентурната й мрежа държат здраво политическите движения, чети, легии и прочее, на събудилите се народи, омайват ги, ръководят и санкционират, коварно помагайки на турската власт. Не успяват, обаче, да манипулират гениалните им водачи и един след друг, ги избиват - и  х. Димитър, и Караджата, и Левски, и Ботев, и Стоян войвода от Кресна, и Стамболов, и Димитър Петков-Свирчо, и сина му, и кой ли, още не! Липсва информация, с какво и дали, Л. Каравелов е участвал, и до колко е ръководил процесите, но, логиката ни налага да се интересуваме – откога, и как ги е напътствал, как ги е управлявал, с какви средства е издавал вестник „Независимост”, как е придобил влияние, как е направлявал национално-освободителното движение отвън, как е повлиял, дори, на безукорния му и мнителен водач? Днес, поведението му е ясно – то е в услуга на чужди нам интереси! Задължени сме да знаем, защо Л. Каравелов, пръв писмено, заклеймява поп Кръстьо като предател? Защо   Може би, знае факти, неизвестни за други или, за да скрие истинските предатели  – себе си,  общия на всички Общи, фамилиите Луканови и приятели, и останалите – заедно, подчинени на руската имперска зависимост! Трябва да помислим и над ненавременното нареждане, в писмото му до Левски, за вдигане на въстание, на което Апостолът отказва, защото подготовката, все още, не е завършена! Не само, заради предателството, написах този текст, то и днес боли. Постарах се накратко да спомена част от всичко, което добронамерено сме дали на руснаците, а прочелите го – сами да направят изводите си. Какво са ни дали те, е редно - те да си кажат! Откъде изникна, от къде се появи и тази, исторически важна, и немалка сума, скрита в дувара на семейния имот на председателя на Вътрешно революционната организация  Марин поп Луканов? Кой е скрил парите? Кога ги е скрил? Защо ги е изоставил? Знае ли, някой?  Намерените 1364 златни монети, зазидани в дувара на бившия поп Луканов имот, са от емисия 1867 година. Открити са случайно, чак през 1974, при реконструкцията на историческия резерват „Вароша“ в Ловеч.  Убеден съм, че това са и не са, събирани пари от Централното ръководство в Българско? Не може да има и съмнение, кой е владетелят им. Това е пазителят им по устав - председателят на БЦК Марин поп Луканов. И защо, не са били потърсени през следващите години? Дали. притежателят им се е страхувал от тях?  Презрял ли се е и затова, не ги е потърсил, подобно на обесилия се Юда - коварно освободил се от дадените му сребърници?! Сумата е голяма, по-голяма, по моралната си стойност, от оная, която Общи и компания са откраднали при обира на Арабаконак!  Убеден съм, че парите са изоставени, защото изгарят и душата, и ръцете на всеки, докоснал се до тях, защото са прокълнати!! Те са убийците на Левски и … на опита на народа ни да полети! Те са вечна собственост на платилите ги! Върнете му ги! Коги да е, правото ще излезе налице! – смята поп Кръстьо. Предполага се, че турските власти са знаели предварително за обира и бързо залавят крадците, а те изпяват всичко, дори, без да ги питат. Като Общи! Знаели са отдавна всичко за Левски и за Организацията, основно от Игнатиев, и доносниците му, а обирджиите и предателите, просто са потвърдили фактите, под диктата на Общи. Знаели са и за намеренията, и за движението на търсения. Организаторите на предателството са направили достатъчно като успешно са си свършили „работата“, за да скрият предателите от очите на народа и умело да прехвърлят вината за престъплението, върху набелязаната жертва, примамвайки и Апостола с проблема на присвоените пари, и с „напрежението“ в Организацията! Турската власт, управляваща с внушенията на самоотвержения руски посланик, ги вкарва в затвора, за да измами народа и да отклони съмненията за тяхно участие в заговора срещу Дякона, и народа - в кауша, докато мине вцепенението му. Тази е въдицата, която Апостолът е захапал и една от основните причини, накарала го да мине през Ловеч, за да ги прибере, заедно с документите на Организацията, от човека, в който е загубил доверие. Знаем, че е предполагал предателство и опасенията му са били основателни, а днес, фактите ги доказват! Мисля, че е усещал опасността, но не е имал друго решение! Само на 136 400 гроша ли е била оценена главата на Апостола и Организацията за освобождението на един народ, тръгнал сам към свободата си, сам, без чужда помощ, да полети? Залавянето и смъртта на Левски са прекъснали възможността парите да се изровят от скривалището, и да се използват. Не са  им и трябвали, тъй като са получили други. Очевидно е, че след обесването, всеки се е пазил да ги докосне, отнасяйки тайната им, със смъртта на Апостола и своята. След Освобождението, никой не е посмял да говори, а историята ни ги открива, един божи ден, без да сме знаели за тях, без да сме ги търсили!  Безусловно известно е, че поп Лукан Лилов, Христо, Марин и Илия, Тодор Луканов от Плевен, Марийка Хашнова и техните наследници, са предали свободата на българския народ, предали са неговия водач и гений! На чужди интереси, очевидно, заради химерата и хаоса в главите на менторите им! Резултатът от предателството е, че се обезглавява организацията и се прекъсва, макар за кратко, всякаква подобна дейност. Но, след няколко години се „открива“ възможност за нова, единадесета по ред, завоевателна война на Русия срещу Турция, както и за навлизане на руски войски на територията на Балканите, които стигат до хинтерланда на бленувания Цариград! Ако процесът е политически, наказанието за провинението на Апостола е заточение в Диарбекир! Обществото, не е запознато, как и какво е улеснило, и довело до  залавянето му, защото манипулацията продължава! Турските заптии са  устроили засада и го залавят при ситуация, изключваща възможност за бягство! Знаели са, кой е! Но, защо обесват и Общи, нали е само крадец? Вероятно, за да спре да говори!  Кой има интерес, ще продължа да питам, от дискредитирането? Заинтересована ли е Турция от тази подмяна или с предимство се защитават интересите на Русия, прекъсвайки освободителното дело, унищожавайки неговата самостоятелна и независима организация, осигурявайки си бъдеща възможност за колонизиране, и присвояване на територията, поробване на народа, и представяне на  културата му за своя – все стъпки по пътя към Константинопол!? Като че ли, са логични и двете като тайно и полека, подло и коварно, е реализиран съдбовният поврат в българската история, а за кражбата на комитетски пари е обвинен и оцапан невинен, но подходящ. От логиката на тези съждения се разбира, че попът е използван за примамка за залавяне на Апостола, който е имал доверие в него -  били са заедно в Белград и Легията, отново там, където могат да бъдат наблюдавани и управлявани! Същевременно, другите играчи в спектакъла, отдавна, са  сътворили своята непочтена роля, а Общи и менторът му Любен Каравелов създават, и направляват интригата, повлиявайки на бъдещето ни! Отклонили са и съмненията, около които историци, и аматьори си блъскат главите, повече от век! Сценарият е ясен – на свобода остава невинният поп, а предателите, предвидливо и за заблуда, са арестувани, и осъдени по-късно на изгнание в Диарбекир! Живи и далеч от бесилото! След убийството, най-тежко престъпление за обществото, е предателството. При  липсата на нравствена и морална справедливост, те препятстват развитието му. Затова човешката история си прилича с глупостта и крещи ли, крещи, докато, някой я чуе или види, за да установи истината за българите и за да могат всички да разберат, че  „Вън от понятието България – няма морал!“", "date": "2018.02.17", "title": "Проклятието да си народ, белязан с печата на предателството"}
{"url": "http://www.faktor.bg/bg/articles/sutreshni-magli-sledobed-promenliva-oblachnost-slantse-nad-planinite", "text": "Днес в сутрешните часове на места в равнините ще има ниска облачност или мъгла. Около и след обяд облачността ще намалее, а видимостта ще се подобри. Над планинските райони през целия ден ще бъде предимно слънчево. Ще духа слаб североизточен вятър. Максималните температури ще бъдат между 8° и 13°. Вечерта от запад облачността ще започне да се увеличава и вплътнява, съобщи „Фокус”. По Черноморието преди обяд ще има мъгла или ниска облачност, а след обяд ще настъпва подобрение на видимостта и разкъсване на облачността. Ще духа слаб вятър от североизток. Максимални температури на въздуха: 8°-10°. Температурата на морската вода е 5-8°. Вълнението на морето ще бъде 1-2 бала. Над планините ще бъде предимно слънчево. Вечерта от запад ще започне заоблачаване. Ще духа слаб, по билата умерен северозападен вятър. Максимална температура на височина 1200 метра около 4°, на 2000 метра – около минус 1°. Атмосферното налягане е по-високо от средното за месеца – слабо ще се понижи.", "date": "2018.02.17", "title": "Променлива облачност, слънце над планините"}
{"url": "http://www.faktor.bg/bg/articles/trus-ot-7-2-raztarsi-meksiko", "text": "Земетресение с магнитуд 7,2 разтърси южните и централните части на Мексико и бе усетено и в столицата, предадоха световните агенции. Епицентър е бил близо до тихоокеанското крайбрежие, на 2 километра източно от град Пинотепа де Дон Луис, на 148 километра югозападно от град Оахака в южния щат Оахака. Съобщава се за незначителни щети по сгради в Оахака. Засега няма данни за жертви. Няма издадена тревога за цунами. Трусът бе усетен и в Гватемала. В столицата на Мексико сградите се люляха повече от минута. Телевизиите показаха как хиляди хора излизат по улиците на мексиканската столица изплашени. На 7 септември трус с магнитуд 8,2 разтресе Мексико и отне живота на 96 души основно в щата Оахака. На 19 септември земетресение с магнитуд 7,1 отне живота на 369 души в страната в деня, в който мексиканците отбелязваха 32-ата годишнина от мощното земетресение от 1985 г., отнело живота на 10 000 души. След този трус бяха регистрирани 60 вторични, като най-силният беше с магнитуд 5,9, предаде ТАСС.", "date": "2018.02.17", "title": "Силен трус от 7,2 разтърси отново Мексико"}
{"url": "http://www.faktor.bg/bg/articles/fbr-dopusnali-sme-propuski-za-masovoto-ubiystvo-vav-florida", "text": "Американската федерална полиция призна, че е бездействала, въпреки че е била предупредена за потенциалната опасност, която представлявал Никълъс Крус, младежът, който застреля 17 души в гимназия в щата Флорида, предаде АФП.  ФБР поясни, че на 5 януари е получило обаждане от близък на Крус, който е разказал, че младежът имал намерение да убие хора, в това число и в учебно заведение. \"Тази информация трябваше да бъде разглеждана като потенциална заплаха и трябваше да бъде предадена на бюрото на ФБР в Маями, което щеше да извърши необходимите разследвания\", се казва в изявление на ФБР. Случило се е точно обратното и се оказва, че не е имало задълбочено разследване и процедурите не са били спазени, допълва ФБР. Информаторът, подал сигнала, не беше идентифициран. Той е съобщил по телефона, че Крус е въоръжен и че публикува заплашителни послания в социалните мрежи.  В сряда 19-годишният Крус, който е бил изключен от гимназията близо до град Паркланд, откри огън с полуавтоматична пушка в училището и уби 17 души, почти всички юноши. Предявени му бяха обвинения за 17 предумишлени убийства. Заради сериозността на пропуска, който е можел да попречи на трагедията, директорът на ФБР Кристофър Рей пое ангажимента да проучи из основи проблема и да преразгледа действащите процедури.  ФБР също така призна, че през септември абонат на YouTube е подал сигнал за коментар, оставен от потребител с име Никълъс Крус и гласящ: \"Ще стана професионален стрелец в училищата\". ФБР обясни, че не е успяло да идентифицира точно човекът, който е публикувал този коментар.  Американският министър на правосъдието Джеф Сешънс също спомена за пропуски на ФБР с трагични последици. \"Установено е, че е имало предупредителни сигнали и че ФБР ги е подминал. Ние виждаме трагичните последици от тези пропуски\", заяви той. Републиканският губернатор на Флорида Рик Скот определи като неприемливо бездействието на ФБР и призова Кристофър Рей да подаде оставка. Той каза, че извиненията няма да върнат живота на 17-те убити. Шерифът на окръг Броуърд, където стана стрелбата, Скот Израел пък съобщи, че за последните няколко години правоохранителните органи на Флорида са получили 20 оплаквания от Никълъс Крус, предаде БТА, цитирайки Ройтерс и ТАСС.  В някои от случаите за проверка на сигналите са били изпратени полицейски патрули. Сега ще бъде направена проверка дали всички сигнали са били третирани подобаващо.", "date": "2018.02.17", "title": "ФБР е проявило бездействие след сигнали за готвеното масово убийство във Флорида"}
{"url": "http://www.faktor.bg/bg/articles/novini/balgariya/balgarite-v-krim-gotvyat-protesti-sreshtu-narushavaneto-na-pravata-im-ot-ruskite-okupatori", "text": "Както съобщава на сайта си украинската организация „Информационна съпротива”, в анексирания от РФ Крим положението на националните малцинства изобщо не е толкова розово, както твърди руската пропаганда. Медиите непрекъснато внушават, че Крим е многообразен етнически и културно и  че „властите” гарантират правата на гърци, българи, украинци, татари и другите етнически групи. Този въпрос се обсъжда от всички международни  наблюдатели при посещенията им на полуострова и след връщането им в техните страни. Но всъщност представителите на различните етнически групи в Крим не само че не са защитени от дискриминация и репрессии. Те са лишени от всякакви права. Ето какво заявява Василий, един от активистите на Симферополското българско дружество: „Чувстваме се безправни. Липсва свобода на словото, в нашите дружества непрекъснато идват някакви хора, не се легитимират по никакъв начин и, меко казано, ни напомнят, че сме длъжни да популяризираме руския Крим и да провеждаме някаква си „народна дипломация”. Същевременно в българската диаспора твърдят, че просто провеждат културни мероприятия, без да участват в никаква агитация. Струва си да се отбележи, че същият този Василий „не е имал нищо против” руската окупация на Крим. Обяснява го с „историческите връзки” между България и Русия. „Като българин разбирах, че България и Русия са по-близки, че Русия ни е помогнала да се освободим от турско робство. Но никога не съм могъл да си помисля, че след 140 години ще се окажем вече под руско иго”. Всичко започна просто с напомняния  от страна на „държавните органи”, че трябва да живеем мирно и спокойно, разказва активистът. „Но това и така е ясно, ние винаги сме живели така. След това същите тези органи започнаха да ни агитират да се занимаваме с някаква пропаганда, заплашваха да отнемат помещенията на дружеството, заплашваха с изчезването на наши активисти, това вече започна да надхвърля допустимото. Тогава нашите лидери се опитаха да кажат своето първо и навярно последно „не” на властите”, споделя Василий. Най-напред кримските „власти” отнемат на националните малцинства правото да имат своя телевизионна програма. В Крим държавната програма „Български срещи” се излъчваше от началото на 90-те години /т.е. след като Украйна получава независимост през 1991 г. – б.пр./. „Чрез нея можехме да говорим на целия свят, че ние сме част от Великия Кримски народ, че сме коренно население в Крим, че сме народ, който заедно с татари, гърци, немци фактически е облагородявал степния и тогава безперспективен Крим”, казва българинът. „Нашите прадци повече от век са отглеждали лозя на полуострова, развивали са селското стопанство и икономиката. След като ни отнеха „Български срещи”, властите ни лишиха от нашия глас, от нашата възможност да общуваме с България, от нашето право заедно с другите народности да развиваме своята култура и език. Вместо „Български срещи” получихме един общ проект „ЕтноКрим”. Но това е директна дискриминация на българите! Телевизионните предавания на арменци, гърци, немци останаха, а нас просто се опитват да ни асимилират”, казва Василий. /Странно е, че възмутеният Василий не споменава закритата от окупационните власти през 2015 г.  кримскотатарска телевизия „ATR” – б.пр./ Представителите на българската диаспора Иван Иванович Абажер и Людмила Ивановна Радева са се опитали да се свържат с директора на „Телерадиокомпания „Крим” Е. Козир, но не са получили ясен отговор. Българите обещават: ако въпросът не бъде решен, те са готови да организират улична протестна акция. Българската диаспора също така е готова да се обърне за помощ към България, което според активистите, ще изостри руско-българските отношения.", "date": "2018.02.17", "title": "Българите в Крим готвят протести срещу нарушаването на правата им от руските окупатори"}
{"url": "http://www.faktor.bg/bg/articles/avtobus-blasna-9-godishno-dete-na-peshehodna-pateka", "text": "Автобус е блъснал 9-годишно момиченце на пешеходна пътека в Пловдив, съобщи Областната дирекция на МВР в Пловдив. Детето не е пострадало тежко, прегледано е в болница и е освободено за домашно лечение. Уточняват се обстоятелствата около инцидента на ул. \"Съединение\", сигнал за който е бил подаден към 18 ч. вчера. Алкохолната проба на 60-годишният шофьор е отрицателна. Образувано е досъдебно производство.", "date": "2018.02.17", "title": "Автобус блъсна 9-годишно дете на пешеходна пътека"}
{"url": "http://www.faktor.bg/bg/articles/6-patrulki-obiskirat-doma-na-predstavitel-na-bsp-den-predi-izbori-za-kmet-v-plevensko-selo", "text": "Домът на представител на БСП е обискиран в с. Брест, Плевенско, само ден преди частичните местни избори, които ще се проведат тази неделя - 18 февруари, съобщи cross.bg. От областната управа на БСП разпространиха декларация и подадоха жалба до прокуратурата. В декларацията се посочва, че \"тази сутрин в дома на Пламен Давидов Тодоров е извършен обиск от униформени полицейски служители с 6 патрулни коли. Пламен Тодоров е регистриран като упълномощен представител на БСП в предстоящите частични избори за кмет на с. Брест, които са насрочени за 18 февруари\".", "date": "2018.02.17", "title": "6 патрулки обискират дома на представител на БСП в с. Брест, Плевенско"}
{"url": "http://www.faktor.bg/bg/articles/obshtestvo/zakon-i-red/mazh-e-zadarzhan-za-ubiystvo-vav-varna", "text": "Под ръководството на Окръжната прокуратура криминалисти от МВР във Варна са установили извършител на тежко умишлено престъпление - убийство, съобщиха от прокуратурата в крайморския град. За престъплението е задържан 36-годишен мъж. Жертвата е негов приятел от детинство - мъж на 34 години. Сигналът за мъж в безпомощно състояние пред блок в кв. \"Владислав Варненчик\" е подаден на 14 февруари. Пострадалият е починал в линейка на път за болницата. Причина за смъртта са множество травматични увреждания, получени след побой от задържания. Предстои в съда да бъде внесено искане за вземане на постоянна мярка за неотклонение \"задържане под стража\" за задържания, допълват от прокуратурата.", "date": "2018.02.17", "title": "Мъж е задържан за убийство във Варна"}
{"url": "http://www.faktor.bg/bg/articles/kashtata-na-general-lukov-zapechatana-ot-zhandarmeriya", "text": "С жълта полицейска лента е запечатана къщата на генерал Христо Луков в София на ул. \"Тракия\" в близост до бул. \"Дондуков\" в очакване на Луковмарш, предаде Канал 3. Цял микробус жандармеристи е паркиран пред нея, като само единият тротоар е свободен за преминаване.  В района от Първа английска гимназия са паркирани още два микробуса, а жандармеристи стоят през 40 м на двата противоположни тротоара на \"Дондуков\" в района.  Засилено полицейско присъствие има по цялото протежение на централния софийски булевард - от бившия Партиен дом до пресечката с ул. \"Тракия\", където е домът и паметната плоча на убития от комунисти на 13 февруари 1943 г. запасен генерал.", "date": "2018.02.17", "title": "Къщата на генерал Луков запечатана, цял микробус жандармеристи е паркиран пред нея"}
{"url": "http://www.faktor.bg/bg/articles/lavina-zatrupa-mlado-momiche-pod-vrah-sinanitsa-v-pirin", "text": "Нова голяма лавина вдигна на крак спасителите Пирин. Този път снежната маса е паднала в района на връх Синаница, съобщава кореспондентът на bTV в региона.  Инцидентът е станал в късните следобедни часове. По първоначална информация 21-годишно момиче е било затрупано.  „В Пирин, в района на хижа „Синаница“, има затрупан човек от лавина, предизвикана от козирка от сняг“, обясни за Агенция \"Фокус\" директорът на Планинската спасителна служба (ПСС) при БЧК Емил Нешев.  По думите му преди малко спасители на ПСС са достигнали до мястото на инцидента и в момента работят много интензивно. По първоначална информация момичето е било с двама души, които са успели да се спасят.  По последна информация, спасителите от Банско и Сандански с обучено куче са открили туристката мъртва. Районът е изключително трудно достъпен.", "date": "2018.02.17", "title": "Лавина затрупа 21-годишно момиче под връх Синаница в Пирин"}
{"url": "http://www.faktor.bg/bg/articles/lukov-marsh-se-sastoya-vapreki-zabranata", "text": "Маршът за генерал Луков отново вдигна напрежението. Факелното шествие в София тръгна въпреки съпротивата. Сред участниците традиционно имаше облечени в униформи крайно десни активисти с факли в ръце. Тази година в шествието се включиха националисти от Германия, Швеция, Чехия и Естония. Всички те се подредиха зад транспарант с надпис на български и немски: \"Заедно за Европа\". Българският национален съюз отрече обвиненията, че Луковмарш проповядва неонацизъм и антисемитизъм. Според организаторите факелното шествие е единствено едно възпоменателно шествие в памет на убития български герой - генерал Христо Луков. Часове преди провеждането на Луков марш антифашистки организации се събраха под надслов „Без нацисти по улиците ни”, с настояване за забраната на Луков марш. „Събитието Луковмарш промотира краен национализъм и аз смятам, че това няма място в една демократична страна като България”, заяви Радослав. Над 100 души включително и гости от Гърция се събраха в градинката зад джамията Баня Баши, за да кажат „не” на Луков марш. „Искаме да кажем, че София не е нацистки град, че и ние заемаме място и не искаме да бъдем бити, взривявани по улиците, което се случва сега”, заяви Ирина Борова. Протестът беше и на хората с различна сексуална ориентация, имаше и бежанци, дошли да го подкрепят. „На властите искам да кажа, че те трябва ясно да застанат, че национализмът не е мнение, а е престъпление”, заяви Радослав. Властите в лицето на заместник външния министър Георг Георгиев се обявиха против провеждането на Луков марш. Кметът Йорданка Фандъкова също забрани шествието. Но съдът отхвърли забраната. Срещу Луковмарш декларация изпрати и Американското посолство. Шествието  се провежда за 15-и пореден път и е в памет на генерал Христо Луков. Основател на Съюза на българските национални легиони и министър на войната за периода 1935-1938.", "date": "2018.02.17", "title": "Луковмарш се състоя въпреки забраната"}
{"url": "http://www.faktor.bg/bg/articles/mlada-zhena-e-zaginala-na-magistrala-struma", "text": "Млада жена е загинала при катастрофа на АМ \"Струма\" при пътен възел \"Бобошево\". Загиналата е на 30 години и е била сама по време на инцидента. Жената е шофирала лек автомобил по магистралата в посока София. При пътен възел „Бобошево” е изгубила контрол над автомобила, преобръщайки се встрани от пътя. Жената, която е с адресна регистрация от столицата, е изпаднала от лекия автомобил и е загинала на място. Няма други пострадали.  Започнато е досъдебно производство за установяване на причините за инцидента.", "date": "2018.02.17", "title": "Млада жена е загинала на магистрала \"Струма\""}
{"url": "http://www.faktor.bg/bg/articles/politika/hlyab-i-pasti/zashto-lazhata-se-prevarna-v-afrodiziak-za-postoyanna-erotichno-politicheska-vazbuda-na-bsp", "text": "Аритметиката е проста: Комунистите имат 80 депутати в НС. Българите избраха за президент дървения фатмак с мъчителния и оскъден български и вероятно още по-дървен английски. Натовски генерал! С генерал Деси до него. Двамата генерали в мерцедес, охранявани от НСО тоест УБО. Преди него в продължение на 10 години българите избираха Гоце от Сирищник за президент. Той обаче “налегаше” на руския повече. Жаблянов обаче се възбуди от тези “победи”, Кутев също, а   защото за нея Лъжата е афродизиак. Клюноподобният  Добрев, хлевоустият Паргов, младият Хрушчов - Александър Симов, непоправимият диалектофон и софийски градоуправник Бойчев, внукът на генерал Кацамунски от ДС, който закъснявал за пресконференция, щото бил измъчвал “едни дядовци в Белене”, самият син на началник лагера в Белене Тома Томов - депутат от НС, стратег и мислител на световната политика от школата на Иван Славков, Боруджиева -дъщеря на посочения за убиец и Черен ангел, която не престава да каканиже всяка сутрин по телевизора “политология” на “лявото”, цялата  паплач от комунистически орки няма никога да се сепнат и да се засрамят от своите и на своите родители престъпления. За да имаш срам, трябва да имаш съвест. При орките и двете отсъстват по условие. Те никога не познаха наказание за своите престъпления. А очакваха и  много повече от онези набедени за “фашисти”, каквито не е имало в България. Дори онова, минималното, което му се случи на Чаушеску, с килнатата му астраганена шапка, в прахта на разстрела, не им се случи, размина им се. Нито им се случи да висят с главата надолу по телефонните стълбове в Будапеща. Както при народното антикомунистическо въстание през 1956. Не им се случи през 1990 нито пък през 1997. Сега са окуражени, пишат се антифашисти, борят се срещу антисемитизма, прогресивни са, социалисти са, ПЕС са, спечелили са Втората световна война, построили са паметници на “Освободителите” и са готови да ги бранят с кръв. Викат на помощ Шулц, дето се казва, да им помага в борбата. Защитници са на онеправданите, социални са, милеят за жертвите на капитализма. Всичките са милионери в зелено. Но за тази аритметика, за това състояние на нещата, все пак трябва да отговаря онова нещо, което гласува за тях вече толкова години.   Те са отговорни за своето дередже, а и на цяла България, няма защо да се заблуждаваме. А сега се канят да забранят и на онези, избягалите от тях, да гласуват от чужбина за демократичното им поражение с помощта на електронна избирателна система и за тяхното елиминиране по законов път чрез избори. Не било сигурно, докато гласуването в Столипино в Индийска нишка било легитимно. Забраняват да се изучават в училище техните мрачни комунистически престъпления. На този Живковски народ и на неграмотните разчитат орките, няма какво да се лъжем. А те са поне един милион и винаги гласуват. Най-ретроградните, най-тъпите българи, а някои са и от малцинствата. Наричайте ги народ, щом това е названието. Обективно, това са самоубийци, оглавени, заблудени или купени от убийци или от техните деца и внуци. Основното, което ги обединява е липсата на ум, на съвест и на усет за истината. Да им помага Бог, защото те не могат. И завличат себе си и страната си в пропастта, заедно с всички останали. Ех, Жаблянов, Жаблянов...Народен Съд, а?", "date": "2018.02.17", "title": "Защо Лъжата се превърна в афродизиак за постоянна еротично-политическа възбуда на БСП"}
