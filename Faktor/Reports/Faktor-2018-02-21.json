{"url": "http://www.faktor.bg/bg/articles/novini/svyat/gen-dzheyms-matis-nato-ostava-sayuz-nomer-edno-za-amerika", "text": "На връщане от Европа към Вашингтон, министърът на отбраната на САЩ Джеймс Матис потвърди, че НАТО остава съюз номер едно за Америка, за това съобщава atlantic-council.bg. По време на посещението си в Европа Матис потвърди ключови партньорства и съюзи на САЩ, като проведе срещи в Рим и в Брюксел, където участва в срещата на министрите на отбраната на НАТО. Матис се срещна и с българския министър на отбраната, като изтъкна ролята на България като критичен партньор по отношение на сигурността в нарастващо сложната среда на заплахи в Черноморския регион. В Германия Матис се срещна с военнослужещи от Европейското и Африканското командване на САЩ и участва в 54-та Мюнхенска конференция по сигурността. „НАТО остава нашият съюз номер едно“ категорично заяви Джеймс Матис. „Да имаш алианс не означава, че няма спорни въпроси между съюзниците. Разбира се, че има. Всяка държава има своите интереси. Но само като се огледате в тази стая отново и видите всичките 29 държави да работят заедно по тези въпроси, трябва да си спомните за основната сила на този съюз.“ Според Матис в НАТО има напредък във връзка с необходимостта от по-справедливо споделяне на тежестта между Европа и САЩ, където над четвърт век Вашингтон поема основната част от нея. Матис подчерта, че днес е налице „много по-силен европейски фокус върху отбраната“. Според Матис, независимо от икономическите трудности, сега навсякъде в Европа се вижда увеличаване на бюджетите за отбрана, докато допреди 3-4 години те намаляваха. През 2017 г. обаче беше реализиран най-големият ръст на разходите за отбрана в НАТО след обръщането на тенденцията от намаляване към ръст, отбеляза Матис. Според него тази тенденция се запазва. Матис обаче подчерта, че не всички държави от Алианса към момента са ангажирани с целта разходите за отбрана да достигнат 2% от техния брутен вътрешен продукт. Матис припомни, че има и съюзници, които все още не са представили своите национални планове за достигане на разходите за отбрана от 2% от БВП, както беше решено на специалната среща на НАТО в Брюксел на 25.05.2017 г. Атлантическият съвет на България (АСБ) напомня, че България вече представи своя национален план, приет на 04.01.2018 г. от Министерския съвет. АСБ своевременно излезе с позиция по този документ, съдържаща критичен анализ и препоръки. В нея се припомни също така, че разходите за отбрана на България от 2013 г., т.е. за пета поредна година, намаляват като процент от Брутния вътрешен продукт (БВП). За 2017 г. се очаква нов и значителен спад поради провала на старта на ключовите проекти за модернизация на въоръжените сили и невъзможността за тази цел да бъдат усвоени планираните допълнителни 402 млн. лв. от държавния бюджет за 2017 г. За 2016 г. разходите за отбрана достигнаха 1.28% от БВП, благодарение на допълнително изхарчените над 70 млн. лв. за ремонт на старите съветски самолети МиГ-29, а не за ново въоръжение и техника. Между другото, все още няма информация дали руската страна изпълни задължението си и предостави цялата необходима дължима документация по този ремонт, което миналата есен беше една от причините пилотите ни да откажат да летят поради съмнения за летателната безопасност. По  изчисления на експертите от Програма „Национална и международна сигурност“ към АСБ за 2017 г. разходите за отбрана ще бъдат максимум 1.18% от БВП, като могат и да спаднат още при окончателен отчет на по-висок от очаквания ръст на БВП за годината. Вместо нарастване и по-бързо приближаване към договореностите от Уелс за 2 %, то има реална опасност относителният дял на разходите за отбрана за 2017 г.  още да намалее  и да се приближи по-скоро към 1 % от БВП на страната. „Добре дошли в реалността“ казва Матис по повод на проблема с разходите за отбрана на европейските съюзници от Алианса. Като цяло обаче той изрази оптимизъм и посочи като положителен пример Германия. Дано и България още от 2018 г. да последва примера на тези съюзници, които решително повишават разходите си са отбрана. АСБ приветства по принцип приемането на Националния план за повишаване на разходите за отбрана на 2% от Брутния вътрешен продукт и очаква реални и бързи действия. Оставаме обаче към момента резервирани, имайки предвид досегашната практика на правителствата ни през последните години упорито да пропускат да изпълнят поетия още на срещата на върха на НАТО в Уелс (2014) ангажимент да започне повишаване на бюджета за отбрана.", "date": "2018.02.21", "title": "Ген. Джеймс Матис: НАТО остава съюз номер едно за Америка"}
{"url": "http://www.faktor.bg/bg/articles/vesela-lecheva-izrechenieto-za-narodniya-sad-ne-dava-otsenka-tova-sa-fakti", "text": "„Оценката на комунистическия режим сме я дали много отдавна, още през 1991 г., по отношение на издевателствата и престъпленията, но трябва да гледаме напред, да се учим от историята и да не повтаряме грешките. Считам, че изречението, което даде повод за яростни сблъсъци, не дава оценка, а това са факти от българската история“, поясни Лечева. Според нея всичко, което е станало днес в пленарната зала, е целяло да заглуши скандалите в здравеопазването. Това не работи в полза на демокрацията, категорична е депутатката от БСП. Днес яростно бранехме демокрацията. Днес ГЕРБ ни показаха как не бива да се управлява държавата. Начинът, по който действат управляващите, е извън всякакви демократични правила.  Тя подчерта, че днес е била отнета думата на опозицията.  На въпрос как си обяснява факта, че никой днес в пленарна зала не застана на страната на БСП в гласуването, Лечева отговори: \"Другите партии гласуваха против Жаблянов, защото са патерици на ГЕРБ, под натиска на ГЕРБ.\" Тя коментира и сблъсъка между президента Радев и премиера Бойко Борисов. Аз съм на страната на обективността. Това,което се опитва премиерът е да остане лидер в пространството и страхът, който витае, че не е безспорен лидер, го карат да омаловажана успехите на президента. Лошо бе внушението , че в другата сграда има хора, които му пишат речите, слагат му думи в устата. Това бе грозно внушение, посочи Лечева.", "date": "2018.02.21", "title": "Весела Лечева: Изречението на Валери Жаблянов за Народния съд не дава оценка, това са фактите"}
{"url": "http://www.faktor.bg/bg/articles/kamen-plochev-poluchih-zaplahata-imam-dokumentk", "text": "Получих заплаха, даже нося документа, с който плащам тази заплаха. В момента съм на лечение. Това каза управителят на НЗОК проф. Камен Плочев в отговор на въпрос на депутата от ДПС д-р Нигяр Джафер дали е получил заплахи и от кого на извънредно заседание на парламентарната здравна комисия, предаде Агенция „Фокус“.   Той отказа да каже кой точно го е заплашвал, заяви  по-късно д-р Нигяр Джафер,  която е и член на здравната комисия,  в \"Лице в лице\" на Би Ти Ви . Тя коментира там разразилия се скандал около шефа на здравната каса и липсата на комуникация със здравния министър Кирил Ананиев „Кой ми е поставил заплахата и кой му е казал да ми я каже, позволете ми да го спестя“, заяви той. „Не съм присъствал, когато му е казано. Този човек отказва да съобщя името му и да разкрия самоличността му. Той има право на това“, обясни проф. Плочев.  „Заплаха наистина получих, не вярвам този човек да го е направил спекулативно, защото го познавам добре“, посочи управителят на НЗОК. „Това може да се провери от медицинските документи, които имам в себе си“, каза още той. Трудно е да се каже как ще се развият тези събития, но е много тъжен факт, че нито един управител на НЗОК не се задържа повече от шест месеца, министрите също се семнят често, което говори за хаос в системата, подчерта тя. Обективен факт е, че има 271 млн. лв., дължими на чужди каси, и над 130 млн. лв. просрочени задължения. Обективни факти са, че и ГЕРБ промениха правилата за избор на управител на НЗОК. От тези обективни факти обаче пациентите не получават по-добро здравеопазване и лекарите не работят при по-добри условия, псочи депутатът от ДПС. Нигяр Джафер е категорична, че няма правно основание, по което проф. Плочев да бъде освободен.", "date": "2018.02.21", "title": "Проф. Камен Плочев: Получих заплаха, имам документ, но не казвам кой ме заплаши"}
{"url": "http://www.faktor.bg/bg/articles/yunker-naznachi-nov-generalen-sekretar-na-ek", "text": "Ключови рокади в ЕК. Председателят на Комисията Жан-Клод Юнкер назначи Мартин Зелмайер за нов генерален секретар на институцията. Той ще замени на поста холандеца Александер Италианер. Зелмайер е смятан за противоречива личност и не е одобряван от повечето служители в ЕК.   Мартин Зелмайер – дясната ръка и ръководител на канцеларията на председателя на Европейската комисия Жан- Клод Юнкер, беше назначен за генерален секретар на Комисията. Германецът е неодобряван от мнозина в институцията, посочва Ройтерс. Юнкер приятелски го нарича „чудовището“, а британската преса го определя като „Брюкселския Распутин“.   Зелмайер сменя на поста 61-годишния холандец Александер Италианер, който игра важна роля в ЕС от 1985-а година насам. Постът на генерален секретар на ЕК е най-висшата чиновническа позиция в институцията, поясни Юнкер. Нов началник на кабинета на Юнкер става испанката Клара Мартинес Алберола, която е и първата жена на този пост. Към момента тя беше заместник на Зелмайер.   47-годишният германец е юрист по образование и беше човекът, организирал кампанията на Юнкер за председател. Той е известен като човек със силно влияние върху Юнкер и с големи правомощия в европейските институции. Агенция Ройтерс посочва, че бъдещето на Зелмайер след изборите през 2019-а е несигурно заради многото врагове, с които се е сдобил „черният кардинал“. Източници от Брюксел, пожелали анонимност, твърдят, че назначението ще направи трудно Зелмайер да бъде премахнат, след като Юнкер си отиде.   Междувременно стана ясно, че и две българки поемат важни постове в институцията. Мариана Коцева е назначена начело на Евростат, а Андрияна Сукова ще бъде новият заместник-генерален директор на генерална дирекция „Трудова заетост, социални въпроси и приобщаване“. Коцева е не просто първата жена на поста генерален директор на Евростат, но и първата българка толкова високо в йерархията на институцията.", "date": "2018.02.21", "title": "Мартин Зелмайер, определян като „Брюкселския Распутин“, е новият генерален секретар на ЕК"}
{"url": "http://www.faktor.bg/bg/articles/borisov-sas-sauditska-arabiya-shte-si-satrudnichim-v-turizma-i-selskoto-stopanstvo", "text": "Активизиране на двустранните отношения между България и Саудитска Арабия констатираха на среща в София премиерът Бойко Борисов и министърът на външните работи на Кралството Адел Бин Ахмед Ал-Джубейр. Засилването на икономическия и политическия диалог между двете държави е започнало след разговорите на най-високо равнище в края на миналата година при посещението в Риад на делегация, водена от българския премиер, съобщиха от пресслужбата на кабинета.  Бойко Борисов приветства интереса на саудитската страна за развитие на отношенията, ярко изразен чрез наситената програма на визити на саудитски министри и официални лица в България. Премиерът посочи, че страната ни вече е предала на институциите в Риад информация и данни за българската икономика и инвестиционната среда, както и предложения за инвестиционни проекти.  Според него с потенциал за двустранното сътрудничество са селскостопанският сектор, бизнес парковете, индустриалните зони, развитието на инфраструктурата, туризмът, транспортът. Министър-председателят изрази очакване да бъдат постигнати конкретни договорености при бъдещото посещение на принц Мохамед Бин Салман Бин Абдулазиз Ал-Сауд, по чиято подготовка двете страни работят активно. Премиерът Борисов и министър Адел Бин Ахмед Ал-Джубейр обмениха мнения и по международни въпроси, свързани с борбата с тероризма, сигурността и миграцията.", "date": "2018.02.21", "title": "Борисов: Със Саудитска Арабия ще си сътрудничим в туризма и селското стопанство"}
{"url": "http://www.faktor.bg/bg/articles/biser-petkov-nasilie-nad-detsa-v-domovete-e-simptomatichno-govori-za-obshtata-naglasa-kam-detsata-v-balgariya", "text": "По повод случая с 3-годишните близнаци, които на 19 февруари бяха приети в тежко състояние в пловдивска болница, министърът на труда и социалната политика Бисер Петков коментира в студиото на БНТ, че информацията, която има към момента, е, че не е полагана необходимата грижа към децата от майката, тази грижа е неглижирана. Телесните повреди, които са констатирани от полицията, потвърждават думите на майката, че са причинени от падане на гипсов орнамент. Децата са със забавено развитие, като причината се установява, посочи Петков.  Законодателството е насочено към децата в риск. Трябва да се установи, че едно дете е в риск, за да се задействат институциите за закрила на детето. Подобни случаи оставят впечатление, че се върви след събитията, но има много случаи, в които са предприети мерки за закрила, като например настаняване на детето в приемно семейство, обясни социалният министър.  Бисен Петков посочи още, че случаите, които има напоследък в центровете от социален тип, показват, че у нас има много насилие – физическо, психическо, вербално, което е симптоматично за общата нагласа към децата в България. \"По случая в Борован беше направена проверка от Държавната агенция по закрила на детето още на 9 февруари, като са констатирани неспазване на правилата, насилие. Дадени са препоръки – ако те не бъдат изпълнени, следва да има санкции по съответния ред\", заяви Бисер Петков.  Най-трудно се променя манталитетът. Беше осъществено извеждане на много деца от домовете и настаняването им в центрове от семеен тип, в една по-добра материална среда. Фокусът вече трябва да се премести върху социалния подход, към социалните грижи, да се осигури необходимата квалификация на хората, които работят в тези центрове, те да бъдат мотивирани. Като цяло, заплатите на тези хора са ниски. За следващата година ще бъде предложено значително повишение, съобщи министърът на труда и социалната политика.  Той коментира и предложението на работодателите за вкарване на работна ръка у нас от страни извън Европейския съюз. Тези идеи изглеждат по-екзотично, но това е един от инструментите за решаване на проблема с дефицита на кадри у нас. Този инструмент може би не е най-добрият, но е най-бързият, затова се работи за облекчаване на приоцедурите за внос на работници от трети държави. България прави и стъпки да върне у нас българите, които работят в други държави от Европейския съюз, често в тежки условия. Адресират се мерки и към демотивираните, обезкуражените на пазара на труда. Стартира програма Работа в 196 общини, която е насочена към дълготрайно безработни лица. Би трябвало около 10 000 души да започнат работа по тази програма и да възстановят трудовите си навици. Ситуацията налага използване на целия инструментариум, за да се реши проблема, обясни Петков.  По думите му заплатите в България растат, но може би не с необходимите темпове. Последните проучвания покзват, че икономическият оптимизъм на българина нарства. Той идва от високото ниво на заетост, ниската безработица и нарастващите доходи, заяви още социалният министър.", "date": "2018.02.21", "title": "Бисер Петков: Насилието над деца в домовете говори за общата нагласа към децата в България"}
{"url": "http://www.faktor.bg/bg/articles/sasho-simov-i-vladimir-toshev-napraviha-duel-za-narodniya-sad", "text": "\"Неистовата борба с комунизма ражда фашизъм.\" Това заяви Александър Симов, депутат от БСП, в „Още от деня” на БНТ. Пропусна да каже, че двете понятия преливат едно в друго и партията му го доказва все по-успешно.  \"Оценката на Народния съд не може да бъде дадена в едно изречение, затова изречението на Валери Жаблянов беше махнато от декларацията на БСП за Луков марш\", обясни Симов  Той пак запя песента, че съюзниците са поискали Народния съд, а БКП е едва ли не е била послушен изпълнител на исканията на Великобритания и САЩ. Такава е била, но единствено в полза на  Москва, за да избие цвета на нацията си.  „Оневиняването на всички жертви на комунизма е недопустимо. Народният съд е изискан от съюзниците. На решенията на Народния съд не може да се гледа еднозначно. Този парламент се превръща в изтривалка на управляващата коалиция“, заяви Симов. Депутатът от ГЕРБ Владимир Тошев, който също гостува в студиото, зави: \" В Московското  примирие и в Парижкия договор от България се иска единствено съдействие при търсене на  виновните за разпалването на Втората световна война.  По никакъв друг начин не се казва: \"Съдете и осъждайте!\" \"Единствено Георги Димитров изпраща депеши на руски език, той тогава е съветски гражданин,  заповядва  да няма никаква прошка за никого\". ... Процесът е започнал 22 дни по-рано от документа на съюзниците и няма как Народният съд да е по искане на съюзниците. „Вие имате проблем с историята“, отговори с характерната за него и партията му способност да нарича черното бяло Симов.  „В последните няколко седмици г-н Жаблянов допусна нарушение на правилника, допусна уронване на авторитета на Народното събрание с неговата позиция за три неща- по отношение на Договора за добросъседство с Македония, словото му там беше за партийни или за националистически форуми, след това допусна опорочаване на паметта на загиналите, на жертвите на комунистическия режим от трибуната, последното беше гаврата с хилядите загинали.  .    „Народният съд е незаконен. Това, че има съд в името му не го прави правосъдие; Самите вие не сте съгласни с мнението на Валери Жаблянов“, подчерта депутатът от ГЕРБ. Симов заяви, не на шега,  че Жаблянов е изразил мнение, различно от това на БСП, но там имало вътрешнопартийна демокрация и всеки можел свободно да изразява мнението си.", "date": "2018.02.21", "title": "Сашо Симов и Владимир Тошев влязоха в остър сблъсък за Народния съд и Жаблянов"}
{"url": "http://www.faktor.bg/bg/articles/erdogan-turtsiya-shte-razraboti-bezpiloten-tank", "text": "Президентът на Турция Реджеп Ердоган заяви, че страната му ще разработи безпилотен танк, като целта е минимизиране на рисковете за войниците при боеве, информира АП. Ердоган обяви плана по време на реч на конференция за петгодишното развитие на Турция. Коментарът му идва на фона на провежданата от турската армия офанзива в Сирия срещу сирийските кюрди. Трябва да можем да произвеждаме безпилотни танкове и ние ще направим това...Ние ще станем държава, която ще се сдобие с тази технология, каза Ердоган. Той се оплака, че в миналото САЩ са отказали да доставят на Турция безпилотни самолети и това е принудило Анкара да разработи свои.", "date": "2018.02.21", "title": "Ердоган: Турция ще разработи безпилотен танк"}
{"url": "http://www.faktor.bg/bg/articles/rusiya-iska-izvanredna-sreshta-na-saveta-za-sigurnost-na-oon-za-nasilieto-v-siriyski-anklav", "text": "Русия е поискала провеждането на извънредна среща на Съвета за сигурност на ООН в четвъртък за насилието в контролирания от терористите сирийски анклав Източна Гута, предава AFP, като се позовава на думите на постоянният представител на Русия пред ООН Василий Небензя. Руският дипломат е заявил, че отворената среща ще позволи на всички страни „да представят своята визия и позиция за ситуацията и да представят пътища за излизане от нея“.", "date": "2018.02.21", "title": "Русия поиска извънредна среща на Съвета за сигурност на ООН  за насилието в сирийски анклав"}
{"url": "http://www.faktor.bg/bg/articles/novini/balgariya/manoil-manev-razbit-e-mitat-che-izyavlenieto-na-zhablyanov-e-bilo-lichno", "text": "От днес Валери Жаблянов вече не е заместник-председател на парламента. ГЕРБ, \"Обединените патриоти\" и \"Воля\" го свалиха от поста. Причината е партийна декларация, писана от Жаблянов, в която се казва, че \"Народният съд е необходимо военновременно правосъдие\". Според народния представител от ГЕРБ Маноил Манев днес бил разбит митът, че изявлението на Валери Жаблянов е било лично. \"Жаблянов бе употребен от собствените си съпартийци. Жаблянов днес се изказваше от името на партията, а лидерът на БСП Корнелия Нинова излезе и защити от трибуната на Народното събрание всичките му тези за Народния съд. Казусът, че изказването било лично мнение приключи\", подчерта народният представител в студиото \"Денят ON AIR\". Мнението на Манев е, че когато един човек се нагърби с това да бъде заместник-председател или председател на Народното събрание, той трябва да ограничи малко правата си на народен представител. \"Валери Жаблянов трябваше да се съобрази с поста си. Тази оставка, която искахме да бъде подадена, не бе насочена към народния представител, а към самото изказване\", твърди депутатът пред Bulgaria ON AIR. Маноил Манев коментира и ветото, което президентът Румен Радев наложи върху Закона за банковата несъстоятелност. \"Това е поредното вето на президента Радев. Отново обаче мотивите ми приличат по-скоро на политически, а не на реални. Все пак това вето предстои да бъде гледано\", каза още народният представител. По думите му Румен Радев за пореден път отправя доста остри думи към Народното събрание и въобще към републиката, а президентът трябва да бъде не разединител, а обединител на нацията.", "date": "2018.02.21", "title": "Маноил Манев:  Разбит е митът, че изявлението на Жаблянов е било лично"}
{"url": "http://www.faktor.bg/bg/articles/obshtestvo/zakon-i-red/ograbiha-kazino-i-benzinostantsiya-s-plastmasov-pistolet", "text": "Двама души бяха арестувани за въоръжени грабежи в Пазарджик и край Пловдив, съобщи бТВ. Според прокуратурата преди два дни двамата са влезли в казино „Ларго” в Пазарджик, заплашили с пистолети крупието и служителка и ги накарали да отворят касата, откъдето взели оборота от 10 000 лв. В казиното в този момент не е имало охранител. Разследващите са установили, че същите нападатели са извършили въоръжен грабеж на бензиностанция край Пловдив. Все още не е ясно колко точно е била плячката от този удар. На двамата са повдигнати обвинения. В домовете им е намерена част от задигнатата сума, маските, както и оръжията на престъпленията – газов пистолет и пластмасова играчка.", "date": "2018.02.21", "title": "Ограбиха казино и бензиностанция с пластмасов пистолет"}
{"url": "http://www.faktor.bg/bg/articles/sport/godzha-s-parvo-olimpiysko-zlato-bronz-za-von", "text": "Американската звезда в алпийските ски Линдзи Вон спечели бронзов медал във вероятно последното си състезание на олимпийски игри. 33-годишната Вон завоюва отличието в спускането, а златото от Пьонгчанг стана притежание на италианката София Годжа. Със сребърния медал се окичи норвежката Рагнхилд Мовинкел. 25-годишната Годжа спечели първия си олимпийски медал с време 1:39.22 минути, като остави на едва 0.09 секунди зад себе си Мовинкел, докато Вон остана на 0.47 секунди от победителката. Челната шестица бе допълнена от Тина Вайратер от Лихтенщайн, Алис Маккенис от САЩ и Корин Зутер от Швейцария. Вон, която преди ден обяви, че на 99,9% повече няма да кара на олимпийски игри, стана най-възрастната медалистка в историята на алпийските ски на олимпийски игри. За американката това бе трето олимпийско отличие след титлата в спускането и бронза в супергигантския слалом във Ванкувър. Спускането в Пьонгчанг премина без българско участие.", "date": "2018.02.21", "title": "Годжа с първо олимпийско злато, бронз за Вон"}
{"url": "http://www.faktor.bg/bg/articles/tomas-bah-obsadi-svalyaneto-na-ruskoto-nakazanie-v-pyongchang-s-priblizhen-na-putin", "text": "Русия е близо до отмяна на наказанието й преди края на олимпийските игри в Пьонгчанг, след като президентът на Международния олимпийски комитет (МОК) Томас Бах обсъди въпроса с една от ключовите фигури в руската делегация. Той се срещна с Игор Левитин, който е настоящ вицепрезидент на Руския олимпийски комитет (РОК) и бивш министър на транспорта. Левитин е сред най-приближените на руския президент Владимир Путин, а това се разглежда като оптимистичен белег, че наказанието ще бъде вдигнато. След срещата между двамата стана ясно, че изпълнителният комитет на МОК ще се събере в събота, за да вземе решение. Говорителят на Международния олимпийски комитет Марк Адамс потвърди за срещата, но не даде информация дали руската делегация ще бъде изслушана. Със сигурност изпълнителният комитет ще вземе предвид доклада на специалната комисия, която се оглавява от Никол Ховерц, член на олимпийския комитет от Аруба, а също така включва генералния директор на МОК Кристоф де Кепер. Възможно е решението да бъде предложено на гласуване и пред Сесията на МОК. По програма тя трябва да се състои в неделя сутринта и да избере своите нови членове. Олимпийският комитет на Русия беше наказан заради системна подкрепа от държавата при употребата на допинг и спортистите от страната се състезават в Пьонгчанг под неутрален флаг. От МОК вече няколко пъти намекнаха, че членството на Русия може да бъде възстановено за церемонията на закриването на игрите, ако самите спортисти и техните ръководители не правят никакви нарушения. На игрите обаче руският медалист в кърлинга Александър Крушелницкий беше хванат с мелдоний. Според портала insidethegames, цитиран от dnevnik.bg, най-вероятно РОК ще трябва да плати глобата си от 15 милиона долара, която беше наложена със забраната за участие в Пьонгчанг. Сумата е за подпомагане битката с допинга. Дори и да бъде отменена санкцията на Русия и състезателите да минат под националния флаг на федерацията, медалите, които бяха спечелени дотук, ще продължат да стоят срещу отбора \"Олимпийски спортисти от Русия\".", "date": "2018.02.21", "title": "Обсъждат \"помилване\" на Русия в Пьонгчанг с приближен на Путин"}
{"url": "http://www.faktor.bg/bg/articles/staloun-s-ironichen-post-strahotno-e-da-se-varnesh-ot-martvite", "text": "Броени часове, след като актьорът сподели постер за предстоящия си филм, направен от фен на поредицата за Роки Балбоа, социалните мрежи бяха залети от съобщения като „Почивай в мир, Силвестър Гарденцио Сталоун\". Оказа се, че холивудската звезда е станала поредната жертва на фалшиви новини и онлайн спекулации, разгласяващи погрешна информация за смъртта на различни знаменитости. Редица профили във „Фейсбук\", „Туитър\" и др. разпространиха „новината\", че Слай е починал от рак на простата, което предизвика объркване и тъга сред неориентираните му във фалшивия поток негови фенове. След като прочете за своята \"смърт\" Сталоун публикува в официалния си профил в Instagram клип с двете си дъщери и написа: \"Чудесно е да се върнеш от мъртвите\". Към момента Сталоун е ангажиран със снимките на „Creed II\". Сред последните му роли бе тази на ментор на Кевин (Джъстин Хартли) в епизод от номинираната за „Еми\" драма „Това сме ние\".", "date": "2018.02.21", "title": "Сталоун с ироничен пост: Страхотно е да се върнеш от мъртвите"}
{"url": "http://www.faktor.bg/bg/articles/uilyam-defo-grabna-zlatna-mechka-za-tsyalosten-prinos-na-berlinale-2018", "text": "Американският актьор Уилям Дефо получи почетната \"Златна мечка\" за цялостен принос на кинофестивала \"Берлинале\". Дефо беше отличен с престижната награда на 68-ото издание на кинофестивала в Берлин, на който той е и почетен гост. През 2007 година Дефо беше член на журито. Актьорът е работил с режисьори като Мартин Скорсезе, Дейвид Линч и Оливър Стоун. Известен е с ролите си в \"Английският пациент\" и \"Последното изкушение на Христос\", както и „Спайдърмен\". Кинофестивалът Берлинале завършва в неделя.", "date": "2018.02.21", "title": "Уилям Дефо грабна \"Златна мечка\" за цялостен принос на \"Берлинале-2018\""}
{"url": "http://www.faktor.bg/bg/articles/kzp-sadi-9-druzhestva-za-barzi-krediti", "text": "Комисията за защита на потребителите е установила неравноправни клаузи при 56 проверени дружества за бързи кредити, регистрирани към БНБ. Това каза председателят на Комисията за защита на потребителите Димитър Маргаритов по БНР. Понякога става въпрос единствено за срокове за уведомяване. От тях обаче с 9 в момента сме в съда с колективни искове. Всички останали са предприели мерки за промяна на тези общи условия и ние осъществяваме последващ контрол дали това се спазва, обясни председателят на КЗП. Маргаритов коментира и европейския механизъм за отпадане на геоблокирането и двойните стандарти при пазаруването онлайн. По думите му не трябва да има ограничения по географски признак. \"И в този смисъл действащата наредба, според мен, сваля една много важна граница и показва много ясно, че не може да има каквито и да е било дискриминационни критерии по потребителски признак\", коментира той. Освен новия регламент има и редица друго правила, които улесняват въвеждането на тези основни, свързани с отпадането на геоблокирането, посочи Маргаритов. \"Например, отпаднаха всички възможни такси при плащане в онлайн пространството с дебитни и кредитни карти на територията на ЕС. Освен това националните контролни органи ще имат възможност да предприемат някои мерки, които са свързани с неспазването на правилата – да свалят онлайн съдържание, което противоречи на новите правила. Така че мисля, че целият този пакет способства и за изравняването на правилата и възможността гражданите на ЕС да пазаруват свободно по тяхна преценка, това, което са набелязали, на цените, на които им се предлага най-изгодно. Мисля, че това е по-голям пробив, отколкото планираните промени по отношение на двойните стандарти при храните\", обясни той.", "date": "2018.02.21", "title": "КЗП съди 9 дружества за бързи кредити"}
{"url": "http://www.faktor.bg/bg/articles/maykata-na-maltretiranite-bliznatsi-se-barikadira-v-doma-si", "text": "38-годишната пловдивчанка Иванка Стефанова, чиито близнаци бяха настанени в болница с наранявания, се е барикадирала в дома си. Тя не отговаря нито на телефона си, нито на позвъняванията на вратата и не желае никакъв контакт със социални работници и служители от отдела за \"Закрила на детето\". Това съобщи шефът на дирекция \"Социално подпомагане\" в Пловдив Надя Танева, пише \"24 часа\". Тя добави, че по-късно днес социалните ще се опитат да установят контакт с майката с помощта на полицията.  Както вече \"24 часа\" съобщи, 3-годишните близначета бяха приети в Университетската болница \"Св Георги\" в понеделник вечерта. Момченцето е със спукан череп и в дълбока кома. Момиченцето е с охлузване на окото. \"Нямаме все още информация, дали децата са бити от майка си, но при всички случаи за нас е ясно, че са жертва на емоционално насилие от нейна страна. Съседите изобщо не са чували детски плач, не са виждали Стефанова да ги разхожда навън, което е много притеснително\", каза Надя Танева. По думите й следващата седмица момиченцето ще бъде преместено в друга клиника на УМБАЛ \"Св. Георги\", където ще бъде с придружител.  Бабата на децата по бащина линия, която е от Стамболийски, е изявила желание да се грижи за внуците си. Според социалните обаче децата трябва първо да се възстановят. Единият вариант, който се обсъжда, е да бъдат настанени в приемно семейство, ако лекарите сметнат, че физическото им състояние го позволява. Другият вариант е да отидат в център с постоянна медицинска грижа.", "date": "2018.02.21", "title": "Майката на малтретираните близнаци се барикадира в дома си"}
{"url": "http://www.faktor.bg/bg/articles/mazh-skochi-ot-9-iya-etazh-na-blok-v-sofiya", "text": "Мъж скочи от висока жилищна сграда в София. Сигнал за инцидента е подаден тази сутрин към 09.50 часа, съобщиха от пресцентъра на МВР. По първоначални данни става дума за 56-годишен мъж, който паднал от 9-ия етаж на блок в квартал „Красна поляна“. Той скочил от жилището, в което живее и починал на място. Причините за инцидента се изясняват. Води се разследване по случая.", "date": "2018.02.21", "title": "Мъж скочи от 9-ия етаж на блок в София"}
{"url": "http://www.faktor.bg/bg/articles/hirurzi-ot-bolnitsata-v-dobrich-kolektivno-napuskat-otdelenieto", "text": "Лекари от хирургичното отделение на Добричката болница вкупом подадоха заявления за напускане заради ниските заплати. Заявленията им изтичат след месец. Основните заплати на хирурзите в болницата са 785 лв. Тази година лекарите са получили 100 лв. увеличение, което намират за крайно недостатъчно. „Аз, като шеф на хирургията с всички допълнителни неща, които получавам, накрая получавам чисти 1300 лв. Ако имам безработна съпруга и две или три дечица, как ще ги гледам?”, казва шефът на хирургията д-р Мирослав Попов. При медицинските сестри в болницата ситуацията е още по-тежка. С увеличението заплатите им са 580 лв. Лекарите са готови да останат на работа, стига искането им за по-високи заплати да бъде удовлетворено. Директорът, който е с предизвестие за освобождаване, казва, че пари няма. За опасността Добрич да остане без хирургично отделение е информирано и здравното министерство.", "date": "2018.02.21", "title": "Хирурзи от болницата в Добрич вкупом напускат отделението"}
{"url": "http://www.faktor.bg/bg/articles/ot-proletta-tragva-noshtniya-gradski-transport-v-stolitsata", "text": "От пролетта Столична община пуска нощен градски транспорт. С карта за 2 лева, софиянци ще могат да използват всички линии, които ще продължат да се движат след полунощ, съобщава \"Дарик\". Това предвижда новата наредба за пътуване в градския транспорт в София, която бе представена от общинските съветници Екатерина Йорданова и Зафир Зарков. Наредбата ще бъде внесена в СОС до края на седмицата, а след това ще има един месец за обществено обсъждане преди да бъде разгледана от комисиите. Все още се уточняват превозните средства, които пробно ще бъдат пуснати през нощта. Ясно е обаче, че метрото няма да е сред тях. „Обсъждат се няколко варианта - 2, 3 или 4. Те ще имат обща спирка в центъра\", уточни Зафир Зарков. Председателят на общинската транспортна комисия Екатерина Йорданова коментира, че след тестовия период местната власт ще реши дали има смисъл от въвеждането на постоянен нощен транспорт и какви средства ще са необходими за това. Както вече стана ясно преди дни сред предложенията са и да отпадне таксуването с билет на по-обемен багаж в столичния градски транспорт.", "date": "2018.02.21", "title": "От пролетта тръгва нощният градски транспорт в столицата"}
{"url": "http://www.faktor.bg/bg/articles/prokuraturata-otkaza-na-elena-yoncheva-doklada-na-dans-za-granichnata-ograda", "text": "По повод отправени запитвания и изявления в Народното събрание от народни представители за действията на прокуратурата по повод доклад на ДАНС относно изграждането на временно възпрепятстващо съоръжение на българо–турската граница (ограда), пресцентърът на Прокуратурата на Р България съобщава следното: На 10.03.2017 г. до главния прокурор е постъпил сигнал от Велизар Енчев, съдържащ твърдения за евентуални нарушения и престъпления във връзка с изграждането на инженерно съоръжение от възпрепятстващ тип /ограда /с цел опазване на държавната граница. Посочва се, че тази дейност неправомерно се осъществява от фирми на ПП „Патриотичен фронт“ при наличие на данни за „свързани лица“, както и че цените по договорите са многократно завишени. От Върховна касационна прокуратура е изискана съответната документация от Областните управители на областите Хасково, Ямбол и Бургас, доколкото те предприемат и организират всички действия във връзка с проектирането, изграждането и гаранционното поддържане на временното препятстващо съоръжение. Средствата се одобряват от МС, а изградените участъци от съоръжението преди експлоатацията им се приемат с протокол от комисия, назначена от съответния областен управител. Редът и условията за възлагането и изграждането на временно възпрепятстващо съоръжение по българо-турската граница се определя от ПМС № 55 /12.03.2015г., а с допълнителни актове на МС са били одобрени допълнителни разходи / ПМС №19/28.01.2016г. / и са взети неотложни мерки във връзка с миграционния натиск по границата на РБ/ РМС № 17/14.01.2015г./. С постановление от 28.03.2017 г. прокурор от ВКП възложи на АДФИ извършване на финансова инспекция по отношение възлагането, проектирането, изграждането и гаранционното поддържане на временното възпрепятстващо съоръжение на българо- турската граница. За проверка на твърденията за корупционни прояви на лица, заемащи висши държавни длъжности и функционирането на съоръжението за защита на териториалната цялост на държавата, на 24.04.2017 г. ВКП възложи на ДАНС извършване на проверка. На 09.06.2017 г. до главния прокурор на Р България е постъпил сигнал от Парламентарната група на „БСП за България“ за нередности при изграждането на временното възпрепятстващо съоръжение на българо-турската граница. Тъй като в сигнала са заявени обстоятелства, които вече са предмет на проверката от ВКП, започнала на 10.03.2017 г., този сигнал е присъединен към извършващата се проверка. След приключване на проверката, разпоредена от ВКП, на 10.08.2017г. материалите от нея, включително доклад на ДАНС и АДФИ, са изпратени на Специализираната прокуратура по компетентност. В периода 10.08.2017г. – 19.12.2017 г. прокурор от Специализираната прокуратура е извършил допълнителна проверка, като са снети обяснения от множество лица. На 19.12.2017 г. Специализираната прокуратура е образувала досъдебно производство за извършено престъпление от общ характер. По делото е назначена инженерно–техническа експертиза, чието заключение се очаква. На 09.02.2018 г. до главния прокурор е постъпило искане от народните представители Елена Йончева и Крум Зарков за предоставяне на информация във връзка с подадения от Парламентарната група „БСП за България“ и конкретно съдържащо искане за предоставяне на доклада на ДАНС с резултатите от извършената проверка. Искането е изпратено на компетентната прокуратура – Специализираната прокуратура. На 21.02.2018 г. наблюдаващият прокурор от Специализираната прокуратура е изпратил отговор до народните представители, като е посочил, че докладът на ДАНС представлява част от доказатествените материали и не може да им бъде предоставен. Посочено е също, че разгласяването на материалите от наказателното производство към настоящия момент сериозно би затруднило разследването и разкриването на обективната истина.", "date": "2018.02.21", "title": "Прокуратурата отказа на Елена Йончева доклада на ДАНС за граничната ограда"}
{"url": "http://www.faktor.bg/bg/articles/kiev-konstatira-bezvizoviya-rezhim-s-es-nasarchava-emigratsiyata-v-stranata", "text": "Около 100 хил. души напускат Украйна всеки месец. Това обяви министърът на външните работи на Украйна Павло Климкин, цитиран от украинските медии, пише news.bg. \"Само през миналата година Украйна беше напусната от около 1 млн. украинци. Вижте: когато 100 хил. украинци напускат Украйна ежемесечно, въпросът далеч не е само в това, че там, където отиват, има по-високи заплати. Това е свързано изобщо с бъдещето и качеството на живот\", коментира украинският първи дипломат. Според министъра безвизовият режим на Украйна с Европейския съюз насърчава миграцията. Освен това по думите на Климкин много украински деца учат полски и мечтаят да се преместят в Полша. \"Спомням си как веднъж посетих полско училище в Ивано-Франковск, в което има 24 полски класа и почти нито един поляк\", разказа министърът. По данни на Държавната статистическа служба на Украйна през 2017 г. населението на страната е спаднало с 200 хил. души и възлиза на 42,38 млн. души. През миналата година на 100 починали е имало 63 новородени, което е много сериозен отрицателен прираст.", "date": "2018.02.21", "title": "Киев констатира: Безвизовият режим на Украйна с ЕС насърчава миграцията"}
{"url": "http://www.faktor.bg/bg/articles/novini/balgariya/l-drumeva-pobelelite-glavi-na-zhertvite-na-komunizma-ochakva-izvinenie-ot-zhablyanov", "text": "\"Отивам си от Народното събрание подтисната от атмосферата създадена от БСП. Така не се прави политика. С тези викове, думкане по масите и категоричност да не чуят другата страна, мисля, че ни дойде в повече\", заяви в кулоарите на парламента Лилия Друмева, председател на Съюза на репресираните от комунизма.  \"Нещата са толкова прости. Не може да се обявява един режим като комунизма, който е престъпен, за правилен. Не може да се обявява, че хиляди смъртни присъди сa справедливо дело. Демократично мислещите хора не биха се съгласили с подобна позиция\", коментира Друмева.  \"Очаквах извинение. Валери Жаблянов не се извини. Там бяха побелели глави, които очакваха извинение. В световен план се почитат жертвите на комунизма\" каза още Лилия Друмева.    Припомняме, че само преди дни от Съюза на репресираните от комунизма излязоха с декларация срещу вече бившия зам.-председател на Народното събрание Валери Жаблянов, с която поискаха неговата оставка заради думите му \"Народният съд от 1945 г. е едно необходимо и неизбежно военновременно правосъдие\".", "date": "2018.02.21", "title": "Лилия Друмева: Побелелите глави на жертвите на комунизма очакват извинение от Жаблянов"}
{"url": "http://www.faktor.bg/bg/articles/yunker-gotvi-klyuchovi-rokadi-po-varhovete-na-ek", "text": "Днес Европейската комисия взе решение за редица назначения, свързани с нейното висше управленско равнище. Назначаването на най-добрите хора на правилните позиции ще помогне на Комисията под председателството на Юнкер да постигне значителен напредък през 2018/2019 г. и след това. Днешните решения за висшето ръководство засягат ключови стратегически области от работата на Комисията под председателството на Юнкер, като се започне от действията в областта на климата, научните изследвания, образованието, младежта и културата, през социални дейности и заетост до промени в Генералния секретариат и кабинета на председателя. Днешните назначения ще увеличат значително броя на жените генерални директори и заместник-генерални директори от едва 11% през 2014 г. до 36% сега. Това е резултат от ангажимента на председателя Юнкер да постигне целта от 40% до 31 октомври 2019 г., информира БТА. \"Тъй като остават още 20 месеца до края на мандата на тази Комисия, сега е най-подходящият момент да подсилим нашето висше ръководство, за да можем да изпълним решително стратегическия дневен ред на Европейския съюз. С попътния вятър в платната ни сега се нуждаем от опитни, енергични и силно мотивирани моряци, които да ни помогнат да насочим кораба си в правилната посока. Аз настоях за необходимостта да има повече жени на управленски позиции в нашите институции. И е добре да се види, че с днешните решения представителството на жените в длъжност генерални директори и заместник-генерални директори на Комисията ще се увеличи до 36%. Това е добър напредък, който трябва да продължим\", коментира председателят на Еврокомисията.", "date": "2018.02.21", "title": "Юнкер готви ключови рокади по върховете на Еврокомисията"}
{"url": "http://www.faktor.bg/bg/articles/novini/svyat/b-bobev-sarbiya-mozhe-da-poiska-fakticheska-avtonomiya-za-sarbite-v-kosovo", "text": "\"И Белград, и Прищина си дават сметка, че без договаряне помежду им няма да бъде възможна интеграцията на Сърбия и Косово в ЕС. Неслучайно и Хашим Тачи, и Александър Вучич направиха изказвания, че се очаква още през тази година историческо споразумение между двете страни\", коментира за телевизия \"Европа\" в интервю за Георги Коритаров бившият български посланик в Албания и Косово Боби Бобев.  Според него обаче всичко ще стане още по-ясно, когато се види какво предложение за преговори ще отправи Сърбия и откъде ще минават \"червените линии\", от които няма да отстъпят нито от Белград, нито от Прищина. \"Сърбия формално няма да признае Косово, но може да допусне варианта за членство на Косово в Организацията на обединените нации\", прогнозира той и добави, че, според него, тази година Белград и Прищина ще постигнат историческо споразумение. Бобев допусна, че може да се поиска фактическа автономия за сърбите в Косово.  \"Постигането на такова споразумение между Сърбия и Косово ще отвори пътя за европейската интеграция и на двете държави\", смята той.", "date": "2018.02.21", "title": "Боби Бобев: Сърбия може да поиска фактическа автономия за сърбите в Косово"}
{"url": "http://www.faktor.bg/bg/articles/polsha-otkriva-pochetno-konsulstvo-v-nesebar", "text": "Правителството даде съгласие Полша да открие почетно консулство в Несебър с консулски окръг, обхващащ територията на общините Бургас, Варна и Добрич, съобщи пресслужбата на кабинета. За почетен консул е предложена Лидия Барбара Пиетшик-Вангелова. Пиетшик-Вангелова има професионален опит в областта на международната търговия. От 2004 г. тя е ръководител на Полското културно-образователно дружество \"Владислав Варненчик\" /отдел Бургас/. Удостоявана е с наградата \"Бене Мерито\" на министъра на външните работи на Полша и със Златен кръст за заслуги от президента на Полша, информира БНТ. Откриването на почетното консулство ще допринесе за стимулирането на българско-полските отношения, които през последните години се развиват динамично във всички сфери на обществения живот.", "date": "2018.02.21", "title": "Полша открива почетно консулство в Несебър"}
{"url": "http://www.faktor.bg/bg/articles/gerb-s-hipoteza-za-prezidentskoto-veto-na-zakona-na-peevski", "text": "Парламентарната група на ГЕРБ изрази предположение, че дали ветото на президента Румен Радев върху закона за КТБ, изготвен от Пеевски, Хамид и Цонев не е свързано с бивш член на екипа на държавния глава - Елена Йончева. Тази хипотеза коментира пред журналисти депутатът от ГЕРБ Делян Добрев.  Той потвърди отново информацията за участие на Елена Йончева в дружество, чийто съсобственик по думите му е офшорната фирма \"Дали трейдинг лимитид\". В общото дружество, чиито сметки били във фалиралата КТБ, Йончева внесла само 5000 лева, а офшрорката - първо 315 хил. лева, а после 250 хил. евро, твърди Добрев и пита за произхода на парите и посещавала ли е Йончева КТБ. Според него офшорната фирма е свързана със Зорница Блъскова, която пък е свързана с \"Инвестмънт проджекст\" - фирма, която според одиторите на КТБ била куха и оттам били прокарвани средства от банката. По думите на Добрев така са източени 42 млн. лева от КТБ. \"Елена Йончева не отговори на моите въпроси за офшорката. В същото време президентът се изказва много ласкаво по отношение на Елена Йончева и в нас остава въпросът дали това вето не е свързано и с нещо такова\", предположи Делян Добрев, който предпочете да не коментира мотивите за ветото на президента, преди лично да се е запознал с тях.", "date": "2018.02.21", "title": "ГЕРБ с хипотеза: Заради Йончева президентът върна банковия закон на Пеевски"}
{"url": "http://www.faktor.bg/bg/articles/novini/svyat/favorit-na-putin-s-reputatsiyata-na-bezposhtaden-shte-komandva-ruskite-voyski-v-siriya", "text": "Командващият руските военно-космически сили генерал-полковник Сергей Суровикин ще бъде назначен за командващ руската военна групировка в Сирия, съобщава \"Комерсант\" като се позовава на източници близки до Генералния щаб на РФ. Причината е, не само разгрома на ЧВК \"Вагнер\" и многобройните жертви, но и факта, че операцията на 7 февруари в Дейр Зор се оценява от Кремъл като \"открито противопоставяне между Русия и САЩ, в което са победили САЩ\". Както пише \"Новая газета\", Суровикин е \"фаворит на Путин\" и има репутацията на човек, който не се колебае да предприема и най-безпощадно решителните мерки.  Суровикин започнал кариерата си от известната Таманска дивизия, командвал руски бойни съединения в Таджикистан и Чечня. Известен е с това, че е заповядвал за всеки убит руски войник, да бъдат убивани най-малко по трима от противниците. През 1991 година по време на опита за преврат от страна на висши офицери от КГБ Суровикин е разследван за смъртта на трима цивилни в москва, но по-късно е оправдан. През 2004 година е обвинен в побой от свой подчинен, но случаят е \"заметен\" от МО. Буквално месец след това в кабинета на Суровикин се застрелва един от подчинените му офицери.  \"Изглежда ситуацията в Сирия след разгрома в Дейр Зор се оценява като критична. Работата е там, че последствията от сражението от 7 февруари може да се окажат много по-сериозни, отколкото едно обикновено тактическо поражение далеч от границите на Русия. Разгром, без нито една жертва от страна на противника, на добре подготвената и въоръжена вагнеровска войска, подкопава моралния дух на целите въоръжени сили и поставя под съмнение трилионната програма за превъоръжаване на руската армия\", коментира изданието.", "date": "2018.02.21", "title": "Фаворит на Путин, с репутацията на \"безпощаден\" ще командва руските войски в Сирия"}
{"url": "http://www.faktor.bg/bg/articles/britanski-konservatori-nastoyavat-za-chista-razdyala-na-velikobritaniya-s-es", "text": "Повече от 60 депутати от Консервативната партия, привърженици на Брекзит, изпратиха писмо до британската министър-председателка Тереза Мей с искане за бърза и чиста раздяла с Европейския съюз, предаде Ройтерс, цитирана от БТА. С писмото депутатите засилиха натиска върху Мей да възприеме твърд подход към Брекзит преди среща, на която трябва да се определи позицията на Великобритания в преговорите за излизане от ЕС. Правителството и управляващата Консервативна партия са разделени по въпроса за Брекзит. Мей има едва осем месеца, за да постигне споразумение за излизане от ЕС, но настоява, че Великобритания ще напусне на 29 март 2019 г. Групата от 62 консервативни депутати поиска по-твърд подход в редица области, включително правото на Великобритания да бъде освободена от правилата на ЕС след напускането и условията на евентуален преходен период. \"Вашето правителство трябва да има възможност да променя британските закони и правила, когато напуснем, а не да бъде \"приемател на правила\", заявиха в писмото депутатите, сред които са бившият лидер на консерваторите Иън Дънкан Смит и бившата министърка на международното развитие Прити Пател. ЕС иска Мей да изясни как вижда бъдещите отношения на Великобритания с общността, но отслабената министър-председателка, която загуби парламентарното си мнозинство след зле преценени предсрочни избори, внимава да не дава твърде много подробности в момент, когато нейната партия е толкова разделена по въпроса. Мей ще се срещне утре с висши министри, за да се опита да посредничи за споразумение между фракциите. После се очаква тя да представи плановете си в реч през следващите няколко седмици, преди да започнат официалните търговски преговори през март. В писмото депутатите заявиха, че ще подкрепят преходен период, за какъвто се застъпват привържениците на по-мек Брекзит, през който Великобритания да остане в много от съществуващите структури на ЕС, само ако всички подробности бъдат напълно договорени до март следващата година. Според депутатите Великобритания трябва да може да променя законите си без позволение от Брюксел от момента, в който официално напусне ЕС.", "date": "2018.02.21", "title": "Британски консерватори настояват за \"чиста\" раздяла на Великобритания с ЕС"}
{"url": "http://www.faktor.bg/bg/articles/vuchich-kani-ofitsialno-putin-da-poseti-sarbiya", "text": "Президентът на Сърбия Александър Вучич ще връчи днес на руския министър на външните работи Сергей Лавров писмо до президента на Русия Владимир Путин, с което кани руския държавен глава да посети Сърбия, съобщи Танюг, цитирана от БТА.  \"Сърбия и Русия, посочва Вучич в писмото, имат днес светла традиция на сътрудничество, разбирателство и взаимна подкрепа. Уважаеми Владимир Владимирович, тъй като конструктивните разговори, които водя с вас, оставят специфичен отпечатък на качеството на нашите съвместни отношения, с особено задоволство Ви каня на официално посещение в Сърбия, където винаги сте добре дошъл гост и приятел\", посочва Вучич.", "date": "2018.02.21", "title": "Вучич кани официално Путин да посети Сърбия"}
{"url": "http://www.faktor.bg/bg/articles/zoran-zaev-tarsi-ot-merkel-podkrepa-za-spora-za-imeto-s-atina-i-makedonskoto-chlenstvo-v-nato", "text": "Министър-председателят на Македония Зоран Заев пристигна в сряда на посещение в Берлин, в рамките на което ще бъде приет за среща с канцлера на ФРГ Ангела Меркел, отбелязва Deutsche Welle в местната си редакция. Уточнява се, че в дневния ред на преговорите ще бъде включени темите за спора за името с Атина и македонското членство в НАТО.  От редакцията отбелязват, че с визитата си Заев продължава „традицията“ на двустранни срещи между македонски премиери и германския канцлер, провеждани веднъж на шест години. В своя 12-годишен мандат Меркел бе на два пъти домакин на бившия министър-председател на Македония Никола Груевски – веднъж през 2006 г. и веднъж през 2012 г.  Срещата в Канцлерството в Берлин се провежда по инициатива на Германия, поясниха от пресслужбата на правителството в Скопие, откъдето изразиха увереност, че Берлин отдава специално значение на усилията на управляващите в Македония за разрешаване на спора за името.", "date": "2018.02.21", "title": "Зоран Заев търси от Меркел подкрепа в спора за името с Атина и македонското членство в НАТО"}
{"url": "http://www.faktor.bg/bg/articles/prokuraturata-povdigna-obvinenie-na-bivshiya-legioner-ot-oreshnik", "text": "Прокуратурата в Тополовград повдигна обвинение на 35-годишния Иван Пачелиев, който се барикадира в дома си в хасковското село Орешник, а преди това стреля по полицаи при опит да му бъде връчена призовка.  Обвинението срещу бившия френски легионер е за възпрепятстване на органите на реда. Тази сутрин той беше доведен в къщата си за провеждане на следствен експеримент. Засега няма данни за открити незаконно оръжие и взривни вещества. Пачелиев беше арестуван след продължила близо 24 часа полицейска акция с участието на специализирания отряд „Кобра“.", "date": "2018.02.21", "title": "Прокуратурата повдигна обвинение на бившия легионер от Орешник"}
{"url": "http://www.faktor.bg/bg/articles/speshnata-pomosht-v-plovdiv-otkaza-da-izprati-lineyka-za-2-godishno-dete", "text": "Баща обвини спешната помощ в Пловдив, че му е отказана линейка след сигнал, че 2-годишното му дете се задушава. Мотивът бил, че нямало педиатри и обслужвали само възрастни.  Центърът започна проверка има ли отказ с такова оправдание на техен служител.  В събота вечерта 2-годишно момиченце вдига висока температура и закарано в болница. „Изписаха антибиотик и ни казаха, ако се влоши, да я закараме отново там”, разказа бащата Димитър Кънев пред БТВ.  Два дни по-късно състоянието на момиченцето рязко се влошава и притесненият родител звъни на 112. „Казах, че детето е с висока температура, че се задушава, че става на червени петна”, допълни бащата. След минути той получава обаждане с отказ от спешния център.„Служителят, медицинското лице, което беше на телефона, ми каза, че те не били за деца, а за възрастни хора, само за реаниматори”, обясни Димитър Кънев.  „Това е абсурдно. Ние педиатри действително нямаме, но работят спешни лекари, които са компетентни да се справят със спешни ситуации, така че няма как да кажем, че не можем да обслужваме деца”, заяви директорът на Центъра за спешна медицинска помощ в Пловдив д-р Иван Стойнов.  Спешна помощ започна проверка и ако телефонните записи потвърдят такъв отказ, медикът, който го е направил, ще бъде дисциплинарно наказан. А бащата ангажира адвокат, който да заведе дело.", "date": "2018.02.21", "title": "Спешната помощ в Пловдив отказа да изпрати линейка за 2-годишно момиченце"}
{"url": "http://www.faktor.bg/bg/articles/balgarin-za-frenskiya-legion-sbirshtina-ot-mutri", "text": "След случая на 35-годишният Иван Пачелиев, който стреля по полицаи и се барикадира в къщата си в село Орешник, който е служил във Френския чуждестранен легион, българин разказа какви са подготовката и животът на легионерите. По думите му в легиона има много българи.  Легионът е създаден от крал Луи-Филип през 1831 г., за да защитава интересите на Франция по света. Бързо придобива славата на една от най-тайнствените военни формации. През 90-те години в него има сериозен наплив от българи.  През 2013 г. за кратко до нея се докосва и Мартин Гергов. „Все едно влизаш в крепост. Първо ми проведоха физически изпит, който беше да направя 30 набирания на един дървен прът. Униформата, която ми дадоха, беше наистина гавра, може би това е целта – да те сринат психически и после да тръгнат да те градят по свой образ и подобие, за да могат да те контролират”, разказва той пред БТВ.  Според неофициално обявените условия, за да станеш легионер, трябва да си между 17 и 39 години и да си физически и психически здрав. В първите месеци нямаш право на телефон и интернет.  „Ти си подложен на супер голям стрес, нямаш достъп до външния свят, изолиран си. Това, с което е известен легионът, е, че те пращат на най-тежките мисии”, допълва Мартин.  Основен мотив за влизането в легиона е заплащането, което в началото е около 1200 евро месечно, както и възможността да получаване на нова самоличност. „Някои влизат, защото не могат да си намерят работа. Има престъпници, които се укриват и си намират подслон и за тях легионът е номер едно, той е майка, баща и всичко, защото им осигурява храна и сигурност. За мен това е една сбирщина от мутри”, смята Мартин Гергов.  Той сам решава да напусне легиона, несъгласен с условията. „Нарекоха ме дезертьор. Бяха нервни. Дадоха ми поспорта и напуснах щастливо едно място, което изглежда като приказка, но всъщност беше реалност”, казва още Мартин.", "date": "2018.02.21", "title": "Българин за Френския легион: Първо те сриват психически, после те градят наново, за да те контролират"}
{"url": "http://www.faktor.bg/bg/articles/politika/hlyab-i-pasti/za-interesite-na-kremalskiya-gotvach", "text": "Унищожаването от американската авиация на ударната група руски наемници, командвани от Дмитрий Уткин, е обгърнато в тайна. Но истината ще научим едва след смяната на политическия режим, когато стане достъпен целият масив от нсекретна информация на путинските силоваци. - Защо преди боя руските военни са отговорили отрицателно на въпроса на американците за наличието на руснаци в колоната, отправила се към левия бряг на Ефрат? - Защо им е притрябвало на \"вагнеровци\" да атакуват силите на Демократичната сирийска опозиция\", съюзник в борбата с ИС и освен това, надеждно защитавани от америкщанските военни? Една от версиите е участието на \"вагнеровци\" в мръсни договорки между сирийски генерали и местни бизнесмени, за да бъдат върнати на режима на Асад нефтените и газови находища в Сирия (завода Сonoco и находището \"Табия\"). Слабото място в тази версия е, че ЧВК \"Вагнер\" не е частна военна компания в общоприетия смисъл на думата, и е абсолютно несамостоятелна при вземането на едни или други бизнес решения. А руските военни, които курират дейността на \"Вагнер\" не биха позволили на наемниците да извършват рисковани във военно-политически план действия в името на някаква финансова изгода. Много по-правдоподобна е версията, че \"вагнеровци\" са загинали заради бизнес-интересите на структури близки до \"кремълския готвач\" Евгений Пригожин, тясно свързан с групировката \"Вагнер\". Един от участвалите в нападението на 7 февруари свидетелства, че наемниците от \"Вагнер\" в Сирия подписват договора си с компанията \"Евро Полис\" и заминават като \"граждански специалисти - геодезисти, топографи, шлосери...\" Името на \"Евро Полис\" и друг път  е изплувало във връзка със Сирия. Това е структура, както и ЧВК \"Вагнер\", близка до Пригожин. По данни на онлайн изданието \"Фонтанка. ру\" \"Евро Полис\" е регистрирана през 2016 година, а уставният и капитал е от мизерните 10 хиляди рубли (около 300 долара ) и първоначално щатът и се състои само от генерален директор. Всичко се променя рязко през 2017 година: за генерален директор е назначен бившият офицер от специалните отряди на МВР Олег Ерохин, близък, както с Евгений Пригожин, така и с Андрей Трошев, един от организаторите на ЧВК \"Вагнер\". Един любопитен детайл: през лятото на 2017 година действащият офицер, ветеран от Афганистан и Чечня Андрей Трошев попада в петербургска болница в \"неадекватно състояние\". В него са открити 5 милиона рубли и 5 хиляди долара, карти на Сирия, документи за оръжия, билет до Краснодар (именно край Краснодар, на база на ГРУ, тренират бойците от \"Вагнер\").  Освен смяната на генералния директор в началото на 2017 година с \"Евро Полис\" се случват и други промени. Сменя се собственикът и единствен притежател на компанията става ЗАО \"Нева\". Телефонният номер на генералния директор на \"Нева\" съвпада с контактите на много от близките до Пригожин фирми. Сменя се и вида дейност на \"Евро Полис\" - вместо търговия, фирмата започва да се занимава с  добив на нефт, газ и въглища.  Пак през 2017 година уставният капитал нараства от 10 хиляди на 3 милиона рубли, а фирмата открива офис в Дамаск. Какви събития се случват точно по това време, че да подтикнат реорганизацията на \"Евро Полис\"? Да. През декември в Москва пристига министъра на нефта и природните ресурси на Сирия Али Ганем, и сключва редица договори с руското министерство на енергетиката. Както отбелязва \"Фонтанка\", те засягат не толкова енергоресурсите, колкото военни политически въпроси и връща \"практиката от времето на Франсис Дрейк\". Пак тогава с \"Евро Полис\" е подписан 5 годишен меморандум според който в замяна на освобождението на завладяните от сирийската опозиция и кюрдите, врагове на режима на Асад нефтени и газови находища и преработващи заводи и тяхната охрана, руската фирма получава  Плюс това, сирийското правителство се задължава да компенсира разходите за военните действия. Интересите на Пригожин в разработването на сирийските находища бяха потвърдени пред РБК от източници близки до \"готвача на Путин\" и ЧВК \"Вагнер\". По този начин ЧВК \"Вагнер\" и \"Евро Полис\" (бойците на \"Вагнер\" са официално регистрирани в Сирия като служители на \"Евро Полис\") имат финансов интерес в продължаването на експанзията и в източна Сирия, за да поставят под свой контрол богатите находища на източния бряг на Ефрат.  И с тези договорености и с този икономически интерес са били принудени да се съобразяват в руското Министерство на отбраната. Така и става ясно, защо Министерството на отбраната не е попречило на \"вагнеровците\" да се подготвят за похода си на изток, но, впрочем, и не им е помагало кой знае колко (например, не им е предоставило ПВО и оръжия за въздушно прикритие), и в края на краищата просто ги зарязва и ги оставя на американците.  Експертът от компанията RusEnergy Михаил Крутихин има и друго предположение за слручилото се с \"вагнеровците\": \"Ако нефтени и газови обекти попаднат в ръцете на войските на Асад и на руските наемници, това открива пред някои хора огромни перспективи. Вместо да се ремонтират детски болници в Русия ние ще възстановяваме с пари от бюджета нефтената промишленост в Сирия. Ще се заделят огромни пари, уж, за това възстановяване. И публиката, която сега се занимава със Сирия, с \"освобождаването\" от руските наемници на нефтените и газовите обекти, ще преглътне тези грандиозни бюджети. А това ще бъде просто изнасенято в чужбина, зад граница, на държавни пари в интерес на група частни лица - разбира се, прикривайки се с държавна компания или с някаква структура, близка до тях. Друга причина да се завземат нефтените и газовите находища в Сирия не виждам\". По същото време, когато \"Евро Полис\" подписва своите сирийски договори, договор с Дамаск подписва и \"Стройтрансгаз\" близка до Генадий Тимченко, един от най-близките до Путин руски олигарси. По данни на \"Фонтанка\" договорът е за производство и доставка на газ. \"Стройтрансгаз\" още през 2017 година възстанови добива на газ и преработката в газопреработвателния завод в Хомс и в момента довършва такъв завод край Ракка.  Заводът Сonocо, близо до който бяха унищожени \"вагнеровците\" също е газопреработващ, така че би могъл потенциално да влиза в сферата на интереси на \"Стройтрансгаз\" и Тимченко. За когото и да е трябвало да завладеят \"вагнеровците\" завода Conoco — за местни бизнесмени, за Пригожин, за Тимченко, или за Сечин с неговите \"кремълски сметки\"  — това няма нищо общо с борбата с тероризма или със  Операцията завърши с пълен крах, а последствията и за ЧВК \"Вагнер\", и за руско-американските интереси тепърва ще оценяваме. Но вече е ясно, че отношенията между сирийската правителствена армия (подкрепяна от руски военни) и Демократичната сирийска опозиция (подкрепяна от американските военни) се влощиха още повече.  Затова и САЩ са решили, че не могат да си позволят да проявят слабост, а напротив - длъжни са да покажат демонстративна жестокост.", "date": "2018.02.21", "title": "За интересите на \"кремълския готвач\""}
{"url": "http://www.faktor.bg/bg/articles/novini/svyat/balgarska-oglavyava-evrostat", "text": "За първи път човек от България ще заеме поста генерален директор в Комисията. Това е Мариана Коцева, която ще оглави Евростат. Тя е и първата жена начело на европейската статистическа служба.  От юли 2012 г. тя е заместник-генерален директор на Евростат в Люксембург.  Андрияна Сукова от България ще бъде новият заместник-генерален директор на генерална дирекция \"Трудова заетост, социални въпроси и приобщаване\".  Сукова работи в генерална дирекция \"Заетост\" повече от седем години, по-специално в областта на мониторинга и изпълнението на програми в рамките на Европейския социален фонд - компетентност, която ще бъде от решаващо значение за предстоящите преговори за новата многогодишна финансова рамка, която Комисията ще предложи през май.", "date": "2018.02.21", "title": "Българка оглавява \"Евростат\""}
{"url": "http://www.faktor.bg/bg/articles/tramp-zashto-ne-pishete-za-zhenite-koito-priemat-pari-za-da-izmislyat-istorii", "text": "Президентът на САЩ Доналд Тръмп отхвърли твърденията за непристойно поведение, отправени от жена, която твърди, че той я целунал насила, когато е работила на рецепцията в \"Тръмп тауър\" в Ню Йорк преди около 10 години, предадоха световните агенции, пише \"Дарик\". Рейчъл Крокс спомена за посегателството за първи път по време на кандидат-президентската кампания в САЩ през 2016 година. Тя е една от десетината жени, обвинили досега Тръмп в непристойно поведение. През 2017 г. тя разказа, че е била шокирана от случилото се. Сега в. \"Вашингтон пост\" отново съобщи за твърденията на Крокс на първа страница и това породи отговор в Туитър от страна на президента. \"Жена, която не познавам и която, доколкото си спомням, никога не съм срещал, е на ЧЕЛНАТА СТРАНИЦА на фалшивите новини на \"Вашингтон пост\", твърдейки, че съм я целунал (и то за цели две минути) в лобито на Тръмп тауър преди 12 години\", написа Тръмп. \"Нищо такова не се е случвало! Кой ще направи това на обществено място при охрана на живо?\", написа в друг туит Тръмп, визирайки работещите охранителни камери за наблюдение в лобито на Тръмп тауър. \"Това е още едно фалшиво обвинение\", добави Тръмп. \"Защо \"Вашингтон пост\" не пише за жените, които приемат пари, за да измислят истории, които ме засягат? Една от тях си уреди така връщането жилищния заем\", допълни той.", "date": "2018.02.21", "title": "Тръмп в отбранителна позиция: Защо не пишете за жените, които срещу пари измислят истории?"}
{"url": "http://www.faktor.bg/bg/articles/novini/svyat/prof-chukov-vse-po-golemi-anklavi-sa-pod-kontrola-na-islyamska-darzhava", "text": "\"Пъзелът в момента в Сирия е толкова сложен, че трудно би могъл някой да се ориентира какво става\", коментира пред БНТ арабистът проф. Владимир Чуков.  Той заяви, че все по-големи анклави са под контрола на \"Ислямска държава\". \"Вчера беше изключително динамичен ден. И в Източна Гута, особено в Африн, беше много драматичен ден, бомбардировките, които в момента турците правят, но също така и много силната задкулисна дипломация, която в момента тече. Наистина пъзелът в момента в Сирия е толкова сложен, че някой много трудно би могъл да се ориентира какво става\", каза още експертът.", "date": "2018.02.21", "title": "Проф. Чуков: Все по-големи анклави са под контрола на \"Ислямска държава\""}
{"url": "http://www.faktor.bg/bg/articles/novini/balgariya/novo-veto-prezidentat-varna-zakona-za-vtorichnoto-razgrabvane-na-ktb", "text": "Президентът Румен Радев наложи вето на Закона за банковата несъстоятелност и го върна за ново обсъждане в парламента. В началото на февруари парламентът окончателно прие предложенията на депутатите от ДПС Делян Пеевски, Йордан Цонев и Хамид Хамид срещу вторичното разграбване на КТБ. \"Държавният глава има възражения по някои от Преходните и заключителните разпоредби на приетия закон. С тях се преуреждат с обратно действие в нарушение на правовата държава настъпили правни последици, придобити права и погасени задължения\", уточниха от Президенството.", "date": "2018.02.21", "title": "Ново вето: Президентът върна Закона за вторичното разграбване на КТБ"}
{"url": "http://www.faktor.bg/bg/articles/bsp-1", "text": "Политически скандал се е разгорял на днешния председателски съвет в Народното събрание, преди старта на пленарното заседание.  Заради включването като първа точка оставката на Валери Жаблянов като зам.-председател на НС, от БСП отправили недопустими заплахи към Веселин Марешки и „Воля”. Това разкри Цветан Цветанов в парламента.  Групата на Марешки била шантажирана от червените, че ако подкрепят оставката на Жалянов, БСП ще поиска оставката на Марешки. Това е нещо като опит за търгуване на санкции и наказани, обясни депутат.", "date": "2018.02.21", "title": "От БСП шантажирали и заплашвали Веселин Марешки и „Воля”"}
{"url": "http://www.faktor.bg/bg/articles/novini/svyat/ivan-krastev-poveche-ot-vsichko-es-tryabva-da-se-strahuva-ot-povtorenie-na-ukrainskiya-stsenarii-na-balkanite", "text": "\"Европа е изправена пред потенциална криза на Балканите и трябва да действа незабавно\", пише в британския \"Гардиан\" българският политолог Иван Кръстев, директор на Центъра за либерални стратегии. \"Текущата ситуация в Заяпадните Балкани е сериозен изпит за ЕС и способността му да действа като геополитически играч\", смята Кръстев. \"Повече от всичко ЕС трябва да се страхува от повторение на украинския сценарии, при който подкрепата на правителствата за интегриране в Европа, провокира негативната реакция на противниците на разширяването (разбирай, Русия)\", прогнозира Кръстев. \"Русия разглеждаше Балканите като зона за транзит на нейните енергоносители към западноевропейския пазар. Когато през 2003 година Брюксел даде първата перспектива за членство на страните от региона, Русия се стремеше да запази поне някакво влияние на Балканите. Днес геополитическата конкуренция за гериона е много силна\", коментира авторът. \"Москва е готова на всичко, за да не допусне членството на Македония в НАТО - не заради нейната стратегическа важност, а заради символичното значение на такава стъпка. Балканите са регион, в който Русия може да действа за дестабилизацията на ЕС. И докато Ердоган се стреми да засили влиянието си сред мюсюлманските общности на Балканите, Москва използва своите лостове за влияние сред православните християни. Възможно ли е Москва и Турция да координират политиките си, както направиха в Сирия\", прогнозира Кръстев  \"Ако ЕС не осъзнае навреме тези заплахти, то стратегията му за Западните Балкани ще завърши с неуспех\", завършва авторът.", "date": "2018.02.21", "title": "Иван Кръстев: Повече от всичко ЕС трябва да се страхува от повторение на украинския сценарий на Балканите"}
{"url": "http://www.faktor.bg/bg/articles/novini/balgariya/b-borisov-obshtinata-da-pomisli-za-skapa-zona-v-tsentara-na-sofiya", "text": "\"Столична община да помисли да направи скъпа зона в центъра и който иска да кара колата си там, да плаща повече\", предложи премиерът Бойко Борисов на днешното заседание на МС.  Той подчерта, че градският транспорт е напълно обновен и предстои реконструкцията на \"Граф Игнатиев\" и прилежащите улици. Трамваите също са нови. \"Като се уплътни и с метрото зоната, трябва да направите скъпа зона в София - центъра. Така както цяла Европа – който иска сам човек да се разхожда с колата из града, трябва да си плаща повече, защото замърсява и въздуха повече. Тези пари трябва да отидат в места, където да свалим хората от автомобилите. Не стига, че е по-евтино и бързо, но и 100% екологично чисто\", коментира премиерът.", "date": "2018.02.21", "title": "Борисов: Общината да помисли за \"скъпа зона\" в центъра на София"}
{"url": "http://www.faktor.bg/bg/articles/prevrashtat-izborite-v-rusiya-v-praznik-podgotvyat-pobedata-na-putin", "text": "Московските градски власти решиха да превърнат  предстоящите избори за президент на Русия в празник. За 18 март те ще украсят столичните изборни секции с балони и плакати, пише \"Ведомости\". А в една от общините на Санкт Петербург ще бъде организиран фестивал на народните традиции, по време на който ще се раздават безплатно сладкиши и печива, актьори и певци ще повдигат настроението на избирателите, съобщава сайта Закс.ру. Източник, близък до Кремъл, разказа през декември пред журналисти, че Москва е разпоредила в секциите да бъде създадено празнично настроение, което да повиши активността на електората. Превръщането на изборния ден в празник е практика от съветско време, коментираха политолози. Според \"Ведомости\", цитиран от Би Би Си, този път московската градска управа ще плати за празника почти 50 милиона рубли (880 хиляди долара). В секциите ще бъдат инсталирани и специални щандове, край които желаещите да си правят снимки. Без съмнение всички ще работят за настоящия президент Владимир Путин и неговата неоспорима победа.  Анализатори коментират, че опозиционният електорат едва ли ще бъде впечатлен, но повечето хора в Русия, които не се интересуват толкова от идеологии и ще се колебаят до последно със сигурност ще бъдат въвлечени в този ненужен панаир. \"Какъв празник ще се чества тогава освен президентските избори и поредната годишнина от присъединяването на Крим към Русия - не се знае\", заключава Закс.ру.", "date": "2018.02.21", "title": "Превръщат руските избори в празник, подготвят победата на Путин"}
{"url": "http://www.faktor.bg/bg/articles/novini/balgariya/ms-odobri-naznachavaneto-na-savetnik-na-prezidenta-za-shef-na-nso", "text": "Министерският съвет даде съгласието си генерал-майор Данчо Дяков да бъде назначен на длъжността началник на Националната служба за охрана, съобщиха от правителствената пресслужба.  Към момента той е съветник на президента по военната сигурност.  Във връзка с подаден от генерал-майор Дяков рапорт и за да бъде изпълнена законовата процедура, правителството предлага на Президента на Република България да го освободи от заеманата в момента длъжност и от военна служба.", "date": "2018.02.21", "title": "МС одобри назначаването на съветник на президента за шеф на НСО"}
{"url": "http://www.faktor.bg/bg/articles/dps-ospori-vetoto-na-radev-ne-razbiral-paragrafite-im", "text": "ДПС не са съгласни с мотивите на президента за ветото, което наложи на закона за КТБ, подготвен от депутати на Движението.  Според Хамид Хамид имало неразбиране на върнатите параграфи. Законът за нормативните актове давал указания кога един закон може да важи със задна дата. За цесиите щял да се произнася съдът. Даваме само правен способ на синдиците да запазят активите, докато се произнесе съдът, коментира Хамид. В момента, по думите му, над 800 дела висят в съда. Само съдът можел да каже дали една сделка е нищожна. Предложенията на ДПС осигурявали това активите да не бъдат разграбвани, да стоят в масата на несъстоятелността, докато се произнесе съдът.", "date": "2018.02.21", "title": "ДПС оспори ветото на Радев, не разбирал параграфите в закона"}
{"url": "http://www.faktor.bg/bg/articles/zhablyanov-otnovo-opravda-s-narodniya-sad", "text": "Жаблянов в имоционално слово отново защити Народния съд и призна, че в България е имало фашизъм.  28 години от демократичното управление на България е един проспан от българската десница – готова да се фашизира, но никога да не се демкратизира. Ще изразя съжалението си от факта, че десетки посещения в храма на световната демокрация – САЩ, не можахте да научите какво означава конституционно управление на народа…След десетки години на обучение в либерални институции, не достигнахте до разбирането на демокрацията.  Вие си присвоявате прави от закона и въпреки  закона. А мотивите ви са израз на политическа и юридическа безпомощност, на слабоумие. За първи път няма посочен нито един член от правилника на НС, без 155 член, който да касае и няма нищо общо с казуса, който обсъждаме днес, каза от трибуната Жаблянов. Жаблянов се противопостави на юридическите аргументи за оставката му и припомни, че Конституцията му дава правото да изказва личното си мнение и да защитава платформата на партията и избирателите, които представлява. \"Демократичният консенсус се основава върху плурализма на мненията. Няма друг консенсус, другото е маршировка с факли. Маршировката с факли не е просто проява на опит да осветят софийските улици, ако не знаете\", обърна се той към управляващите по повод Луковмарш. \"Това е външна изява на идеите на фашизма и нацизма, за които София се превръща в притегателен център. И отговорността ви е да спрете този позор за България. И ако вие смятате, че този позор няма връзка с онзи позор, не познавате диалектическите връзки. Защото това е същият марш като оня в Нюрнберг. Вие се страхувате да излезете срещу съвременните нацисти и фашисти. Защото подправяте историята?\", възмути се още Жаблянов. В словото си Жаблянов пак оправда Народния съд – бил създаден с наредба-закон. И защити Русия – тя щяла да има решаваща роля за решаването на българския проблем.   Той осъди и белия, и червения терор и призова народните представители да осъзнаят, че е необходимо национално помирение без изкривяване на историята. И призна, че по време на Народния съд са загинали немалко невинни, осъдени по лъжливи свидетелски показания.  Не може да се отсъства, когато трябва да се защити демокрацията, отбеляза Жаблянов по повод нежеланието на ДПС да участва в този дебат.", "date": "2018.02.21", "title": "Жаблянов отново оправда Народния съд, призна че у нас е имало фашизъм"}
{"url": "http://www.faktor.bg/bg/articles/novini/svyat/rusiya-e-zagubila-nad-3-miliarda-dolara-ot-sanktsiite-na-sasht-sreshtu-orazheynata-i-industriya", "text": "\"Русия е понесла сериозни загуби от разширяването на закона за антируските санции в сферата на сделките с военна продукция. САЩ предупредиха страните в целия свят, за да предотвратят сключването на договори с педприятия от руския военно-промишлен комплекс. Ние сме удовлетворени от това, че те прекратиха сделките и смятаме, че сме предотвратили сделки за над 3 милиарда долара\", заяви прессекретарят на Държавния департамент на САЩ Хедър Нойерт. По думите и, това е част от \"отговорността, която Русия трябва да понесе за действията си\".", "date": "2018.02.21", "title": "Русия е загубила над 3 милиарда долара от санкциите на САЩ срещу оръжейната и индустрия"}
{"url": "http://www.faktor.bg/bg/articles/novini/balgariya/bsp-napusna-debata-za-ostavkata-na-zhablyanov-po-znak-ot-ninova-plashat-sas-strasburg", "text": "По даден знак от Корнелия Нинова БСП напусна пленарната зала и отказа да участва в дебатите по първа точка от работата на НС – гласуване оставката на Валери Жаблянов като зам.-председател на парламента. Така и не стана ясно какви са им мотивите за тази неадекватна реакция. Лидерът на БСП Корнелия Нинова се обърна патетично от трибуната към народа, обявявайки, че политическата класа е незряла, за да даде обективна оценка на историята.  Трябва да се върнем към съвременните принципи на свобода на словото, посочи Нинова. Според нея исканата оставка на Жаблянов е нарушение на Правилника на НС, а управляващите налагат двойни стандарти.  Ще обясня защо се иска оставката на Валери Жаблянов като заместник-председател на Народното събрание. Първо, защото бягате от реалните проблеми, зад езика на омразата не можете да решите проблемите от действителността. Второ, това е елементарно отмъщение след оставката на Главчев. И трето - заради моделът на управлени, което налагате от години, който мачка и плаши, унижава и унищова всеки, който има своя позиция. Този модел е вреден за цялото общество, в една държава, в която управляващите държат в страх и репресии цял един народ, посочи Нинова.  Нинова заплаши, че ако се приеме освобождаването на Жаблянов, решението на управляващите ще бъде дадено на Конституционния съд и на Съда за правата на човека в Страсбург. Ако приемете оставката на Жаблянов, тя отива в Съда за правата на човека и България ще бъде осъдени за 8-ми пореден път. Днес вие давате нов принос на тази атрофия на НС, за която говори президента Радев. Това е трибунал, извънредно съдилище срещу инакомислието. Затова няма да участваме в тази дискусия, а само ще участваме в гласуването, обяви безапелационно Корнелия Нинова и по нейн знак депутатите й напуснаха пленарна зала.", "date": "2018.02.21", "title": "БСП напусна дебата за оставката на Жаблянов по знак от Нинова, плашат със Страсбург"}
{"url": "http://www.faktor.bg/bg/articles/novini/balgariya/spas-garnevski-shtom-bsp-napusna-plenarnata-zala-vazduhat-tuk-stana-mnogo-chist", "text": "Щом БСП напусна пленарната зала на Народното събрание, въздухът тук стана много чист. Това заяви с ирония народният депутат от ГЕРБ Спас Гърневски.  Той опроверга като манипулативно нагло словото на Валери Жаблянов, което може да изглежда логично, но няма нищо общо с историческата истина. Гърневски обясни, че в България никога е нямало фашизъм, както твърди БСП, а Народният съд е бил едно неоправдано зло, което е довело до избиването на елита на България. Гърневски припомни, че Решенията на Народния съд са отменени през 1998 г.  Не случайно  през 2000 г., 38-то  Народното събрание на Република България със закон обявява комунистическия режим за престъпен. Не случайно през 2011 г. правителството на Бойко Борисов обяви датата 1   февруари за ден на почит към жертвите на комунистическия режим, добави още депутатът.  \"Имаше един герой от Лайпцигския процес преди малко\", сравни Жаблянов с Георги Димитров бившият шеф на парламента Димитър Главчев. \"На какъв език говорите вие, от БСП, с конете си?\", попита с лека ирония депутатът от ГЕРБ.", "date": "2018.02.21", "title": "Спас Гърневски: Щом БСП напусна пленарната зала, въздухът тук стана много чист"}
{"url": "http://www.faktor.bg/bg/articles/novini/balgariya/p-simeonov-rumen-radev-se-opitva-da-se-haresa-i-na-chervenite-i-na-sinyo-zeleno-lilavite", "text": "\"Българите са едно от най-\"евроентусиазираните\" общества\", коментира пред бТВ Първан Симеонов, изпълнителен директор на \"Галъп\" по повод годишника за политическите процеси и общественото мнение на социологическата агенция. Според данните над 50 на сто от българите имат доверие на ЕС.  \"Доверието е ЕС и НАТО укрепна в последните месеци. Данните показват, че военнополитическият характер на НАТО предизвиква разделение в обществото и затова не се приема толкова ентусиазирано колкото ЕС . Европа пък служи и за коректив на нашите институции\", посочи още той. , категоричен беше Симеонов. Българите показват и известен икономически оптимизъм за материалното си положение. Според данните в последните месеци от миналата година се \"намираме в една от високите точки на икономически оптимизъм\". Конфликтът БСП и ГЕРБ Симеонов определи като вече \"безинтересен и зациклил\".  \"Две нови интересни места се очертаха – към ГЕРБ има една лява консервативна БСП опозиция и стана активна и една либерална опозиция, която нарича себе си дясна, която е активна в социалните мрежи и на улицата\", смята експертът.  Той обърна внимание на президента Румен Радев, който по думите му \"се опитва да се хареса и на червените и на синьо- зелено-лилавите\" и говори на езика и на двете опозиции.  \"Той е главният опозиционер, което е опасна игра, но и е печеливша-затова беше избран, като протест”, каза той.", "date": "2018.02.21", "title": "П. Симеонов: Румен Радев се опитва да се хареса и на червените и на синьо- зелено-лилавите"}
{"url": "http://www.faktor.bg/bg/articles/tsvetanov-1-13", "text": "Съжалявам, че отсъстват представителите на БСП, против позицията им  да се чуе чуждото мнение. С тези думи започна изказването си председателят на ПГ на ГЕРБ Цветан Цветанов по повод исканата оставка на зам.-председателя на парламента Валери Жаблянов. Председателят и зам.-председателите на НС представляват парламента и трябва да бъдат обединителите. Когато  се внасят разделителни, когато в качеството на зам.-председател на парламента се говори по този начин, това руши авторитета на парламента.  Обидно бе поведението от страна на Жаблянов, държа се като номиниран за председател на БСП. Подобна реч е допустима да бъде произнесена на пленум на БСП и това може е да се мисли като заявка за председател на партията. Първо, преди да излезете на трибуната на НС, г-н Жеблянов трябваше да се извините на хората от съюза на репресираните. Болното е, че той се държа назидателно, с приповдигнат тон, или както казват някои – арогантно. БСП трябваше да бъде много по-смирено,  защото те единствено искат да провокират скандали, за да се отклоним от европейското ни бъдеще. И точно когато ЕС и демократичната общност иска перспективата на Западните Балкани, иска сигурност и спокойствие в региона, БСП се опитват да се отклоняваме от тези важни теми. Искат да се ниглежират успехите на правителството по време на европредседателството, като провокират скандали и напрежение. Те искат да се върнат на власт в едни предсрочни избори, защото нямат възможности демократично да вземат отново властта, посочи Цветанов. Те даваха днес много морални оценки, затова не се възползвах от лични обяснения. Защото не е важно какво е правил Цветанов, а защото успяхме да върнем хиляди единици от досиетата на ДС в Комисията по досиетата. Искат да ниглежираме това, което е било по времето на комунизма, но ние няма да го позволим, категоричен бе председателят на ПГ на ГЕРБ и добави: Тук искам да благодаря на ОП затова, че сме заедно и можем да реализираме нашата програма в четиригодишния мандат. В същото време БСП намериха един истински говорител в лицето на президента на страната. И тази координация на БСП с президентската институция уронва престижа на парламентарната институция, каза още Цветанов. Що се касае до репресираните – имате пълната ни подкрепа и винаги ще бъдем с вас, увери зам.-председателят на ГЕРБ представителите от Съюза на репресираните, които бяха в пленарна зала.  Цветанов осъди и спекулативното поведение на изказващите се вляво за  Луковмарш.  Местната власт е ограничавала неговите прояви. Винаги сме осъждали провеждането на този марш. Никога общински съветници на ГЕРБ не са се изказвали в подкрепа на Луковмарш. Българският съд се е произнесъл за отмяна на забраната на Йорданка Фандъкова за провеждането на Луковмарш. Всички ние трябва да допринасяме за промяна на отношението към Луковмарш, който ние вече сме осъдили, подчерта Цветан Цветанов.", "date": "2018.02.21", "title": "Цветанов: С речта си в парламента  Жаблянов направи заявка за председател на БСП"}
{"url": "http://www.faktor.bg/bg/articles/novini/balgariya/parlamentat-osvobodi-predsrochno-valeri-zhablyanov-kato-zam-predsedatel-na-ns-toy-opravda-otnovo-narodniya-sad", "text": "Със  110 гласа „за” Народното събрание освободи предсрочно от поста зам. председател на НС Валери Жаблянов от БСП. „Против” бяха 71 депутати. Освобождаването на червения депутат стана първа точка в днешното пленарно заседание на парламента. От БСП протестираха срещу гласуването срещу Жаблянов, изтъквайки, че той не  е нарушил Правилника на НС, а мотивите за това са скалъпени. Депутатите обаче отхвърлиха това предложение. В мотивите за освобождаването му Даниел Кирилов от ГЕРБ заяви: Три съществени нарушения направи Валери Жаблянов като зам.-председател на Народното събрание. Първото е от 18 януари 2018, когато бе  ратификацията на Договора за добросъседство с РМакедония, който Жаблянов нарече „недоносче“. На второ място – задължение на всеки народен представител е да зачита авторитета на НС, а на 1 февруари зам.-председателят на парламента грубо възпрепятства отдаването на почит на жертвите на комунизма и на Възродителния процес. На трето място – освен като редови народен представител, той има и представителни институционални функции като зам.-председател на парламента. Грубо възмутени от декларацията против Луков марш, чието авторство е на г-н Жаблянов, в която се твърди, че Народният съд е „необходимо и неизбежно военновременно правосъдие“, с което компрометира авторитета на Народното събрание. ДПС обяви, че няма да участва в дебата, а мотивите според Йордан Цонев не били издържани. В емционалната си реч от парламентарната трибуна Валери Жаблянов отново оправда Народния съд, опитвайки се да доккаже, че в България е имало фашизъм. Той определи мотивите на ГЕРБ, че са в разрез с правилника и противоречат на демокрацията. БСП напусна дебата за оставката на Жаблянов по знак от Нинова До отстраняването на Жаблнов се стигна след поредица от цинични провокации, свързани със жертвите на комунизма и оправдаването на Народния съд като необходим. ГЕРБ поиска веднага оставката на Жаблянов, но той отказа сам да я подаде и това провокира събиране на подписка за предсрочното му освобождаване.", "date": "2018.02.21", "title": "Парламентът освободи предсрочно Валери Жаблянов като зам.-председател на НС, той оправда отново Народния съд"}
{"url": "http://www.faktor.bg/bg/articles/novini/svyat/erdogan-podkrepi-integratsiyata-na-makedoniya-v-nato", "text": "Турският президент подкрепи интеграцията на Македония в НАТО. Реджеп Ердоган е изразил подкрепата на Анкара по време на разговорите си с македонския президент Георге Иванов в турската столица. Двамата са констатирали необходимостта от засилване на сътрудничеството в борбата с тероризма. Георге Иванов е посочил, че деблокирането на интеграционните процеси е ключово за стабилността и напредъка на целия регион.", "date": "2018.02.21", "title": "Ердоган подкрепи интеграцията на Македония в НАТО"}
{"url": "http://www.faktor.bg/bg/articles/novini/svyat/eksdeputat-v-siriya-sa-zaginali-334-ruski-naemnitsi-v-operatsiyata-sa-uchastvali-i-ruski-voennosluzheshti", "text": "Бившият депутат от Държавната дума Виктор Алкснис заяви в интервю за телевизия \"Дожд\", че при удара на американската авиация на 7 февруари в Дейр Зор са загинали 334 руски наемници. По думите на Алкснис, който е полковник от руските ВВС, сред загиналите са 217 души от 5 щурмови отряд, 10 души от 2 щурмови отряд, 94 от щурмови отряд \"Весна\" и 13 души от артилерийската дивизия.  Според него, цифрите не са окончателни. Алкснис твърди, че по негова информация, в операцията на руските и сирийски сили са участвали и военнослужещи от Силите за специални операции на Русия, но за тях няма никаква информация.", "date": "2018.02.21", "title": "Ексдепутат: В Сирия са загинали 334 руски наемници, в операцията са участвали и руски военнослужещи"}
{"url": "http://www.faktor.bg/bg/articles/novini/balgariya/ns-glasuva-iskaneto-za-ostavka-na-valeri-zhablyanov", "text": "Депутатите ще гласуват искането на ГЕРБ за оставка на Валери Жаблянов като зам.-председател на парламента. Това се посочва в проектопрограмата за работа на Народното събрание.  ПГ на ГЕРБ внесе искането си в деловодството вчера с 81 подписа, при необходими 80 по правилник. Искането за оставка с подписите си са подкрепили и депутати от ПГ на „Обединени патриоти“.  Като мотив за искането на оставката от ГЕРБ изтъкват изказванията на Валери Жаблянов срещу Договора за добросъседство с Македония; възпрепятстване на реда в пленарна зала на 1 февруари при отдаването на почит към паметта на жертвите на комунистическия режим; твърдението му в декларацията на БСП против провеждането на „Луковмарш“, че Народният съд е „едно необходимо и неизбежно военновременно правосъдие“", "date": "2018.02.21", "title": "НС гласува искането за оставка на Валери Жаблянов"}
{"url": "http://www.faktor.bg/bg/articles/novini/balgariya/ima-samneniya-che-komandosa-strelyal-po-politsai-e-miniral-dvora-si", "text": "35-годишният мъж от тополовградското село Орешник, който се барикадира в дома си и стреля по полицаи, притежавал законно оръжие. Разрешителното му било издадено от друга страна членка на Европейския съюз. Това каза в ефира на Нова ТВ директорът на ОД на МВР в Хасково Ангел Цанков. Установено е, че той изключително добре борави с огнестрелно оръжие. Бил е обучен във френския легион, а може би и от български институции”, съобщи още Цанков. Хората в Орешник са учудени от неговите действия. Споделят, че след смъртта на родителите си, Иван живеел сам. Понякога стрелял с оръжията си, но никога не е бил заплаха за околните. Няма данни да е бил освидетелстван. Днес започва претърсване на имота на Иван Пачелиев, за когото има съмнения, че е минирал двора си. До екшъна се стигна след опит на униформени да разпитат Пачелиев по разследване на Софийската районна прокуратура за отправена заплаха. Бившият боец от Френския чуждестранен легион стреля по полицаи, но в крайна сметка беше успешно обезвреден. На него ще му бъде повдигнато обвинение за възпрепятстване на органите на реда. Цяло денонощие продължи акцията срещу Пачелиев. 80 полицаи, сред които спецчастите \"Кобра\" и Специализирания отряд с борба с тероризма, участваха в неговото обезвреждане. Мъжът има 3 законни оръжия. При ареста си Пачелиев подметнал, че в имота му ги чакат \"изненади\". Тъй като за 5 години в Чуждестранния легион се смята, че той е получил добра подготовка във взривните материали, на мястото тази сутрин работят сапьори. Арестуваният прекара нощта в РУ-Харманли и днес ще бъде конвоиран до имота за процесуално-следствени действия. Хората от селото познават Пачелиев като особен, но не и агресивен човек. Занимавал се е с дървосекачество, като заради това е имал проблем с горските, но само това и по-рано прекратено разследване за убийството на кон са случаите, в които той е бил в полезрението на властите.", "date": "2018.02.21", "title": "Командосът, стрелял по полицаи, притежавал законно оръжие с разрешително от чужда страна"}
{"url": "http://www.faktor.bg/bg/articles/novini/balgariya/-trend-maya-manolova-izprevarva-po-reyting-radev-borisov-nay-odobryavan-ot-upravlyavashtite", "text": "Борисов е с най-голямо одобрение от управляващите – 45% от българите го харесват. Това показват данни от актуално изследване на електоралните нагласи на „Тренд“, представено от социолога Димитър Ганев в студиото на Нова ТВ.  Мая Манолова изпреварва президента в подкрепата си през последния месец. Ако тази тенденции продължи – тя ще стане най-одобряваният политик в България. Положителна оценка в изследването са получили министрите Каракачанов, Дончев, Павлова, Кралев, Захариева, които оформята петицата, ползваща се с  доверие и подкрепа.  Министри, които не са най-активните в публичния дебат, съответно не получават и голяма подкрепа, а повече от анкетираните имат по-скоро резервирано отношение към тях заради малката популярност на тези министри в обществото, а не заради личностните и професионални качества, коментира Ганев.  След месец  въпреки споровете за джендър дебата, третият пол и Истанбулската конвенция,  подкрепата им за ГЕРБ и БСП, двете основни политически сили, не е  променена, като ГЕРБ остава първа политическа сила. Съд и прокуратура остават с една и съща степен на доверие, те са на дъното на институциите по подкрепа – това е хронично недоверие към съдебната ни система, посочва социологът. Проучването на „Тренд“ е извършено сред 1004 български граждани, в средата на февруари, като не се включва датата 14 февруари, когато се стигна до сблъсък  между премиера Борисов и президента Радев.", "date": "2018.02.21", "title": "„Тренд“: Мая Манолова изпреварва по рейтинг Радев, Борисов - най-одобряван от управляващите"}
{"url": "http://www.faktor.bg/bg/articles/novini/svyat/106-tsivilni-zaginaha-za-poslednoto-denonoshtie-v-siriya", "text": "Напрежението в Сирия не стихва - най-малко 106 цивилни загинаха през последното денонощие при бомбардировките на правителствени сили в Източна Гута. Обсаденият бунтовнически анклав се намира на изток от Дамаск. Общият брой на загиналите за 48 часа от неделя през нощта достигна 250 души. Това са най-кървавите две денонощия след химическата атака срещу обсадения район през август 2013-та.  Заради обстановката в Сирия френският външен министър Жан-Ив Льо Дриан ще посети Русия и Иран в идните дни. Генералният секретар на ООН преизова Русия, Иран и Турция да постигнат споразумение за прекратяване на конфликта.", "date": "2018.02.21", "title": "106 цивилни загинаха за последното денонощие в Сирия"}
{"url": "http://www.faktor.bg/bg/articles/severna-koreya-e-otmenila-ugovorena-sreshta-s-amerikanskiya-vitseprezident-mayk-pens", "text": "Северна Корея е отменила в последния момент уговорена среща с американския вицепрезидент Майк Пенс. Историческото събитие е трябвало да се случи по време на Зимните олимпийски игри в Пьонгчанг.  Според пресцентъра на Белия дом Пенс е щял да се срещне на 10 февруари с Ким Йо-чен, сестрата на севернокорейския лидер, и с председателя на парламента Ким Йон-нам, но севернокорейците са отказали предварителната уговорка, два часа преди нея.", "date": "2018.02.21", "title": "Пропадна историческа среща на КНДР с американския вицепрезидент Майк Пенс"}
{"url": "http://www.faktor.bg/bg/articles/poroshenko-podpisa-zakona-s-koyto-razreshi-upotrebata-na-voenna-sila-sreshtu-rusiya", "text": "Украинският президент Петро Порошенко подписа закона за реинтеграция на Донбас. Според нормативния акт се разрешава употреба на военна сила срещу Русия, предава ДПА. Целта на закона е да върне под контрола на Киев източните Донецка и Луганска област, които граничат с Русия и в момента се контролират от местните сепаратисти, които са самопровъзгласили и своите Донецка народна република и Луганска народна република. Миналия месец руското външно министерство определи закона като \"подготовка за нова война\". С това изглежда и се слага и край на привидно засиления мирен процес от края на миналата и началото на тази година, когато точно по Коледа двете страни в конфликта размениха пленници.", "date": "2018.02.21", "title": "Порошенко подписа закона за употребата на военна сила срещу Русия"}
{"url": "http://www.faktor.bg/bg/articles/novini/balgariya/p-moskov-predsrochni-izbori-shte-dovedat-ninova-na-vlast", "text": "\"Нямам ни най-малка представа, дали проф. Камен Плочев е бил заплашван. Ще кажа само едно - министърът на здравеопазването носи цялата отговорност. Той винаги е на топа на устата. Той носи политическата отговорност. НЗОК трябва да бъде само проводник на здравната политика и нищо повече\", коментира пред бТВ скандала между министър Кирил Ананиев и шефа на здравната каса проф. Камен Плочев Петър Москов, бивш министър на здравеопазването.  \"Не може да се вменява вина на министъра на здравеопазването. Той е човекът, който носи отговорност. Негово право е да следи работата на НЗОК. Разбира се, че проф. Плочев е дължал обяснение на Кирил Ананиев. Недоверието между министър и директора на касата е проблем. В този случай министърът има право да изисква всичко\", категоричен беше Москов.  \"Да, България\" бяха тези, които разбиха в предишния парламент дясно-центристката коалиция. \"Да, България\" са ляво-либерално движение, каквото БСП не е. Но България има нужда от автентична десница. Десницата трябва да се преконфигурира. Искането в момента за предсрочни избори означава само едно - връщане на власт на БСП. Десницата трябва да изчака и да узрее. Десницата не е готова за предсрочни избори. Не може да се говори само за какво си \"против\", а не за какво си \"за\".", "date": "2018.02.21", "title": "П. Москов: Предсрочни избори ще доведат Нинова на власт"}
{"url": "http://www.faktor.bg/bg/articles/toma-bikov-shte-sledim-izkaso-vsyaka-stapka-na-shefa-na-nzok", "text": "БСП е дала заявка за участие в здравната реформа и споделяне на отговорността, заставайки зад управителя на НЗОК Камен Плочев в спора му със здравния министър Кирил Ананиев. Това мнение изрази депутатът от ГЕРБ Тома Биков в студиото на България он Еър. По думите на Биков един административен проблем се превръща в политически, поради неориентираността на шефа на Здравната каса. Той предупреди, че ще бъдат следени от близо действията на проф. Плочев и неговите решения. Припомняме, че здравният министър Кирил Ананиев поиска оставката на шефа на НЗОК преди дни. Народният представител от ГЕРБ коментира и исканата оставка на зам.-председателя на Народното събрание Валери Жаблянов. ГЕРБ и Патриотите поискаха оставката на депутата от БСП заради тезата му, че Народният съд представлява \"необходимо и неизбежно военновременно правосъдие\". Наблюдавахме с притеснение действията на Жаблянов по теми, по които обществото има базов консенсус. Той беше единственият депутат, който се противопостави на Договора за добросъседство с Македония. Проблемът е, че е член на председателството на Народното събрание. Той, както председателя, е призван да бъде медиатор и обединител на НС, да изразява позицията на българския парламент. На 1 февруари се опита да провали минутата мълчание в памет на жертвите на тоталитарния режим\", обясни Биков. Депутатът от ГЕРБ посочи още, че Истанбулската конвенция, която сериозно разбуни духовете у нас, няма да бъде гледана в парламента, докато не се намери абсолютен консенсус.  \"Истанбулската конвенция е кауза на европейските социалисти. Тя се нарича конвенция за насилието над жени и деца. Абсолютно добронамерено я възприехме като нещо, което работи в тази насока. Не уважаваме позицията на БСП, защото тя е конюнктурна\", каза още Тома Биков.", "date": "2018.02.21", "title": "Тома Биков: Ще следим изкъсо всяка стъпка на шефа на НЗОК"}
{"url": "http://www.faktor.bg/bg/articles/novini/balgariya/sotsiolog-uvelichava-se-delat-na-apolitichnoto-naselenie", "text": "\"Нараства делът на тези, които се колебаят или декларират, че не биха гласували, тоест не се интересуват от политическите процеси в момента. Увеличава се делът на аполитичното население\", коментира пред БНТ социологът Стефан Георгиев от \"АФИС\".  Той обясни тенденцията с факта, че не сме в предизборна ситуация. Няма осезаема динамика по отношение на политическите партии - при големите политически партии първа позиция се заема от ГЕРБ, втора е БСП, коментирага Евелина Славкова от \"Тренд\". Тя очерта, че заради битката между големите политически партии \"твърдите електорални ядра са стегнати\".", "date": "2018.02.21", "title": "Социолог: Увеличава се делът на аполитичното население"}
{"url": "http://www.faktor.bg/bg/articles/novini/balgariya/oblachno-s-prevalyavaniya-ot-dazhd-1", "text": "Ще преобладава облачно време, на места ще има превалявания от дъжд.  В Северна България и високите полета на Западна, главно в нощните часове, дъждът ще се примесва и ще преминава в сняг.  Ще духа слаб, в Дунавската равнина и Източна България - до умерен, вятър от изток-североизток.  Минималните температури ще са между минус 1 и 4, максималните ще са предимно между 4 и 9 градуса, съобщават от НИМХ-БАН.", "date": "2018.02.21", "title": "Облачно, с превалявания от дъжд"}
{"url": "http://www.faktor.bg/bg/articles/izslushvat-prof-plochev-v-zdravnata-komisiya-v-parlamenta", "text": "Шефът на Здравната каса професор Камен Плочев ще бъде изслушан от здравната комисия в парламента.  Миналата седмица министърът на здравеопазването Кирил Ананиев поиска оставката на Плочев. Парламентарната група на ГЕРБ внесе в деловодството на парламента подписка в подкрепа на оставката. Причината за исканото отстраняване е писмо на професор Плочев до парламента, в което той иска актуализация на бюджета на касата. Той е упрекнат, че е предприел тези действия без да има съгласието на Надзорния съвет, на здравното министерство и на Министерския съвет.  БСП застана зад професор Плочев. От партията поискаха актуализация на бюджета не само на касата, но и на държавата и заявиха, че няма да подкрепят искането за оставка.", "date": "2018.02.21", "title": "Изслушват проф. Плочев в здравната комисия в парламента"}
