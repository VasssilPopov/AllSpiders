{"url": "http://www.faktor.bg/bg/articles/reshetnikov-1", "text": "За нас е голяма чест в тези дни да бъдем тук, в Русенска област, защото от тук започна тази Освободителна война за България, в която голям принос имат не само руските войни, но и българските опълченци. Ние помним и Априлското въстание. Без Априлското въстание не можеше да има Освободителна война. Това въстание трябва да се почита и в Русия, и от българи. Това призна пред камерите на русенската ТВ kiss13.net бившият ген. от КГБ и екс шеф на РИСИ Леонид Решетников. Втори ден с голяма руска делегация той гостува в областта по покана на Движение „Русофили”. Визитата е посветена на 140-годишнина от Руско-турската война, генералът обаче призна, че днес ще бъде отбелязана и 200-годишнината от рождението на  Александър Втори, наречен цар Освободител, но не заради българите, а защото е премахнал крепосничеството в собствената си страна. Шеговито Решетников разказа, че му се обаждали от Русия, за да питата, защо го няма за тържествата в чест на цар Освободител. Но той отговарял, че е в България за друг юбилей и това обяснявало отсъствието му. Леонид Решетников декларира: Искаме с нашето посещение да  покажем, че помним ролята на българското християнство, на българското православие. От България руското православие получи голяма помощ и подкрепа по време на покръстването на Русия, заяви генералът. Руският гост бе изклчително предпазлив и внимателен в изказванията си, опитвайки се да не повтори скандалите, които сътвори за 3 март у нас руският патриарх Кирил. Той явно добре е разбрал, че у нас името му се свързва скандално преди всичко с Корнелия Нинова и избора на Радев за кандидат за президент. Генералът демонстрира изключителна дипломатичност и такт. Признанието за Априлското въстание звучи доста знаково от устата на кремълски медиатор, защото дори у нас големият акцент от страна на политици и историци винаги пада върху Руско-турската война, като се подценява подвигът на априлци като изстрадан и осъзнат порив на народа за свобода. Решетников не повтори и грешките на Владимир Путин за българския принос към християнизирането на Русия. Това обаче  е само светлата страна на визитата му. Невидимите цели и послания ще трябва да ги разчитаме в игрите на политиците и задкулисните договорки с един от най-доверените хора на Путин.", "date": "2018.04.29", "title": "Ген. Решетников дипломатичен: Без Априлското въстание не можеше да има Освободителна война за българите"}
{"url": "http://www.faktor.bg/bg/articles/novini/svyat/zashto-li-vuchich-otiva-na-sreshta-erdogan-a-ne-na-koronyasvaneto-na-putin-na-7-may", "text": "Може би има някакво скрито послание в обстоятелството, че сръбският президент Александър Вучич, който бе пръв сред всички държавни глави, честитили изборната победа на Владимир Путин, ще пропусне церемонията по встъпването в длъжност на държавния глава на Руската федерация на 7 май, защото просто не е поканен. Така вместо към Москва, както се надяваше, Вучич ще отпътува за Анкара, където ще се срещне с Реджеп Тайип Ердоган, коментира хърватското електронно издание Jutarnji List, цитирано от \"Фокус\". Затова пък президентът на Република Сръбска Милорад Додик има отправена официална покана администрацията на Путин. По традиция Кремъл кани на такива събития само лидерите на най-близките постсъветски държави, затова присъствието на Додик не е изненадващо. Додик обаче отрече да е канен и отказа да коментира информацията, пише \"Фокус\". На въпросите дали все пак ще отиде на церемонията, той е заявил, че на 6 май празнува имения си ден и по традиция на тоя ден посреща празника заедно с гостите си. Зад този отговор се крие предполагаем отказ, но Додик очевидно няма смелост да го произнесе на глас. Вучич обаче е потвърдил публично пред медиите, че не е получил покана. Според сръбските медии Москва не му е изпратила покана, за да не разваля добрите му отношения с германския канцлер Ангела Меркел, отбелязва загребският вестник, опитвайки се да замаже очевидно конфузната ситуация, в която е поставила сръбския президент кремълската администрация. Според хърватското издание една от възможните причини за пренебрегването на Вучич на церемонията е и нерешеният статут на руския хуманитарен център в Ниш, чието уреждане Белград отлага. Jutarnji List пише, че по този начин Кремъл изпраща послание към Белград, че трябва да направи избор между Запада и Русия, и че е невъзможно да „седи на два стола“. Президентът на Сърбия Александър Вучич първи от всички държавни глави честити победата на руския президент Владимир Путин.", "date": "2018.04.29", "title": "Защо ли Вучич отива на среща  Ердоган, а не на  \"коронясването\" на Путин на 7 май?"}
{"url": "http://www.faktor.bg/bg/articles/novini/balgariya/2400-zhertvi-na-domashno-nasilie-pazili-ot-mvr-samo-prez-2017", "text": "За изминалата 2017 г., в структурите на Министерството на вътрешните работи от районните съдилища в страната са били изпратени 2432 заповеди за защита на пострадали лица от домашно насилие. Това става ясно от писмен отговор на депутатски въпрос към вътрешния министър Валентин Радев, съобщава БГНЕС. Най-много са пострадалите под закрила в София-град (351), следват Пловдив-град (205), Варна (185), Бургас (163), Стара Загора (97) и др. В Министерство на вътрешните работи няма изградена автоматизирана информационна система, в която да се регистрират сигналите за домашно насилие, тъй като този вид деяние не е престъпление по смисъла на Наказателния кодекс, посочва Радев. Той посочва, че прилагането на Закона за защита от домашно насилие среща проблеми заради липсата на координиращ орган, целево финансиране за превантивни дейности и работа с жертви и насилници, работещи НПО в малките градове, а също и защото няма специализирани служители, които да работят с пострадалите. Всичко това на фона на слабо съдействие даже от страна на тези, които се нуждаят от закрила.", "date": "2018.04.29", "title": "2400 жертви на домашно насилие пазили от МВР само през 2017"}
{"url": "http://www.faktor.bg/bg/articles/novini/svyat/tramp-pak-otsviri-zhurnalistite-za-vecherya-v-beliya-dom", "text": "Президентът  на САЩ Доналд Тръмп отново пренебрегна поканата от журналистите в Белия дом за традиционната им годишна вечеря и замина за партиен форум в щата Мичиган. Това стана ясно от пост на американския президент в Туитър, което е май едно от любимите места, за да си комуникира с медиите.  Тръмп за втора поредна година отказва поканата на акредитираните във Вашингтон кореспонденти. \"Защо да бъда затворен в една зала с група либерали, които съобщават фалшиви новини и ме мразят\", коментира Тръмп в Туитър. Тирадата продължи и пред симпатизантите на митинга: „Днес те казват, че според техни източници Тръмп бил казал. Източници, които те никога не посочват. И които въобще не съществуват. Източници, каквито те изобщо нямат. Въобще, сред тях има доста непочтени хора”.", "date": "2018.04.29", "title": "Тръмп пак обърна гръб на журналистите за вечеря в Белия дом"}
{"url": "http://www.faktor.bg/bg/articles/novini/svyat/trioto-mey-merkel-makron-kontra-na-sasht-za-yadrenoto-sporazumenie-s-iran", "text": "Лидерите на Великобритания, Франция и Германия са се обединили около мнението, че иранското ядрено споразумение е най-добрият начин да бъде спрян Техеран да придобие на ядрено оръжие, съобщи Ройтерс, цитирайки Даунинг стрийт 10. Тереза Мей е провела телефонен разговор с френския президент Еманюел Макрон и канцлера на Германия Ангела Меркел. Тримата лидери са се съгласили, че обхватът на споразумението има нужда да се разшири, за да покрие теми като балистични ракети, какво става след изтичането на срока на споразумението, както и дестабилизиращата за района дейност на Иран, се посочва в съобщението. Лидерите се ангажираха да продължат да работят в тясно сътрудничество и със САЩ в търсене на решение как да се справят с многобройните предизвикателства, поставяни от Иран, включително проблеми, които могат да бъдат обхванати от ново споразумение, допълва Даунинг стрийт. Следващия месец американският президент Доналд Тръмп трябва да реши дали да възстанови икономическите санкции на САЩ върху Техеран. Тръмп неведнъж се е изказвал критично за ядреното споразумение, според което част от западните санкции върху Иран бяха вдигнати в замяна на спиране на ядрената ѝ програма. Резервирано отношение към споразумението изрази и държавният секретар Майк Помпейо, който предупреди, че САЩ може да се оттегли от него, ако не бъдат направени сериозни корекции в него.", "date": "2018.04.29", "title": "Триото Мей-Меркел-Макрон контра на САЩ за ядреното споразумение с Иран"}
{"url": "http://www.faktor.bg/bg/articles/novini/svyat/kovarniyat-plan-na-asad", "text": "Рами Маклуф ще е твърде зает през следващите години. Частният холдинг „Damascus Shams\", който той ръководи, се е заел с възстановяването на разрушените от войната южни предградия на Дамаск. Рами Маклуф е братовчед на Хафез Асад – бащата на днешния президент Башар Асад. Предприемачът е един от най-богатите хора в страната. Той отговаря за строителството на близо 12 000 луксозни жилища в района. Правата на собствениците на разрушените от войната къщи и жилища нямат да създават особени грижи на Маклуф и неговата фирма. Много от бившите собственици едва ли притежават документи за собственост. Новият закон, приет на 2 април 2018 година, направи възможно застрояването на региона, а това представлява фактическо отчуждаване на бившите собственици. Законът предвижда във всеки район да бъдат създадени служби по възстановяването на сградите. След представянето на новите строителни планове собствениците на земи, къщи и жилища в съответния район са длъжни в срок от един месец да представят документите си за собственост. Проблемът обаче се състои в това, че много от хората, които сега са застрашени от отчуждаване на имота, са напуснали страната. Те изобщо нямат възможност да се върнат в Сирия в рамките на поставения срок от 30 дни. Много от тях вече нямат в страната и роднини, които да им помогнат в набавянето на документите. Освен това редица документи за собственост са унищожени или пък изгубени по време на войната. С други думи, дори и да бяха в близост до имотите им, много от засегнатите изобщо не биха могли да докажат правото си на собственост. Според оценки на ООН, едва 9% от живеещите в чужбина сирийски бежанци притежават съответни документи, съобщава френският ежедневник \"Льо Монд\".  Верните на режима ще спечелят от новата програма за възстановяване Верните на режима ще спечелят от новата програма за възстановяване Много от собственици са изправени и пред друга трудност: те са задължени да се подложат на проверка от страна на сирийските сили за сигурност. Поради тази причина много от хората, които са опозиционно настроени срещу режима на Асад, не смеят да предявят правата си на собственици. \"Който е избягал от Асад, няма да се осмели да се върне в Сирия. Това би означало потенциален арест\", казва сирийският журналист Самир Матар в разговор за ДВ. Освен това много от районите, предвидени за ново застрояване, са населени предимно от сунити, които по традиция са критично настроени към режима на Асад. През 2011 година голяма част от тези хора се присъединиха към бунтовниците. \"От политическа гледна точка законът е един вид наказание за онези, които са се бунтували\", изтъква Самир Матар. „Асад показва по този начин на противниците си, че отчуждаването на имотите им е последица от протеста им, дава им един вид урок, че който се надига срещу него, ще трябва да си носи последиците, включително и да загуби жилището си\", посочва Матар. Но дори и да прокарат законните си права и да получат известно обезщетение, собствениците така или иначе губят. Законът предвижда имотите да се оценяват по стойността, която са имали преди да бъдат включени в програмата за възстановяване. А това означава огромни загуби за бившите собственици. Фирми като тази на Рами Маклуф изкупуват парцелите на много изгодни цени, а след завършване на новите жилища ги продават на многократно по-високи цени. Печалбите, изкарани по този начин, ще закрепят още повече режима на Асад, а част от тях, разбира се, ще потънат и в нечии частни джобове. Приходите от програмата за ново жилищно строителство ще помогнат на Асад да остане независим от западните помощи за възстановяването на страната. Защото тези помощи ще бъдат обвързани с условия: от Асад ще се иска да гарантира защитата на малцинствата и на опозиционните представители. Същевременно отчуждаването на имоти дава на Асад възможност да възнаграждава политическите и военните си поддръжници. \"Имотите се отчуждават, но не остават в ръцете на местните власти, а отиват в ръцете на близки до режима бизнесмени\", пише Джихад Язиги - главен редактор на Сирийската икономическа информационна служба. На същото мнение е сирийският правозащитник Мишел Хамас. Според него, новият закон позволява на режима да разпредели строителните поръчки измежду бизнесмените, които са близки до властта – без значение дали са сирийци, иранци или руснаци. Същевременно законът позволява на режима да наложи значителни демографски, а с това и политически промени тъкмо в онези райони, които са по традиция опозиционно настроени. В новите жилища ще се заселят главно привърженици на Асад и лоялни към режима кръгове от населението - предимно алевити и християни, но съвсем малко сунити, които представляват мнозинството от населението на страната, смята журналистът Матар. Така класическите гнезда на съпротивата ще бъдат неутрализирани и Асад ще се отърве от един от най-големите си проблеми. Неслучайно местни хора твърдят, че става дума за колективно наказание срещу цялата опозиция. Германското правителство изрази в тази връзка протеста си в необичайно остра форма. Германия е приела досега няколкостотин хиляди сирийски бежанци.", "date": "2018.04.29", "title": "Коварният план на Асад"}
{"url": "http://www.faktor.bg/bg/articles/novini/svyat/12-mln-dolara-dade-bil-geyts-za-universalna-vaksina-sreshtu-grip", "text": "Основателят на „Майкрософт“ и един от най-богатите хора на света Бил Гейтс ще дари 12 милиона долара за разработването на универсална ваксина срещу грип, съобщава изданието The Hill. Той обяви създаването на изследователския фонд по време на ежегодната среща на Медицинската асоциация на Масачузетс. „Заедно с Page family стартираме проекта на стойност 12 милиона долара Великото предизвикателство, за да ускорим развитието на универсална ваксина срещу грип. Целта е да подбудим смелото мислене на най-добрите учени в света във всички дисциплини, включително новите области“, заяви Гейтс.", "date": "2018.04.29", "title": "12 млн. долара дари Бил Гейтс за универсална ваксина срещу грип"}
{"url": "http://www.faktor.bg/bg/articles/novini/svyat/sazdatel-na-novichok-rusiya-ima-interes-ot-ubiystvoto-na-skripal", "text": "Веществото, с което са били поразени Сергей Скрипал и неговата дъщеря Юлия, е т.нар. 234 - една от версиите на „Новичок“. Най-вероятно то е било произведено в Русия, която единствена има интерес да бъде ликвидиран бившия агент на КГБ. Това разкри в екслузимно интервю за Би Ти Ви един от създателите на „Новичок“ Владимир Углев.  Миналата седмица той стана жертва на нелеп инцидент, при който е наранил главата и крака си. По думите му става дума за обикновено пътно-транспортно произшествие. Ето какво разказа той за „Новичок“: Като специалист, мога да кажа само едно – на базата на данните, които получих по интернет, веществото, с което е бил отровен Скрипал е 234, една от разновидностите на „Новичок“. То е било получено при много добри лабораторни условия от високо професионални специалисти. Не изключвам това е вещество да е било произведено преди време. При лабораторни изпитания веществото 234 даде сходни резултати с американския „ви екс“. Но благодарение на способността му да нанася поражения и през кръвта,  и през дихателните органи, както и през кожата – подобно на  зомана, действието му е силно поразяващо, обясни ученият. По думите му Скрипал и дъщеря му са били поразени с по-висока доза от това вещество, но вероятността да са носили ръкавици и да са си измили ръцете, когато са се прибрали вкъщи, донякъде е намалило поразяващия ефект на веществото.  Углев разкри още как това вещество може да бъде пренесено във Великобритания.  Това вещество може да се транспортира и като течност, макар че те не са избрали най-добрият начин за доставка на това вещество. Вероятно е било поставено веществото в не голям контейнер, с размерите на червило, изработен от терапласт, затворен с капак на винт, съдържащ тубичка с шприц – така както се продават лепилата. По всяка вероятност този, който е носил веществото, задължително е носил тънки ръкавици. След като е извадил контейнера от сакото си и отворил капачето, излял е веществото на дръжката на вратата на дома на Скрипал, като е спрял да диша за момент. След което е върнал затворена тубичката в контейнера, прибрал го е в сакото си и след това заедно с ръкавиците е изхвърлил веществото в реката, обясни версията си ученият.  На въпрос дали съществува черен пазар за производството на това вещество, Угрев посочи, че според него няма такъв пазар, защото за да бъде произведено веществото 234 са нужни специални условия и високо квалифицирани специалисти. Той изтъкна още един аргумент, че едва ли някой друг има интерес да ликвидира Сергей Скрипал, освен Русия, затова най-вероятно е именно в Русия да е бил произведен този отровен препарат.  Едва ли друг би произвел 234 освен Русия. САЩ нямат нужда от този препарат, а британците можеха да убият Скрипал по друг начин, ако са искали. Защо им е да убиват и дъщеря му. Освен това Русия възпроизведе много лъжи по тази тема. Но аз не мога да отговарям за действията на хора, които не са съвсем адекватни, коментира изследователят. Владимир Углев разказа още, че лично той два пъти е бил поразяван от веществото 234.  Първият път беше изпуснато вещество от колбата. И то попадна върху горната част на дясната ми длан. Потопих си ръката веднага в разтвор на солна кисилина и я почистих с кислородна вода, след което измих ръката си със сапун много обилно. Но след това няколко години това място беше непрекъснато влажно, обясни той.  Запитан дали се страхува, Углев бе лаконичен: Като свободен човек забравих какво  означава  страх. И макар, като всички и аз да изпитвам страх, това не до такава степен, че да се оглеждам постоянно наоколо.", "date": "2018.04.29", "title": "Създател на \"Новичок\": Русия има интерес от убийството на Скрипал"}
{"url": "http://www.faktor.bg/bg/articles/novini/balgariya/koshmar-na-patya-2-mesechno-bebe-zagina-pri-chelen-sblasak-na-razklona-za-s-osenovets", "text": "Тежък пътен инцидент е станал на пътя Шумен-Силистра до разклона за село Осеновец, съобщиха от ОДМВР- Шумен.  Сигналът за произшествието е получен малко след 14.20 часа. Съобщено било, че са катастрофирали лек автомобил \"Рено\" с шуменска регистрация и товарен автомобил \"Форд Транзит“ с разградска регистрация, като има и пострадали. Към мястото на инцидента веднага са насочени екипи на полиция, пожарна и спешна помощ.  След пристигането им било изяснено, че 29-годишна жена от село Венец, която била зад волана на автомобила „Рено“, е навлязла в насрещната лента за движение и се ударила челно в насрещно идващия бус \"Форд Транзит\", със силистренска регистрация. В резултат на удара в МБАЛ- Шумен са откарани две жени от лекия автомобил- 28-годишната жена, която е била зад волана и детето й на 2 месеца, спътничката й на 28-години и двете й деца – на 7 и 3 години. Бебето е починало.  В болницата в Шумен са откарани и 47-годишният водач на товарния автомобил Д.А. от Дулово и 36-годишният негов спътник С.А., също от Дулово.  След извършените прегледи било установено, че А.И, която управлявала лекия автомобил е с комоцио, оставена е под наблюдение в болничното заведение. За лечение са настанени С.Х. /28г./ от Венец, която е с черепно-мозъчна травма и 7-годишното й дете, което е с наранявания. По-малкото й дете е освободено след преглед .  Водачът на буса е без наранявания, но спътникът му Д.А. е с фрактура на лява ръка и ляв крак. Двамата водачи са правоспособни, мъжът е тестван за алкохол, пробата му е отрицателна.  На място се извършва оглед.  Причините за инцидента са в процес на изясняване.", "date": "2018.04.29", "title": "Кошмар на пътя: 2-месечно бебе загина при челен сблъсък на разклона за с. Осеновец"}
{"url": "http://www.faktor.bg/bg/articles/novini/svyat/navalni-s-nov-priziv-koyto-ne-se-chuvstva-rob-na-5-may-na-mititing-sreshtu-tsar-putin", "text": "Московският градски съвет отказа на Алексей Навални провеждането на митинг шествие под надслов „Той не ни е цар“, планирано за 5 май.  От отговора на кметството, изпратено до опозиционера, става ясно, че инициативата е била забранена поради факта, че организаторите не са се съгласили с мястото, където им е предложено да се проведе митингът шествие. \"Това, което официално се заявява от общината е, че след като държим да проведем митинга шествие в централната част на града, то те категорично ни забравят да го направим. Това реално прилича на диалог между господари и роби. И затова, ако не се чувствате роб, елате на 5 май на ул. Тверская в 14 ч“, пише в поста си в Twitter Алексей Навални.  Припомняме, че екипът на опозиционния лидер подаде молба за провеждането на шествие митинг на ул. \"Тверская\", но властите не се съгласиха и предложиха иницативата да бъде проведена на булевард \"Сахаров\". Тогава обаче Навални отказа и нарече предложението на кмета на Москва \"провокация\", защото самата улица е с дължина едва 350 метра. Затова опозиционерът прозова своите съмишленици и симпатизанти да дойдат на митинга на 5 май на „Тверская“, въпреки отказа на местните власти.", "date": "2018.04.29", "title": "Навални с нов призив: Който не се чувства роб – на 5 май на мититинг срещу цар Путин"}
{"url": "http://www.faktor.bg/bg/articles/obshtestvo/ulitsata/mvr-otchita-rast-na-globenite-bez-kolan", "text": "Значително е нараснал броя на глобените шофьори и пътници през годините заради непоставени колани,  отчита МВР. Това се вижда от предоставените на \"Дневник\" данни по Закона за достъп до обществена информация.  След катастрофата на магистрала \"Тракия\" от средата на месеца, при която загинаха шестима, а над 20 бяха ранени, председателят на Българската асоциация на застраховани и пострадалите при катастрофи Владимир Тодоров разви тезата, че вероятната причина да има толкова жертви е, че пътуващите в автобуса са били без поставени колани. Законът е ясен - коланите в автобуси са задължителни. В закона няма предположения, а категорични записи. С поправка още от 2007 г. в член 137а е записано, че всички пътници в автобусите и микробусите трябва да използва обезопасителните колани, когато моторните превозни средства са оборудвани с такива. Все повече шофьори и пътници са глобявани заради неизползвани колани и каски, показва информацията на полицията. От МВР уточниха за \"Дневник\", че в статистиката им не е направена разлика между глоби при автомобили и автобуси, защото законът регламентира задълженията им общо - \"за превозни средства\". Данните не са разбити и по глоби за колани и каски, където регламентацията отново е обща - без предпазни средства. От \"Пътна полиция\" обаче уточниха, че сред числата със сигурност има глоби на пътници и шофьори в автобуси, защото поне два пъти в годината катаджиите проверяват средствата за масов транспорт. Отделно имат и нарочни акции през годините. Последната известна такава бе през март миналата година, когато КАТ започва трансевропейска акция, организирана е от европейската мрежа на службите на \"Пътна полиция\" за засилени проверки за използването на обезопасителните колани в превозните средства и каските от мотористите Глобените шофьори през 2013 г. с акт са били 22 354, а с фиш - 68 141. През следващата година глоба с акт са получили 25 215 шофьори, а фиш - 37 019. Спад се забелязва през 2015 г., когато санкционираните с акт са били 18 643, а с фиш - 28 780. За да се повишат отново през 2016 г., когато глобените с акт шофьори са били 28 503, а с фиш - 46 107. През миналата година навярно е имало промяна в законодателството, която е въвела изискването повечето глоби за липсата на предпазни средства да са с акт, а не с фиш, защото числата изглеждат така: 55 357 са санкционираните с акт, а с фиш - 5 350. За първите три месеца на тази година глобените шофьори с акт са 12 504, а с фиш - 754. Ако се запази тази тенденция на налагане на санкции цифрите за тази година ще са близки до тези от миналата година. Сходен ръст в последните години се забелязва и се очаква и при наложените глоби на пътници, които не са използвали колан или каска. През 2013 г. наложените с акт глоби са 1 442, а с фиш - 6630. През 2014 г. санкционираните с акт пътници са 976, а с фиш - 5332. През 2015 г. издадените актове са 454, а фишове - 3653. Пред следващата година санкционираните с акт пътници са 909, а с фиш - 6057. Миналата година глобените с актове пътници са 2554, а с фиш - 8755. За първите три месеца на тази година данните показват, че издадените на пътници актове са 927, а фишове - 3145. Ако санкциите през тази година продължат със същото темпо, то 2018 г. ще постави рекорд по глобени пътници без колани или каски. От писмен отговор на вътрешния министър Валентин Радев се разбира, че съобразно правомощията си \"Пътна полиция\" осъществява постоянен контрол по използване на системите за обезопасяване в моторните превозни средства. Той дава пример с акция от 26 февруари до 4 март 2018 г. за проверка на изпозлвани колани в автобуси, при която са проверени 1095 превозни средства и са установени 194 нарушения, от които 21 са били свързани с неизползвани колани. В периода 23-29 април 2018 г. съвместно с изпълнителна агенция \"Автомобилна администрация\" се провеждат нови ежедневни проверки за установяване на нарушения при моторни превозни средства за превоз на пътници и товари. \"Идентични проверки ще продължат периодично през цялата година\", уверява Радев. Той допълва и, че предстои да бъдат разгледани изцяло нов Закон за движението по пътищата, проект на Закон за пътните превозни средства и проект за Закон за водачите на моторни превозни средства, в които са заложени редица мерки за ограничаване на жертвите от пътнотранспортни произшествия и осигуряване безопасността на движението по пътищата.", "date": "2018.04.29", "title": "МВР отчита ръст на глобените без колан"}
{"url": "http://www.faktor.bg/bg/articles/ikonomika/biznes/ekspert-horata-nad-55-godini-sa-skritiyat-rezerv-na-pazara-na-truda", "text": "Скритият резерв на пазара на труда са хората над 55 години. Това казаха Детелина Смилкова, вицепрезидент на Висшето училище по застраховане и финанси (ВУЗФ) и Георги Първанов, управляващ директор на \"Ситийм\", в студиото на Bloomberg TV Bulgaria. \"Оказва се, че хората над 55 години са с 10 % по-ангажирани от групата 25-35 години. И тяхната ангажираност стига до 78%. Отделно от това хората над 55 години са много по-добри ментори, имат много по-висока работна етика и култура и са много по-лоялни\", коментира Смилкова. Тя добави, че по света има институти, които се занимават с изследване на пенсионирането. Те са определили кои са подходящите професии за хората над 55 години. Има ги и тези, които не са подходящи.  В САЩ към неподходящите за групата 55+ професии са административните и търговските позиции, в сектора на недвижимите имоти, хотелиерския и туристическия бизнес, както и оператори на машини.", "date": "2018.04.29", "title": "Експерт: Хората над 55 години са скритият резерв на пазара на труда"}
{"url": "http://www.faktor.bg/bg/articles/ikonomika/biznes/mariya-gabriel-s-misiya-da-vkara-poveche-zheni-v-sektora-na-visokite-tehnologii", "text": "Участието на жените и момичетата в сектора на информационните и комуникационни технологии е от решаващо значение, за да гарантираме, че изграждаме една приобщаваща цифрова Европа. Днес числата са тревожни: само 13% от завършилите природо-математически и инженерни специалности в ЕС са жени. Заедно можем да се ангажираме със създаване на условия, които да вдъхновят и мотивират момичетата за образование и кариера в СТЕМ науките и в информационните и комуникационни технологии. Този призив отправи комисарят по цифровата икономика и общество Мария Габриел при откриването на конференцията в София \"Овластяване на момичетата в дигиталната ера\", организирана от Международния съюз на телекомите с нейно съдействие, съобщиха от пресцентъра на Представителство на ЕК в България. Събитието събра близо 300 участници, сред които момичета и млади жени, политици, жени лидери в дигиталната сфера, представители на технологични организации. 70 момичета на възраст между 12 и 15 години имаха възможност да придобият опит в областта на технологиите чрез образователни и забавни практически семинари по роботика, програмиране, анимация и разработка на приложения. Според изнесените от българския еврокомисар данни, жените представляват едва 21,5% от всички, заемащи цифрови работни места. \"Днес сме свидетели на голям парадокс. Във време, в което европейските предприятия са в най-голяма нужда от служители с добри цифрови умения, ние пропиляваме потенциала на момичетата и жените да отговорят на този недостиг. Тази конференция с участието на толкова много момичета, за които цифровите технологии са разгадана територия, ни показва какво трябва да направим. Всички заедно имаме задължението да създадем условия, които да насърчат момичетата да изберат образование и професионална реализация в цифровия сектор\", апелира Мария Габриел. За изпълнение на тази цел, българският еврокомисар отбеляза няколко ключови инициативи. Сред тях са представената от нея цифрова програма за жените в технологиите, Европейската седмица на кодирането, схемата за трансграничен стаж \"Цифрова възможност\", писмото й до министрите по цифровите въпроси на държавите членки с призив за конкретен ангажимент за увеличаване броя на момичетата в ИКТ сектора, наградата за проект, насърчаващ придобиването на цифрови умения за момичета и жени. \"Цифровите умения са твърде важни за нашата икономика и общество, за да бъдат привилегия само за едни. Нуждаем се от ангажимент и конкретни действия на всички нива и от всички участници. Само работейки заедно – политиците, научните среди, учителите и родителите, бизнеса, неправителствения сектор, жените дигитални лидери, можем да променим ситуацията. Дължим това на всички момичета, които имат потенциал в технологиите, но не им достига смелост. Инвестициите в по-голямото участие на момичетата и жените в ИКТ сектора са инвестиции в успешна цифрова Европа\", отправи призив българският еврокомисар Мария Габриел.", "date": "2018.04.29", "title": "Мария Габриел с мисия - да вкара повече жени в сектора на високите технологии"}
{"url": "http://www.faktor.bg/bg/articles/ikonomika/imoti/potarpevsh-razkaza-za-shemata-na-ivancheva-tsaryat-dava-padaryat-ne-dava", "text": "Потърпевш от схемите на кметицата на община \"Младост\" Десислава Иванчева - Валентин Захариев, разказа в студиото на Нова ТВ за премеждията, през които е преминал, за да получи само един подпис за строеж на 6-етажна сграда в квартала. По думите му той имал разрешение за строеж, издадено от Столична община, но не и подпис от Десислава Иванчева. С една дума - като онази приказка - царът дава, пъдарят - не. \"В продължение на 7 месеца кметицата не подписа един-единствен документ-преписка\", разказва Захариев. Инвеститорът е депозирал молба към София Йорданка Фандъкова. Няколко пъти е търсел контакт с Иванчева, но тя е изпращала само свои заместници. \"Смятаме да съдим общината\", заяви Валентин Захариев. \"Лично на мен не са ми искали пари за ускоряване на процедурата, но ние не сме търсили втори начини. Заради забавянето може да се наложи да изплащаме големи неустойки, защото в договорите за строеж с инвеститора ясно са посочени срокове\", сподели потърпевшият. \"Искаме да изградим това, което е възможно според градоустройството. Става дума за 6-етажна сграда. Това не е зелен район, не е междублоково пространство, а е бунище\", допълни адвокатът на собствениците Стоян Митков. \"Причината Десислава Иванчева да забави преписката е, че имотът на Захариев граничи с местността парк „Въртопо”, който е уникален по своето биоразнообразие. Тази част е унищожена\", това заяви PR-ът на община \"Младост\" д-р Петър Кърджилов, посочвайки мястото на строежа. Минути по-късно според собствениците мястото, което посочва Кърджилов се оказва грешно и на 50 метра от техния имот. Главният архитект на София Здравко Здравков потвърди, че Десислава Иванчева е забавила 13 разрешения за строеж:  „Случаят на Захариев не е единичен. Когато сте платили огромна сума за такова разрешително, не може районният кмет, да го държи в чекмеджето си 6 месеца само защото иска да се види лично с вас“, коментира Здравков.", "date": "2018.04.29", "title": "Потърпевш разказа за схемата на Иванчева: Царят дава, пъдарят - не дава"}
{"url": "http://www.faktor.bg/bg/articles/sport/svetat/povod-za-gordost-balgarskite-gratsiite-se-okichiha-sas-zlato-v-baku", "text": "Българските момичета от националния ансамбъл по художествена гимнастика спечели златен медал във финала на пет обръча на Световната купа в Баку.  Момичетата на Весела Димитрова в състав Симона Дянкова, Елена Бинева, Мадлен Радуканова, Лаура Траатс и Стефани Кирякова  представиха чудесно композицията си, което им отреди първото място. За вдъхновената си и прецизна игра сребърните медалистки от многобоя получиха 19.800 от съдиите. Среброто остана за Италия. Играта на „пеперудите“, които спечелиха титлата в многобоя, бе оценена на 18.000. Трети остана Азербайджан със 17.600.", "date": "2018.04.29", "title": "Повод за гордост: Българските грациите се окичиха със злато в Баку"}
{"url": "http://www.faktor.bg/bg/articles/ikonomika/biznes/arheologicheski-razkopki-mozhe-da-zabavyat-s-2-godini-stroitelstvoto-na-am-struma", "text": "\"С две години ще се забави строителството на лот 3.1 на автомагистрала \"Струма\", ако решим да преместим трасето заради откритото от археолози римско селище\". Това обяви министърът на регионалното развитие и благоустройството Николай Нанков в Благоевград, предава \"24 часа\". Инициативен комитет от местни жители настоява за преместване на трасето и нов проект, защото археолози откриха край село Покровник древно римско селище. Хората искат то да остане в сегашния си вид като туристическа атракция. Вижте още новини от България! Министър Нанков каза, че ще се съобрази с мнението на експертите и тогава ще се реши дали да има препроектиране или пък ценните находки да бъдат експонирани в музея в Благоевград. Има и вариант те да бъдат пренесени в село Проковник и на площада да бъде оформена малка реплика на селището. В сряда след заседанието на Министерски съвет работна група от МРРБ и Министерство на културата ще обсъжда варианти. До края на седмицата се очаква становище.", "date": "2018.04.29", "title": "Археологически разкопки може да забавят с 2 години строителството на АМ \"Струма\""}
{"url": "http://www.faktor.bg/bg/articles/obshtestvo/ulitsata/dvama-politsai-v-bolnitsa-sled-kato-kola-se-zabi-v-patrulka", "text": "Двама полицаи пострадаха, след като патрулната им кола е бил блъсната от лек автомобил на Симеоновско шосе в София. Инцидентът е станал през изминалата нощ, предаде БНР. Двамата служители на МВР са приети в болница. По-късно единият е освободен за домашно лечение, а другият остава под лекарско наблюдение. При проверката на водача, ударил патрулния автомобил на \"Пътна полиция\" с полицаите, пробите за алкохол и наркотици са били отрицателни. Най-вероятната причина за инцидента е невнимание от страна на шофьора. Още на място му е отнета и шофьорската книжка, но не е задържан, тъй като не става дума за тежък инцидент. Разследването по случая продължава.", "date": "2018.04.29", "title": "Двама полицаи в болница след като кола се заби в патрулка"}
{"url": "http://www.faktor.bg/bg/articles/obshtestvo/ulitsata/tsyalo-chedo-50-patnitsi-se-spasili-prez-edinstveniya-izhod-na-plamnaliya-avtobus-kray-vetren", "text": "Цяло чудо е, че при вчерашния пожар на междуградски автобус в покрайнините на град Ветрен няма пострадали. Това заявиха очевидци на инцидента пред БиТиВи.  Според тях, едната врата на автобуса не е функционирала и е трябвало за броени секунди близо 50 пътници да излязат аварийно през единствения изход.  Автобусът се подпалил на около стотина метра от бензиностанция. Благодарение на бързата намеса на шофьора и на хора от близкия стопански двор предотвратили по-голяма трагедия.  Все още не е ясна причината за пожара.", "date": "2018.04.29", "title": "Цяло чедо: 50 пътници се спасили през единствения изход на пламналия автобус край Ветрен"}
{"url": "http://www.faktor.bg/bg/articles/novini/balgariya/kubrat-na-bunt-zaradi-marsianskite-patishta", "text": "Жители на Кубрат се вдигнаха на протест и блокираха пътищата към Русе и Разград край града. Причина за недоволството им е  Отчайващото състояние на пътната инфраструктура в района на Русе и Разград изкара на бунт жителите на Кубрат, които блокираха пътищата към Разград и Русе. На един от тях дори се появи надпис „Марс”, в знак на обида към институциите, които както казват хората тук, че са „погребани живи” без пътища, въпреки че си плащат винетките. „Около 2000 лева на година ми струва ремонтът на автомобила. Благодарение на това, че се движи по тези пътища. Това са гуми, това са джанти, това е окачване. За да може автомобилът ми да се движи при положение, че съм си платил винетката и всички данъци”, каза пред bTV един от организаторите на протеста – Мариян Петров. Той работи като дистрибутор. Хората твърдят, че даже пътищата между земеделските им парцели са по-добри от тези по републиканската мрежа. Кубрат беше напълно блокиран, а двата лъча на протеста се събраха пред общината. 4200 подписа под призива за подобряване на пътищата са изпратени на пътната агенция и транспортното министерство. Реакция към момента няма.", "date": "2018.04.29", "title": "Кубрат на бунт: Държавата ни \"погребва живи\" с тези \"марсиански\" пътища"}
{"url": "http://www.faktor.bg/bg/articles/obshtestvo/ulitsata/balgariya-sred-shampionite-v-es-po-smartnost-na-rabotnoto-myasto", "text": "България е сред страните в ЕС с най-много смъртни случаи на работното място, съобщи Евростат, цитирайки данни от 2015 г. 3497 души са загинали по време на работа в Евросъюза за тази година, или около 2,4 случая на 100 000 работници. България и Литва споделят заедно четвъртото място в Европа с 4,3 смъртни случая на 100 000 души, или 85 души. Първа е Румъния - 7,5 на 100, следвана от Португалия и Люксембург. Бежанци на италианския остров Лампедуза. Снимка архив на Европейската комисия. Европа на две скорости, България - на първа балканска Най-безопасно е да се работи в Холандия, където има едва 0,8 случая на 100 000 рботници, Германия - 1,3, Кипър - 1,5, и Великобритания - 1,6. Според европейската статистика за фатални се определят тези инциденти, които водят до смърт на потърпевшия в рамките на една година. В по-общ смисъл за инцидент на работното място се счита всяко произшествие по време на работа, което води до физическо или умствено увреждане на засегнатия.", "date": "2018.04.29", "title": "България сред шампионите в ЕС по смъртност на работното място"}
{"url": "http://www.faktor.bg/bg/articles/obshtestvo/ulitsata/stanislav-nedkov-staki-e-shofyorat-blasnal-politseyska-kola-v-sofiya", "text": "Известният състезател по смесени бойни изкуства Станислав Недков – Стъки е шофьорът, който снощи е блъснал патрулен автомобил на полицията с двама униформени в него, научи  Би Ти Ви. От удара и двамата полицаи са пострадали, като единият остава в болница за лечение след комоцио. Инцидентът е станал в полунощ на „Симеоновско шосе”. Униформените са извършвали проверка на документи в патрулката, когато колата им е била ударена от друг автомобил в задната част. Станислав Недков – Стъки е тестван за алкохол, като в кръвната му проба не са открити следи от упойващи вещества.", "date": "2018.04.29", "title": "Станислав Недков – Стъки е шофьорът, блъснал полицейска кола в София"}
{"url": "http://www.faktor.bg/bg/articles/obshtestvo/emigranti/poveche-ot-35-balgari-sa-pred-evakuatsiya-ot-nikaragua", "text": "Над 35 българи, живеещи в Никарагуа, са пред евакуация, заради кървавите сблъсъци между протестиращи срещу правителството и силите за сигурност. Всичко започва като протести срещу пенсионната реформа, пише \"Дневник\". Студенти излязоха на мирен протест, който обаче ескалира до кървави сблъсъци в цялата страна. Над 60 са убитите. \"Всеки ден излизат нови новини за жертви. Дори за мен беше трудно да разбера какво се случва. Допреди две седмици това беше най-спокойното място в Централна Америка. Моето впечатление беше, че народът тук е много спокоен\", разказа Георги Лозев пред \"Нова телевизия\". Лозев живее в Никарагуа от 17 години. От Министерството на външните работи и българското посолство в Мексико, което отговаря за Никарагуа, уведомиха, че следят ситуацията и са готови да съдейства на българските граждани. Все още няма официална информация за пострадали в безредиците българи или тяхно имущество. От МВнР препоръчват на българите там да се запасят с храна, вода и лекарства от първа необходимост и при възможност да ограничат придвижването си в страната, както и да носят винаги у себе си валиден документ за самоличност. При необходимост от евакуация те трябва да уведомят по телефон или през социалните мрежи посолството ни в Мексико, почетния консул на България в Никарагуа или най-близкото посолство на страна-член от Европейския съюз в Манагуа. Посолството в Мексико и почетният консул на страната ни в Манагуа са денонощно на разположение на следните телефони: Посолство България в Мексико: +52 55 5596 3283 и +52 55 5596 3295; Хулио Сезар Авилес Абурто, почетен консул на България в Никарагуа: +505 2266 9684 и +505 2532 2231.", "date": "2018.04.29", "title": "Повече от 35 българи са пред евакуация от Никарагуа"}
{"url": "http://www.faktor.bg/bg/articles/novini/balgariya/aprilskoto-lyato-prodalzhava-i-dnes", "text": "Слънчева и топла неделя прогнозират синоптиците. Максималните температури днес ще достигнат до 29 градуса. Преди обяд на места в низините ще има ниска облачност или мъгла. В следобедните часове над западните райони ще има временни увеличения на облачността, но валежи не се очакват. Ще духа слаб до умерен вятър от изток-югоизток. Край морето също ще е слънчево, максималните температури на въздуха ще са 17°-19°. Температурата на морската вода ще е 15°-17°. Вълнението на морето ще бъде 1-2 бала. Слънчево време до обяд обещават синоптиците и в планините. В следобедните часове над масивите в Западна България ще се развие купеста облачност, валежи обаче не се очакват. Ще духа слаб до умерен вятър от юг-югоизток. Максимална температура на височина 1200 метра около 19°, на 2000 метра – около 11°.", "date": "2018.04.29", "title": "Априлското лято продължава и днес"}
{"url": "http://www.faktor.bg/bg/articles/novini/svyat/phenyan-zakriva-okonchatelno-yadreniya-si-poligon-pungeri", "text": "Властите в Северна Корея окончателно ще закрият ядрения полигон \"Пхунгери\" (\"Пунгери\") през май. Това съобщи президентството в Сеул, цитирано от БТА. Пхенян ще покани скоро експерти и журналисти от Южна Корея и САЩ, за да осъществи по прозрачен начин процеса по демонтирането на съоръженията, използвани за ядрени опити.  Севернокорейският лидер Ким Чен-ун е дал това обещание на южнокорейския президент Мун Дже-ин по време на срещата им в петък, заяви говорителят на президентската канцелария Юн Йон-чан. Проучване на китайски сеизмолози, публикувано на 26 април показа, че полигонът може да е станал неизползваем заради частично срутване на планината, под която се намира. Там бяха извършени всички шест севернокорейски ядрени опита от 2006 до 2017 година. Шестият и най-мощен опит на 3 септември, за който Пхенян каза, че е изпробвал водородна бомба, предизвика земетресение с магнитуд 6,3. Според учените именно той може да е извадил обекта от строя. Освен това Северна Корея планира да уеднакви часовата си зона с тази на Юга. Двете Кореи използваха една и съща часова зона в продължение на десетилетия. През 2015 г. Пхенян въведе своя собствена часова зона, като върна стрелките с 30 минути назад спрямо Сеул. Той оправда решението си с желанието да скъса с наследството на японското колониално управление. Южна Корея и Япония са в една и съща часова зона - 9 часа напред от времето по Гринуич. Тя е въведена през японското управление на Корейския полуостров (1910-1945 г.).  \"Въпреки моето противопоставяне срещу САЩ, хората ще разберат, че не съм човек, който ще нанесе ядрени удари по Южна Корея, Тихоокеанския регион или Америка\", е казал Ким по думите на южнокорейския говорител Юн. \"Ако организираме чести срещи, ако изградим доверие със САЩ и получим обещания за край на войната и за договор за ненападение, тогава защо да си усложняваме живота, като пазим ядрените си оръжия?\", е казал Ким според говорителя.", "date": "2018.04.29", "title": "Пхенян закрива окончателно ядрения си полигон \"Пунгери\""}
{"url": "http://www.faktor.bg/bg/articles/rusiya-zabrani-na-litovski-polititsi-da-vlizat-na-neyna-teritoriya", "text": "Руското министерство на външните работи обяви, че е забранило редица литовски политици, депутати и политически анализатори да влизат в Русия, съобщи Ройтерс. Имената на хората в списъка не се съобщават, но Кремъл предупреждава, че той остава отворен. Министерството уточнява, че действията му са отговор на забраната на Литва десетки руски граждани да влизат в страната заради предполагаеми нарушения на човешките права и пране на пари.", "date": "2018.04.29", "title": "Русия забрани на литовски политици да влизат на нейна територия"}
{"url": "http://www.faktor.bg/bg/articles/novini/balgariya/mareshki-koalitsiya-na-volya-s-upravlyavashtite-e-misiya-nevazmozhna", "text": "Не бих станал коалиционен партньор на настоящото управление. В този парламент ние няма по никакъв начин и при никакви обстоятелства да влизаме в коалиции. За нас най-важното в момента, освен корупцията и  ограбването на хората,  да покажем, че има хора, които не крадат, а напротив – помагат на българите да живеят по-добре. Аз искам да оставя у хората представата, че съм политик, който не е свързан с никаква далавера. Това заяви в студиото на Би Ти Ви лидерът на ВОЛЯ Веселин Марешки. Откъм личен рейтинг не се чувствам ощетен, но не приемам да се втълпяват на българите, че са дебили. Тези, които нищо не павят на хората, а ги крадат. И аз казах, че  на всяка върната заплата на социалист ще запълвам по 10 дупки, а на една коремна преса на президента – ще запълваме по една. А ние можем да се окажем под чертата, защото правим нещо добро за българския народ?! Аз ще продължа по моя път и ако се окаже, че тези хора са прави – ще връщам и аз по 500 лв. от заплатата и ще правя по една коремна преса за всяка дупка. Факт е обаче, че партия ВОЛЯ е единствената алтернатива, защото никога не е имала нещо общо със статуквото, продължи с критичния си патос фармацевтичния бос.  Той обясни, че ВОЛЯ е можела да влезе в коалиция с други формации преди последните избори, но това е било в разрез с позицията им.  Можех да направя коалиция още преди изборите, и тогава щяхме да получим по-добър резултат. Затова ние искаме да има чист регламент по време на изборите. И ако това не се приеме – тогава и ние ще търсим коалиционни партньори – с десни и патриотични формации. Не става въпрос обаче за тези, които сега са в коалиция с ГЕРБ. Националистите в Европа набират голяма скорост. Те са за свободни, истински и силни държави, обединени в една силна Европа, а не под властта на падишаха. Затова ние сега ще хвърлим усилия към Европейските избори, където се надявам да получим добро представителство. Марешки разкри, че в момента се подготвя сделка между държавата и частен субект за 50 милиона в сферата на имотите за Русе. Към днешна дата тази сделка не е реализирана, но ако се случи – ВОЛЯ ще я освети. Става въпрос за бизнес, който е обвързан с лидира на една от малките формации, коалиционен партньор на ГЕРБ, но Марекшки отказа да назове името му, защото не бил талибанин. Що се отнася до сделката за ЧЕЗ – тя е съвсем различна, защото се осъществява между две частни лица. Мисля, че сделката за ЧЕЗ ще приключи по начина, по който започна – Върбакова и фирмата й „Инерком“ ще станат собственици на активите на ЧЕЗ. Може да има и други скрити хора с тях, но не и държавата. Това обаче не е незаконно.", "date": "2018.04.29", "title": "Марешки: Готви се съмнителна сделка с държавата, свързана с лидер на малка партия в коалицията"}
{"url": "http://www.faktor.bg/bg/articles/novini/svyat/vdignaha-mernika-na-mask-aktsioneri-v-tesla-iskat-da-go-detronira", "text": "На годишна среща на управителния съвет на акционерите на \"Тесла\" се гласува предложение, което може да свали Илон Мъск от неговата позиция. Мъск е един от създателите на компания и сега е неин изпълнителен директор. Дзин Джао, който има 12% от акциите, е направил предложението. Той го обоснова с това, че държейки двете позиции на собственик и на изпълнителен директор към момента, Мъск повече пречи на компанията, отколкото да й помага, особено в момент на криза като сега. ”Независим ръководител на борда на акционерите е преобладаваща практика на международните пазари, като Обединеното кралство например. Вече и в САЩ някои от големите компании имат независим директор на борда. \"Тесла\" не трябва да е изключение от това”, смята Джао. Той също така допълни, че Мъск е част и от \"СоларСити\", както и от \"СпейсЕкс\", и не може да бъде определен като независим управител. \"СоларСити\" е компания снабдител на \"Тесла\", специализирана в изработването и поддържането на соларни системи.  \"СпейсЕкс\" е частна американска компания за авиокосмическо производство и космически транспортни услуги, основана от Мъск през 2002 година. \"Тесла\" бе поискана от акционерите си и миналата година, за да се добавят независими членове на борда. Но искането Мъск да се откаже от позицията си е стъпка пред предишните промени. Съветът иска от акционерите да гласуват против това предложение и издаде изявление, призоваващо за лоялност към Мъск: \"Управителният съвет вярва, че успехът на компанията досега не би бил възможен, ако съветът беше ръководен от друг директор, който няма гледната точка на Елон Муск за бизнеса на компанията\".", "date": "2018.04.29", "title": "Вдигнаха мерника на Мъск, акционери в Тесла искат да го детронират"}
{"url": "http://www.faktor.bg/bg/articles/obshtestvo/ulitsata/dozhivyahme-pensiite-ot-chastnite-sotsialni-fonodove-shte-mogat-da-se-nasledyavat", "text": "Основна цел на Министерството на труда и социалната политика е намаляването на трудовите злополуки и особено тези с фатален край. Това каза по Канал 3 министър Бисер Петков.  „Най-тягостните моменти от моята работа са когато се получи съобщение от Главна инспекция по труда за трудова злополука, завършила със смърт. За съжаление имаме увеличение на тези злополуки. Ако не се лъжа, са 79 през миналата година. Това е наистина много тягостно и обединяваме усилия, за да можем да намалим техния брой. Когато интерпретираме данните обаче трябва да имаме предвид, че икономиката се развива, повече са заетите и в резултат и абсолютният брой на злополуките нараства. Като процент, спрямо осигурените лица обаче в действително броят намалява. Традиционно най-засегнатият отрасъл е добивната промишленост. Предприемат се мерки и първата цел е да намалим трудовите злополуки, включително, завършващи със смърт. Тъй като това е и загуба за България, и загуба на работна сила”, разкри министърът на труда и социалната политика. Той бе категоричен, че към момента не са спрели помощите за майките студентки. „Помощта за отглеждане на дете от майки студентки не е спряна. Направени са промени и се завишиха изискванията към нейното получаване, защото се наблюдаваха значителни злоупотреби. Като например записване на формално висше образование, с цел да се получат тези помощи. Помощта продължава да се отпуска и през миналата година са малко над 900. Разбира се това са по-малко отпреди промените през 2014 г. и това показва, че тази помощ отива при тези, които трябва, а именно майките студентки. Нейният размер е 2880 лева. Тя се изплаща на два пъти, като единият път е след завършване на семестър”, допълни Петков.  „Текущите процедури, които по програма за развитие на човешките ресурси имат бюджет от 450 милиона лева. Това не е малко. Те са насочени, както към заети, така и към незаети лица. Предстоят нови операции. В края на тази година, например ще стартира операция „Умение”, която е с бюджет от 30 милиона лева. Тя има за цел да накара работодателите да инвестират в своите работници, както и да наемат безработни лица”, каза още Петков.  Социалният министър обяви и че пенсиите от т.нар. частни фондове ще могат да се наследяват. „Това засяга всички българи, родени след 1959 г. И тъй като първите пенсионери се очакват през 2021 г., министерството започна изработване на концепция за начина на изплащане на пенсиите от втория стълб. Тази концепция съответно предлага различни варианти, които лицата да избират. Предвижда се да се избира и продукт, при който техните наследници да продължат да получават натрупаните средства след негова смърт. Т.е., се фиксира един конкретен период. Така се тушира и проблемът с чистата пожизнена пенсия, чието изплащане спира при смърт. Ще се предлага и т.нар. комбинирано изплащане. Т.е. ще се плаща по един програмиран начин, който е по-гъвкав и ще бъде унаследяван”, допълни Бисер Петков.", "date": "2018.04.29", "title": "Пенсиите от частните социални фонодове ще могат да се наследяват"}
{"url": "http://www.faktor.bg/bg/articles/politika/hlyab-i-pasti/chervena-afera-osveti-rumen-radev-kato-razdelitel-na-natsiyata-predano-veren-samo-na-komunizma-i-shumkarite", "text": "Конспиративно, почти нелегално, съвсем по шумкарски на 19 април тази година се е провело тържествено събрание-концерт, посветено на 75 години от създаването на Народоосводителна въстаническа армия НОВА. Парк-хотл „Москва” в столицата се е оказал изключително гостоприемен, за да събере символично в зала \"Европа\" над двеста участници - ветерани и по-млади антифашисти. Организатори са: БСП, фондация „Устойчиво развитие за България”, Отечествен съюз, Международна фондация „Георги Димитров”, Български антифашистки съюз, Съюз на офицерите и сержантите от запаса и резерва, Съюз на ветераните от войните на България – все  мимикриращи и казионни организации, неразривно свързани с БКП, изживяващи се днес като ревностни пазители на „славните” комунистически завети.  Въпреки многото организатори и инициатори на събитието, става ясно, че то не е отразено в нито една родна медия. На сайтовете на организаторите също няма нито дума за него, а те обичат да се хвалят. За честването можем да съдим от отпечатаните плакати -  Faktor.bg разполага с един от тях (виж в галерия), разлепен на входа на централата на БСП. А другото потвърждение за въпросното събитие е отпечатано във в. „Дума”, от 27 април благодарствено писмо до президента Румен Радев. То е отговор до държавния глава, заради приветственото писмо, което е изпратил на 19 април до участниците в тържествено събрание, посветено на 75 години от създаването на НОВА.  Автор на текста в червения вестник е 92-годишния Крум Василев. Биографията му направо е впечатляваща – участник в бойни партизански групи, главен политически съветник на Вълко Червенко (сатрапът, лично ръководел избиването на горяните, б.р.), член на ЦК на БКП, завеждащ отдел \"Пропаганда и агитация\", зам.-председател на Координационния комитет за задгранична пропаганда на ЦК на БКП и т.н. За приветствието на президента до ветераните от НОВА също няма и дума в медиите. Мълчи за това и сайтът на държавния глава. Явно  Но съвсем не е странно, че организатори, участници и приветстващият ги президент са избрали тази полулегална тактика, присъща на родните комунисти. Проблемът с липсата на гласност вероятно се корени в гузната съвест на останалите живи „въстаници” и техните комплексирани наследници и сподвижници, които днес се представят като антифашисти, за да прикрият мрачната слава на истинската си същност – партизани и шумкари терористи, водещи кървава вендета срещу собствената си държава и народ, по заповед на Съветска Русия и болшевиките. Достатъчно компрометиращ е само фактът, че в оперативното ръководство на НОВА е и името на масовия убиец и садист Лев Главинчев. През март 1943 година е създадена нелегалната партизанска организация \"Народоосвободителна въстаническа армия (НОВА)\". Целта е единно командване и по-добра координация на действията на нарасналите по брой и числен състав партизански подразделения след Сталинградската битка. Оперативно територията на страната е разделена на 13 Въстанически оперативни зони (ВОЗ). Подривните действия във всяка зона се ръководят от командир, заместник-командир, началник на щаба и политически комисар. Те влизат в състава на висшето командване на НОВА. Покойният историк провф. Пламен Цветков бе категоричен:  които са действали извън закона, вместо да защитават каузите си по демократичния парламентарен ред. Комунистическите терористи, нарекли се партизани, по мои скромни сметки, до нахлуването на Червената армия у нас не са били повече от 1500 човека. Защото така наречената с гръмкото име Народно-освободителна въстаническа армия всъщност е името на партийната милиция на БКП. Те се делят на бригади, отряди и чети. Една чета е била не повече от 3 – 4 човека, отрядът от 15 – 16, а бригадата от максимум 100 души. Събирайки всичките им бойни единици, които се знаят по места, се получава цифрата 1500. Тя също е малко надута. Тези партизани идват с щиковете на съветската армия и благодарение на службите на Берия. Те са били една пета колона на СССР в България, но след 1944 г. започват да пренаписват историята в духа на Министерството на истината на Оруел. Основната им цел е да посочат, че идването им на власт е закономерно и заслужено“, категоричен е проф. Цветков. След преврата на 9-ти септември 1944 г. партизаните-терористи обаче се оказват новата господстваща прослойка в страната за няколко десетилетия напред. Защо все пак този 75-годишен юбилей не е официално обявен за всенародно честване, а президентът Радев не е избран явно  за негов патрон? Отговорът е прост – страх от публичност и осветяване, защото със специален закон комунизмът в България е обявен за престъпен и античовешки. Точно заради това шумкарите-терористи и техните наследници днес се опитват да се маскират като антифашисти, за да оправдаят безчинствата си. Историците са категорични, че в България до септември 1944 г. не може да се говори за фашизъм. Това разобличава и претенцията на комунистическата съпротива като антифашистка.Тези измислени антифашисти и обслужващите ги историци не обелват и дума,  докато Хитлер и Сталин бяха другари и плячкосваха света. Същите измислени червени антифашисти мълчат и за съдбата на хиляди български демократи от средите на социалдемократите, БЗНС, македонисти, тракийци, безпартийни интелектуалци и др., които след 1944 г. бяха показно избити от комунистите без съд и присъда, изпратени по лагери и затвори, защото не приемаха налагания с терор болшевишки комунизъм, а семействата и децата им бяха водени до края на 1989 г. на специални разработки в ДС. На фона на цялото позорно честване на годишнината от създаването на НОВА, е забъркано и името на президента Румен Радев. Всъщност той сам се е забъркал, за да угоди на кръгове от политическия си кабинет, които командват президентсвото. За пореден път Радев се освети като задкулисен играч, човек на двойните стандарти, мимикриращ като натовски генерал и европейски държавник, но в действителност тясно предан и служещ на престъпната комунистическата кауза. Потвърждение за това е изпратеното от президента поздравително писмо до тържественото събрание на 19 април. Само части от него са публикувани в последвалата благодарност към Радев, отпечатана на 27 април в „Дума”(виж  , б.р.). Ето какво казва държавният глава на партизаните: \"За пореден път ние, признателните наследници - ще сведем глава пред борците от антифашистката съпротива и ще почетем тяхното дело. Водени от висшия идеал за един по-справедлив и човечен свят, мнозина достойни български граждани се изправиха срещу адската машина на хитлерофашизма в мрачните години на Втората световна война.\"  \"Благодарение на подвига на участниците в съпротивата днес можем да се гордеем с приноса на България срещу онзи човеконенавистен режим, отнел живота на милиони\", пише президентът.  \"Историята често става жертва на опити за подмяна. Наш дълг е да пазим нейните страници и да не позволяваме с миналото да се търгува. Дължим го на достойните ни деди, но го дължим най-вече на младото поколение. Вярвам, че във ваше лице обществото ни има защитник на безпристрастния прочит на историята, но и коректив, който се изправя срещу всеки опит омразата и ненавистта да бъдат превръщани в норма\", се казва още в обръщението на президента.  От въпросните цитати в „Дума” става ясно,че  Радев навярно все още лети в „славните години на комунизма” и предпочита да живее в измисления свят, начертан му от ген. Решетников и Корнелия Нинова. По-страшното обаче е, че този човек отказва да види и прочете обективната история и предпочита да я консумира с митове, легенди и години наред повтаряни фалшификации. Румен Радев демонстрира ясно, че  с мултиплициране на исторически лъжи. Ярко доказателство за това е фактът, че две години подред Радев отказва да отдаде почит на 1 февруари, когато България официално пичата жертвите на комунизма. Отказва да се влее във възпоменателните шествия на жертвите на комунизма в ловешкия лагер „Слънчев бряг” и на злокобния остров Белене, да сведе глава пред горяните – първата съпротива в Източна Европа срещу болшевизма. Така отрича част от историята и незачита страданията на десетки хиляди невинни български семейства, репресирани след окупацията на страната от Червената армия през септември 1944 г. На 10 февруари т.г. в предаването „Панорама” по БНТ, Илияна Йотова бе запитана, защо президентската институция е отказала да почете на 1 февруари жертвите на комунизма и е мълчала прeпренебрежително. Вицепрезидентът отговори цинично и надменно: Жертвите на комунизма и жертвите на фашизма са все жертви! След 19 април тази година обаче президентът показа, че все пак се идентифицира само с комунизма и отдава почит и внимание единствено на неговите „герои”. Държавният глава говори за безпристрастен прочит на историята, който дължим на младото поколение, но сам се превръща във фалшификатор на историята, защото продължава да я чете с болшевишки и шумкарски очила. „Примерът” на президента Радев е и най-прекият път „омразата и ненавистта да бъдат превръщани в норма.\" Той сее разделение в нацията и ще жъне плода на бурите.", "date": "2018.04.29", "title": "Червена афера освети Румен Радев като разделител на нацията, предано верен само на комунизма и шумкарите"}
