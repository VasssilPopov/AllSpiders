{"url": "http://www.faktor.bg/bg/articles/novata-spasitelka-na-gsdp", "text": "Мартин Шулц сътвори много хаос в Социалдемократическата партия. Обаче някогашната голяма надежда на партията може би й нанесе най-тежките вреди именно с оттеглянето си. Защото Шулц договори името на новата партийна лидерка в един много тесен кръг и буквално го наложи на партията, а това допълнително разгневи членската маса, пише в коментар за Дойче веле Сабине Кинкарц. Да спуснеш отгоре нов председател тъкмо в момента, когато недоверието между обикновените социалдемократи и ръководството е достигнало възможния максимум? Мигар Шулц изцяло е загубил връзка с действителността? Той самият, а и новата председателка Андреа Налес би трябвало да имат усет за „душата\" на своята партия и добре да знаят какво ще последва… Близко до ума е, че Андреа Налес иска да използва благоприятния момент и да сътвори свършени факти. А Шулц сигурно е действал, воден от най-добри намерения и от убеждението, че фракционната лидерка най-добре ще запълни вакуума, възникнал на върха на ГСДП. Но и двамата може би грешно са си направили сметката и тепърва ще видим дали Андреа Налес наистина ще бъде първата жена, оглавила ГСДП. До извънредния партиен конгрес на 22 април партията временно ще се ръководи от досегашния заместник-председател Олаф Шолц, а след една седмица започва и допитването до членската маса за коалиционния договор с християндемократите. И съществува опасността натрупаните емоции да се излеят единствено в бурна дискусия за лидерството, а не в обсъждане на условията за бъдещата коалиция. Затънала в спорове, без ориентация, в състояние на свободно падане – така изглежда Социалдемократическата партия в началото на 2018 година. Според последните допитвания, в момента по-малко от 17% от избирателите биха гласували за нея, а с това тя губи статута си на масова партия. Преднината й пред крайно дясната „Алтернатива за Германия” вече се е стопила до един процент. Същинска драма. Навремето Лявата партия дръпна електорат от социалдемократите, после християндемократите им отнеха важни социални теми, а накрая и популистите тръгнаха да бракониерстват из ловните полета на ГСДП. Как ли Андреа Налес ще се справи с това положение? Често я сравняват с онези германски жени, които след Втората световна война разчистваха градовете, опустошени от бомбите. Защото Налес иска точно като тях да изгради наново своята партия. Но дали тази жена, която първо беше лидер на младите социалдемократи, после стана генерален секретар на партията, министърка и фракционен лидер, сега наистина ще бъде избрана на поста, за който беше номинирана вчера? Тя самата вече на три пъти участва в смяната на партийни лидери, тоест – умее да дърпа конците и владее инструментите на властта. Тъкмо това обаче настройва подозрително мнозина социалдемократи, които мечтаят за истинско ново начало. Защото в нейно лице те виждат представител на партийния елит, тъкмо на онова ръководство, което съсипа партията им. И през следващите седмици Андреа Налес трябва да покаже, че може да обедини партията под своето ръководството. Всъщност, социалдемократите я обичат. Но въпреки това тя не може да бъде сигурна в победата си. Още повече, че вече има конкурентка за поста – кметицата на Фленсбург Симоне Ланге. И все пак: Налес е боец. Открай време. И открай време се стреми именно към поста председател на ГСДП. И, кой знае, може би историята ще се повтори. Та нали преди 18 години една друга жена запретна ръкави да възстанови от руините  своята партия, изпаднала в невиждана дотогава криза? Тогава, пак през февруари, партийният лидер се оттегли, а през април (пак през април!) тази жена беше избрана за партиен лидер. Пет години по-късно шефката на ХДС Ангела Меркел стана канцлерка. (Заглавието на Faktor.bg)", "date": "2018.02.14", "title": "Новата спасителка на ГСДП: ще повтори ли Андреа Налес историята на една друга жена?"}
{"url": "http://www.faktor.bg/bg/articles/novini/balgariya/borisov-tseko-minev-e-sobstvenikat-na-yulen", "text": "Всички знаят, че Цеко Минев е собственикът на ЮЛЕН, фирмата, която стопанисва ски пистите на Банско. Проблемът е омразата между Зелените и  Цеко Минев. Дано не ме съди сега, защото сигурно друг стои на върха на компанията. Но след като Минев движи всичко в Банско, той е поне един от водещите там. По-важното обаче е, че Банско е в Топ 10 на зимните курорти. Това обяви по bТВ премиерът Бойко Борисов в  специално интервю, със зрителски въпроси. Темата за истинския собственик на ЮЛЕН е един от основните въпроси, който протестиращите за Пирин поставят пред правителството през последните месеци. Премиерът Борисов посочи, че Зелените не могат да се оплачат от неговото отношение към тях. Те са чувани от мен по всеки проблем. Но протестите за Пирин `продължават, за да могат хората да видят Христо Иванов и Радан Кънев, иронично подхвърли Борисов. Той обясни, че няма за какво да иска оставките на Валери Симеонов и Нено Димов, но призна, че Симеонов не може да държи неприемлив език с ЕС. Не съм съгласен с начина му на изразяване, категоричен бе премиерът.", "date": "2018.02.14", "title": "Борисов: Цеко Минев е собственикът на ЮЛЕН"}
{"url": "http://www.faktor.bg/bg/articles/ngariya-planira-tezhki-ogranicheniya-za-nepravitelstvenite-organizatsii", "text": "25% такса върху чуждестранното финансиране и предаврително одобрение на дейността им от вътрешното министерство - това предвижда новият унгарски закон, насочен срещу организации, за които правителството смята, че подкрепят миграцията. Унгарското правителство обяви, че е внесло в парламента проектозакона си срещу финансираните от американския милиардер Джордж Сорос неправителствени организации, предаде агенция \"Франс прес\". В текста се предвижда такса от 25% върху чуждестранното финансиране на НПО-та, които \"спонсорират, организират или подкрепят\" миграцията. Кампаниите, защитата, набирането на доброволци и разпространяването на информационни брошури ще трябва да бъдат одобрени от министъра на вътрешните работи, които може да ги забрани, ако ги сметне за \"заплаха за националната сигурност\". Предвижда се и забрана за влизане в Унгария на чужденци, заподозрени в улесняване на влизането в страната на кандидати за убежище, както и възможността да се забрани на унгарци да отиват в близост до граничните зони. В проектозакона се въвежда задължителна проверка на НПО-тата от службите за сигурност преди да им се разреши да работят в страната. Тази част от текста се нуждае от две трети мнозинство за одобряване в парламента. Според анализатори по тази причина текстът едва ли ще се разгледа преди парламентарните избори на 8 април, на които премиерът Виктор Орбан ще се яви за трети мандат. Проектозаконът е поименно насочен срещу милиардера от унгарски произход Джордж Сорос, когото Орбан обвинява, че организира \"масова имиграция\" в ЕС. Миналата година Европейската комисия обяви, че ще изправи Будапеща пред европейския съд заради законите за неправителствените организации и заради натиска върху Централноевроепесйкия университет, основан от Сорос.", "date": "2018.02.14", "title": "Тежки ограничения за неправителствените организации готвят управляващите в Унгария"}
{"url": "http://www.faktor.bg/bg/articles/novini/balgariya/borisov-siviyat-kardinal-ot-televiziya-na-peevski-podvezha-prezidenta-radev", "text": "Министър-председателят Бойко Борисов даде специално интервю по актуални теми пред bТВ. Медият обяви, че към премиера са постъпили над 500 въпроса. На патриотите мога да им се сърдя, защото съм им казвал, че няма да приемем под натиск тази конвенция. Тя няма да влиза в Народното събрание, защото е в Конституционния съд. Съгласяваме се с всяко едно мнение, готови сме да водим открит дебат, но мястото му е в парламента. Страно ми е как БСП и президентството говорят за кукловоди, които стояли зад тази конвенция, какви кукловди може да има, след като 47 страни са я приели. Това трябва да някакъв много силен кукловод. Истанбускта конвенция ще я приемаме с пълно мнозинство в парламента. От тук нататък който си играе със страховете на хората, трябва да носи отговорност за това. Но е безумие да искат да се похарчат 30 милиона за рефернедум, това са пропилени пари. За тази конвенция  трябва ясно да се знае, че е на Съвета на Европа и  е за превенция срещу домащното насилие и насилието над жени. Както излиза Руся, Азербайджан и България са страните, които не я ратифицират. Там никъде не пише за еднополови бракове, плашат хората. Но няма да дам на Корнелия Нинова да се заиграва със страховете на хората. От къде се намериха такива мъжкари в тази държава, пита иронично Борисов. Радев да не слуша тези, които го подвеждат. Досега никога не съм заобикалял президента, но изпълнителната власт си има свои правила с европейските ни партньори, ние ги спазваме, посочи Борисов визирайки посещенията на турския президент Ердоган и френския президент Еманюел Макрон.  Там обаче има един човек, който пише речите на Радев - сивият кардинал, медиен човек от телевизията на Пеевски, помня го още докато беше изпълнителен директор на Би Би Ти - Иво Христов, който го подвежда. Но с президента Радев няма тема, по която не сме се разбрали. Ето сега президентът предлага за Москва посланик - съгласуваш веднага, казвам на Захариев, щом президентът го предлага, аргументира позицията си Борисов. На въпрос на водещия каква ще е ролята на България по време на срещата на европейските лидери с Ердоган, премиерът бе ясен. Първо, за да се състои тази среща трябва да има любезни домакини. Освен това за нея трябва да си работил години наред. И сега, когато имаш нулев натиск на границата и българите спят спокойно, нормално е да поискаме да се нормализират отношенията, това е особено важно в България Защото си спомняте Голямата екскурзия, когато българските турци бяха прогонени от страната. Тези хора в Турция могат да бъдат мост на дружбата, но и фактор за много тежки конфликти. Що се отнася до претенциите на Гърция по отношение на името на Македония, Борисов посочи, че историята ще каже дали е реагирал правилно или не, когато е запазил мълчани в този спор.  Това ще го разберем след 50 години. Но когато на Балканите започнеш да даваш акъл какво е правилно - обикновено предизвиква експлозия. Ще ги подразним и ще попречим на нашите съседи, ако започнем да даваме съвети на Заев или на Ципрас. По време на разговорите между двамата в Банско не можаха да постигнат съгласие. Само мога да помоля моите приятели в Скопие и Атина - да намерят съгласие за името, защото това ще бъде в интерес на европейското бъдеще на Балканите. Искам само да кажа на БСП, че Народният съд не е нещо хубаво, защото тогава са избити хиляди българи. Както не е хубаво и това, че са убити и толкова партизани. Но ще подмина тяхната позиция с мълчание.", "date": "2018.02.14", "title": "Борисов: Сивият кардинал, от телевизия на Пеевски подвежа президента Радев"}
{"url": "http://www.faktor.bg/bg/articles/nova-sreshta-za-imeto-na-makedoniya-v-sofiya-obyavi-gratskata-darzhavna-televiziya", "text": "Външните министри на Македония и Гърция ще се срещнат отново в София, за да продължат преговорите в спора за името. Това съобщават гръцката държавна телевизия ЕРТ и гръцкото издание на в. \"Катимерини\", цитирано от МИА. Информацията от ЕРТ се появи малко преди македонският премиер Зоран Заев да обяви пред медиите, че от седем точки, по които Скопие и Атина преговарят, за да решат въпроса за името, вече се преговаря \"за четири позиции, три са отстранени\". Заев обаче не навлезе в подробности. Според ЕРТ срещата трябва да се случи в четвъртък. Други медии отбелязват с известни резерви, че е възможно и вероятно те да се срещнат в кулоарите на неформалната среща \"Гимних\" на външните министри от ЕС и колегите им от Западните Балкани на 15 и 16 януари в София. Според \"Катимерини\", ако не се случи нещо непредвидено, ще има нова среща в българската столица. Изданието допусна това като вероятно и във вторник. Димитров и Коциас вече разговаряха за името в понеделник и вторник във Виена. На втория ден към тях се присъедини специалният пратеник на ООН в спора Матю Нимиц, а медии и в двете страни писаха, че разговорите ще станат много по-интензивни, за да се реши спорът, започнал преди 27 години, през март тази година. Димитров в момента е в България за официалното влизане в сила на Договора за добросъседство, подписан от премиерите на България и Македония в Скопиел Според гръцката агенция АНА-МПА срещата на Димитров и Коциас във Виена, след пристигането на Нимиц, е продължила седем часа и десет минути - от 9.30 до 16.40 ч. Тя завърши с кратко съобщение от двете министерства за \"конструктивен диалог\" като част от усилията за намиране на решение. Ако се срещнат отново в София, за Коциас и Димитров това ще е третият ден на разговори за името тази седмица.", "date": "2018.02.14", "title": "Ще има нова среща за името на Македония в София, обяви гръцката държавна телевизия"}
{"url": "http://www.faktor.bg/bg/articles/chovek-na-prezidenta-radev-otiva-poslanik-v-moskva", "text": "Атанас Кръстин, който е секретар по външната политика на държавния глава, е предложен на правителството за амбасадор преди часове Бойко Борисов обяви пред бТВ, че днес президентът Румен Радев е предложил посланик в Москва. \"Ще го одобрим\", обеща премиерът, попитан от водещия за напрежението между него и Радев. Новината, която Борисов обяви без да посочва име, бе потвърдена и уточнена от източник от президентския екип. Номинираният за посланик Атанас Кръстин е роден през 1958 г. в Гоце Делчев. Дипломат от кариерата, който е завършил международни отношения в УНСС в София и в МГИМО в Москва със степен магистър по международни отношения. 60-годишният днес Кръстин е работил в различни звена и дирекции на външно министерство, бил е на дипломатически постове в посолството ни в Берлин, генерален консул в Бавария и в Баден Вюртенберг (2006-2010 г.), български генерален консул в Ниш до 2016 г. На 23 януари 2017 г. с указ на държавния глава става секретар по външната политика. Владее немски, руски, английски и виетнамски. През 2013 г. като консул на България в Ниш декларира в Сметната палата 3 апартамента - 2 в София и един в Пазарджик, автомобил ауди А4 за 23 500 лв., купен през 2010 г., 21 000 евро влог в чужбина и 5 500 евро влог в България. През април 2017 г. сайтът фактор.бг, близък до ГЕРБ, посочва Атанас Кръстин като президентски кандидат за посланик в Германия. Кръстин ще замени първия официален представител на България в ЕС и настоящ посланик в Москва Бойко Коцев. Той беше зам.-външен министър в кабинета на Саскобургготски.", "date": "2018.02.14", "title": "Радев праща свой човек посланик в Москва"}
{"url": "http://www.faktor.bg/bg/articles/nasa-pozdravi-vsichki-vlyubeni-s-petno-v-slanchevata-korona-pod-formata-na-sartse", "text": "НАСА със специален поздрав за всички влюбени. В Twitter Агенцията публикува снимка на петно в Слънчевата корона с формата на сърце.", "date": "2018.02.14", "title": "НАСА поздрави всички влюбени"}
{"url": "http://www.faktor.bg/bg/articles/novini/balgariya/hristo-hristov-ninova-zaigrava-s-opasni-temi-za-da-sazdava-politicheski-skandali", "text": "Самата БСП откакто начело е Корнелия Нинова търси умишлени скандал, и това  е поредния скандал. Те са разбрали, че с това обръщение са направили  огромен гаф. Тази позиция изрази журналистът Христо Христов по повод обръщението на БСП по повод Луковмарш, което скандализира обществото с циничното изречение за Народния съд, определящо го като „необходимо и неизбежно военновременно правосъдие“. Освен това, те включват в него и други теми, а поводът е Луковмарш. Но към кого е адресирана декларацията  - към премиера, от който не зависи дали да бъде разрешен Луковмарш. Защо не го адресират до кмета на София. Това означава, че БСП търсят политически скандал. Защо не излязоха с подобна декларация, когато бяха на власт, защото Луковмарш се провежда от много години, а не от вчера, аргументира позицията си журналистът. Що се отнася до истината за Народния съд - нека да видим как функционира този съд – в противоречие с Търновската конституция. Кой дава указания какви да са присъдите – човекът на Москва Георги Димитров. А назначаваните магистрати дори не са юристи, и се поставят от ОФ. Дори е имало нощни народни съдилища в провинцията, аргументира  с факти позицията си Христов. Той бе категоричен, че БСП се заиграва с всякакви теми, но си вкарва автогол след автогол, като променят ясно заявени преди това позиции. Не случайно казват, че на тях демокрацията им е отнела много, а не миналото. Но трябва да си спомним, че нацизмът, националсоциализмът и комунизмът бяха осъдени като престъпни в официална декларация на ЕС, която бе подкрепена и от България, напомни на зрителите, но и специално на социалистите и лидерите на БСП, които може би са забравили този факт.", "date": "2018.02.14", "title": "Христо Христов: Нинова заиграва с опасни теми, за да създава политически скандали"}
{"url": "http://www.faktor.bg/bg/articles/vleze-v-sila-dogovorat-za-dobrosasedstvo-mezhdu-balgariya-i-makedoniya", "text": "Вицепремиерът по правосъдната реформа и министър на външните работи Екатерина Захариева и министърът на външните работи на Република Македония Никола Димитров подписаха на официална церемония в Министерския съвет и в присъствието на министър-председателя Бойко Борисов Протокол за размяна на ратификационните документи, с които влиза в сила Договорът за приятелство, добросъседство и сътрудничество между Република България и Република Македония, предаде „Фокус“. Агенцията припомня, че на 15 януари на своята 30-а сесия македонският парламент ратифицира Договора за приятелство, добросъседство и сътрудничество между България и Македония с 61 гласа „за“ и един „въздържал се“. Три дни по-късно това направиха и българските депутати. Те приеха документа единодушно, със 186 гласа „за“. Веднага след това българският външен министър Екатерина Захариева заяви, че няма как интересите на България да са различни от това да имаме стабилна, демократична и приятелска република Македония. Тя подчерта, че изпълнението на договора с Македония е започнало още преди ратификацията му, с общото честване на личности и обеща, че ще информира редовно Народното събрание за изпълнението на този договор. Договорът беше подписан в Скопие на 1 август 2017 година от министър-председателите на България и Македония. Двамата премиери определиха подписването му като историческа стъпка. С него се определят основни принципи в двустранните отношения между България и Македония - уважение, доверие, разбирателство, добросъседство, взаимно зачитане на интересите и отчитане на обща история, която свързва двете държави. Предвижда се двете държави да провеждат срещи между представителите на органите на държавната власт на различни равнища, да си съдействат за поддържане на контакти между местните власти и гражданите. Предвижда се осигуряване на подкрепа за разширяване на туристическия обмен и на транспортните връзки. Важен момент в договора е създаването на Съвместна мултидисциплинарна експертна комисия по историческите и образователните въпроси. Мониторинг на изпълнението на разпоредбите на договора ще прави Съвместна междуправителствена комисия. Договорът въвежда и гаранция за ненамеса във вътрешните работи на България и задължение за предприемане на мерки за предотвратяване на недобронамерена пропаганда и омраза.", "date": "2018.02.14", "title": "Влезе в сила Договорът за добросъседство между България и Македония"}
{"url": "http://www.faktor.bg/bg/articles/rumen-radev-se-sreshtna-s-ministara-na-vanshnite-raboti-na-republika-makedoniya", "text": "Държавният глава Румен Радев се срещна на „Дондуков“ 2 с министъра на външните работи на Република Македония Никола Димитров в рамките на посещението му в България за участие в неформалния съвет на министрите на външните работи на Европейския съюз и страните кандидати за членство.  Румен Радев и Никола Димитров обсъдиха широк спектър от теми, като българският държавен глава потвърди подкрепата на страната ни за европейската и евроатлантическата интеграция на Република Македония, съобщиха от прессекретариата на президентството.  Президентът Радев поздрави Никола Димитров по случай размяната на ратификационни грамоти на Договора за приятелство, добросъседство и сътрудничество днес с българския министър на външните работи Екатерина Захариева, с което ще завърши формалната процедура за влизане сила на двустранното споразумение.", "date": "2018.02.14", "title": "Румен Радев потвърди подкрепата на България за европейската и евроатлантическата интеграция на Македония"}
{"url": "http://www.faktor.bg/bg/articles/obshtestvo/zakon-i-red/treti-opit-za-tragne-deloto-ktb", "text": "Очаква се делото за източването на близо 3 млрд. лв. от Корпоративна търговска банка (КТБ) да започне днес. В края на януари стана ясно, че подсъдимият бивш мажоритарен собственик на банката Цветан Василев е получил призовката си в Белград и се е запознал с 11-те хиляди страници обвинителен акт. Цветан Василев няма да присъства в съдебна зала и делото срещу него ще се гледа задочно. Досега имаше два неуспешни опита за провеждане на разпоредително заседание по делото. Напомняме ви, че обвинителният акт във всичките му копия е над 210 000 страници. По делото са обвинени 18 души, като окончателни и прецизни обвинения, описани в над 5000 страници, са предявени на всеки от тях. Разпитани са повече от 400 свидетели. Изготвени са над 90 експертизи от 27 вещи лица. Обемът на събрания доказателствен материал, заедно с веществените доказателства и приложенията, надхвърля 1360 тома. Цветан Василев е обвинен за 76 деяния, като освен за организирана престъпна група, той отива на съд и за длъжностно присвояване в особено големи размери. Сред обвинените е и бившият подуправител на БНБ Цветан Гунев. Той отива на съд за длъжностно престъпление.", "date": "2018.02.14", "title": "Трети опит да тръгне делото за КТБ"}
{"url": "http://www.faktor.bg/bg/articles/ikonomika/biznes/dobra-novina-pomoshti-ot-50-mln-leva-poluchiha-lozarite-za-2017-godina", "text": "Лозаро-винарската програма, по която ще бъдат отпускани по около 26 млн. евро годишно до 2023 г., продължава да действа. Добрата новина съобщи министърът на земеделието, храните и горите Румен Порожанов, цитиран от пресцентъра си. Той участва в ритуалното зарязване на лозята край с. Белоградец, Варненско. По програмата за преструктуриране и конверсия на масивите през миналата година са сключени 123 договора за близо 50 млн. лв. Лозовите масиви в България вече са над 604 хил. дка. България изнася 64 млн. литра вино годишно, сочат данните на аграрното ведомство. В България има над 300 изби, като виното на поне 200 от тях е с много високо качество, смята Порожанов. Според Порожанов България трябва по-активно да рекламира качествената си продукция, защото конкуренцията в сектора е голяма. За тази цел на 12 март в Банско ще се състои първата кръгла маса за популяризиране на винения и кулинарен туризъм \"Сподели България\". На нея ще се дискутира потенциалът на районите по долините на реките Места и Струма. Проектът се осъществява съвместно с Министерството на туризма.", "date": "2018.02.14", "title": "Добра новина: Помощи от 50 млн. лева получиха лозарите за 2017 година"}
{"url": "http://www.faktor.bg/bg/articles/balgarska-emigrantka-zaveshta-nad-1-8-mln-lv-na-natsionalnata-hudozhestvena-galeriya", "text": "Българка, емигрирала в Австралия, е завещала 1 840 000 лева на Националната художествена галерия в София, съобщиха от МВнР. Името й е Маргарита Занеф и е емигрирала в Австралия през 60-те години на 20 век.  Днес в МВнР са получили грама от посолството ни в Канбера, с което се е свързала адвокатската кантора. Според завещанието Занеф оставя половината от сумата след продажбата на недвижимото имущество на художествена галерия в Сидни, а останалата половина - на НХГ в София.  Адвокатите са обяснили, че тя е била ерудирана личност, голям почитател на изкуството. Дарила е половината от сумата на българската художествена галерия като родолюбив жест към страната, в която се е родила, а другата половина е за австралийската галерия с признателност на страната, която я е приела.  Утре в 10.30 часа w НХГ ще има пресконференция на ръководството на галерията по темата.", "date": "2018.02.14", "title": "Българската емигрантка Маргарита Занеф е завещала над 1, 8 млн. лв. на Националната художествена галерия"}
{"url": "http://www.faktor.bg/bg/articles/sport/svetat/grisho-s-parva-pobeda-na-austrelian-oupan", "text": "Григор Димитров преодоля японеца Юичи Сугита - 6:4, 7:6(4), на турнира от ATP 500 в Ротердам, Холандия. На осминафиналите в четвъртък първата ни ракета излиза срещу сърбина Филип Краинович. Това бе първи мач за Григор след отпадането му на четвъртфинал на Откритото първенство на Австралия. Той пропусна надпреварата в София заради болки в рамото. Днес Димитров започна уверено. Във втория гейм той получи възможност за пробив, но направи грешка и азиатецът се измъкна. Нататък срещата вървеше равностойно. В десетия гейм петият в световната ранглиста отново смути подаването на своя съперник. В дълга битка Григор се възползва от третия си сетбол - с уинър от форхенд по правата. Във втория сет Сугита направи брейк за 2:1 и затвърди на 3:1, така хасковлията трябваше да догонва. В решителния момент опитът и класата му взеха връх. Той върна пробива за 5:5 и впоследствие частта трябваше да се реши с тайбрек. Там Димитров успя да надделее и така прескочи във втория кръг. След мача той заяви, че все още чувства болки в рамото, но се чувства добре и щастлив, че е спечелил първата си среща от няколко седмици. Не си поставя цели, гледа мач за мач. Изказа се ласкаво за качествата на своя съперник. Водач в схемата е Роджър Федерер, който играе тази вечер срещу Рубен Бемелманс (Белгия). В Ротердам вече отпадна Стан Вавринка, той отново показа, че е далеч от добрите си дни след загуба от представителя на домакините Талон Грийкспоор (№259 в света) - 6:4, 3:6, 2:6. №4 в схемата и финалист от миналата година Давид Гофен (Белгия) разби Фелисиано Лопес (Испания) - 6:1, 6:3.", "date": "2018.02.14", "title": "Гришо с първа победа на \"Аустрелиан оупън\""}
{"url": "http://www.faktor.bg/bg/articles/grigor-dimitrov-prechupi-borbeniya-sugita-v-dva-seta-na-starta-v-roterdam", "text": "Григор Димитров започна със солидна победа участието си в турна от категория \"АТП 500\" в Ротердам. В първия си мач след Australian Open българският тенисист срещна здрава съпротива от японеца Юичи Сугита, но успя да спечели в два сета - 6:4, 7:6 (5). Димитров изигра много добър първи сет, а във втория превъзмогна ранен срив, за да стигне до победата след 96 минути. Във втория кръг световният №5 ще се изправи срещу сърбина Филип Крайнович, който игра финал на мастърса в Париж през 2017 г. Димитров участва за осми път в турнира в Ротердам. Най-доброто му представяне в холандския град беше през 2013 г., когато достигна до полуфиналите, където загуби от бъдещия шампион Хуан Мартин дел Потро. Миналата година българинът беше спрян на четвъртфинал от Давид Гофен. Димитров показа обичайната си агресивна игра при завръщането си на корта. Благодарение на форхенда си той контролираше повечето разигравания и успяваше да спечели почти всички точки, в които рано взимаше инициативата. Българинът получи две възможности за пробив още в първия сервис гейм на Сугита, но ги пропусна. След това двамата печелеха с лекота подаванията си до десетия гейм, в който японецът се пропука. Той трябваше да сервира за оставане в първия сет при 4:5 и се поддаде на напрежението. Сугита успя да спаси два сетбола, но Димитров стигна до трети и проби от петия опит, за да сложи край на първата част. В нея българският тенисист загуби едва шест от 26-те точки, които бяха разиграни в неговите подавания, и не даде нито една възможност за пробив на съперника. Шампионът от финалите на АТП откри втория сет с лесно спечелен сервис гейм. Българинът опита да използва инерцията и успя да притисне Сугита във втория гейм, но след няколко равенства японецът се измъкна, без да му се налага да спасява точки за пробив. Неочаквано се стигна до срив в играта на Димитров. Той изигра първия си неубедителен сервис гейм и беше пробит при първата възможност, която се откри пред Сугита. Българинът направи непредизвикана грешка от форхенд при 30:30, а след това допусна двойна грешка на точката за пробив. Сугита поддържаше аванса си до 5:4, когато получи шанс да сервира за изравняване на сетовете. Димитров обаче отново показа по-здрави нерви в ключов момент. Българинът върна пробива в последния възможен момент и успя да стигне до тайбрек. Решаващият гейм започна с непредизвикана грешка на Димитров при опит за форхенд по обратния диагонал. В следващото разиграване българинът отново заложи на същия удар и успя веднага да върна мини пробива. Равенството се задържа до 2:2, когато световният №5 записа серия от три поредни точки. При 5:2 той имаше два сервиса на разположение, за да приключи двубоя, но допусна два поредни мини пробива и върна Сугита в играта. Българинът обаче бързо си върна предимството веднага с отлична атака, завършена с форхенд по правата - 6:4. Сугита, който заема 41-ото място в световната ранглиста, спаси първия мачбол. При втория обаче Димитров беше на линията за начален удар и сложи точка на спорта с ас. Българинът записа трета победа от три мача срещу 29-годишния японец. Ако отстрани Крайнович, срещу когото има три победи от три мача, Димитров ще се изправи в четвъртфиналите срещу руснака Андрей Рубльов или босненеца Дамир Джумхур. Междувременно финалистът от 2017 г. Давид Гофен стана първият участник във финалната осмица. Белгиецът победи Фелисиано Лопес с 6:1, 6:3 и очаква Томаш Бердих или Виктор Троицки в спор за място на полуфиналите.", "date": "2018.02.14", "title": "Григор Димитров пречупи борбения Сугита в два сета на старта в Ротердам"}
{"url": "http://www.faktor.bg/bg/articles/peevski-prehvarlil-poligraficheskiya-kombinat-na-orazheen-targovets-sreshtu-25-mln-evro", "text": "Дружеството \"СФ-БТ\", което до миналата есен бе част от структурите на \"Булгартабак\", е продало сградата на Полиграфическия комбинат за 25 млн. евро на \"Алнуаими груп\", притежавана от иранеца с български паспорт Муханнед Наджим Абдуллах ал Нуаими. Той е собственик и на оръжейния търговец \"Аполо инженеринг\", който за 2014 - 2016 г. има общо над 900 млн. лв. приходи и 150 млн. лв. печалба. За сделка от края на октомври 2017 г. става ясно от сигнал до прокуратурата на неправителствената организация \"Ние, гражданите\". В него се изтъква, че има очевидна измама с разпределението на осребреното от синдиците на КТБ имущество на банката и по тази причина атакуват публично всяка сделка, ощетила вложителите на КТБ. Случаят много прилича на \"делото за 102 млн. лв.\" за сградата с централата на КТБ на пл.\"Гарибалди\" в София. В сигнала се изтъква, че има очевидна измама с разпределението на осребреното от синдиците на КТБ имущество на банката и по тази причина атакуват публично всяка сделка, ощетила вложителите на КТБ. Случаят много прилича на \"делото за 102 млн. лв.\" за сградата с централата на КТБ на пл.\"Гарибалди\" в София. Преди година \"Аполо инженеринг\" изненадващо се появява в списъка за разпределение на първите 534 млн. лв. от масата на несъстоятелността на КТБ като обезпечен кредитор с вземане за 3.94 млн. лв. Дружеството изпреварва останалите кредитори благодарение на мистериозен договор за срочен заем от далечния 1 юли 2009 г., като като към него е сключен договор за залог на вземания на 7 юни 2014 г. - само 13 дни преди поставянето на КТБ под специален надзор. Този договор за особен залог обаче не е вписан в Централния регистър на особените залози (ЦРОЗ) и срещу него е имало възражение, което е уважено от Фонда за гарантиране на влоговете, което на свой ред се обжалва от \"Аполо\".", "date": "2018.02.14", "title": "Пеевски прехвърлил Полиграфическия комбинат на оръжеен търговец срещу 25 млн. евро"}
{"url": "http://www.faktor.bg/bg/articles/brutniyat-vatreshen-produkt-e-narasnal-s-3-6-za-poslednoto-trimesechie-na-2017-g", "text": "С 3,6 на сто нараства брутният вътрешен продукт през последното тримесечие на миналата година спрямо същия период на 2016-та, сочат експресните оценки на Националния статистически институт, предаде БНР. Основно БВП се движи от крайното потребление, което е с близо пет на сто повече през четвъртото тримесечие спрямо същия период на 2016-та, допълват от статистиката.  Регистриран е и ръст при заетостта, като към края на декември миналата година тя е над 3 160 000 души. Повече от половината от тях работят в сектора на услугите. В индустрията работят по-малко от един милион души. Безработицата е 5,6 на сто.  Вчера станаха ясни данните и за средната брутна работна заплата, която се увеличава с 10,6 на сто.", "date": "2018.02.14", "title": "Брутният вътрешен продукт е нараснал с 3,6% за последното тримесечие на 2017 г."}
{"url": "http://www.faktor.bg/bg/articles/zasilen-samoleten-trafik-nad-balgariya", "text": "Все повече самолети в небето над България ще има от лятото. Откриването на ново летище в съседна Турция ще доведе до увеличение на въздушния трафик с 20%, очакват от българския авиоконтрол.  За 24 часа ръководителите на полети в тази зала контролират над 3000 самолета, които преминават над България. Очаква се през летния сезон  техният брой да бъде още по-голям. А през октомври в Турция ще бъде открито трето летище край Истанбул, което ще бъде едно от най-големите в света. Заради това предстои откриване на нови въздушни коридори и прекрояване на самолетните маршрути. Увеличената работа изисква и нови кадри, за което РВД обявява пореден конкурс за ръководители на полети. До края на 2019 година се очаква още 70 души да влязат в контролната зала на столичния аеропорт. Съобразно трафика българските власти ще подпомагат турските си колеги, за да не се допускат закъснения на полети. Експертите уверяват, че новостите няма да се отразят на безпроблемното пътуване от и към България.", "date": "2018.02.14", "title": "Сгъстяват самолетния трафик в небето над България"}
{"url": "http://www.faktor.bg/bg/articles/obshtestvo/zakon-i-red/otkriha-zastrelyani-mazh-i-zhena-v-kola-v-pamporovo", "text": "Телата на мъж и жена са намерени застреляни в автомобил в района на ски център \"Малина\" в курорта Пампорово, съобщава \"24 часа\". Информацията беше потвърдена от прокуратурата. За труповете в колата с пловдивска регистрация е подаден сигнал към полунощ на тел. 112. Мъжът е на видима възраст около 50, а жената на 40. Намерен е и пистолет. По случая е образувано досъдебно производство. Към момента не е ясно дали става въпрос за двойно убийство или убийство и самоубийство.", "date": "2018.02.14", "title": "Откриха застреляни мъж и жена в кола в Пампорово"}
{"url": "http://www.faktor.bg/bg/articles/atanas-semov-otglezhdame-keleshcheta", "text": "Трябва да си признаем, че ние отглеждаме келешчета, работата с които за учителите е драматично трудна.   Това каза в „Здравей, България“ на Нова телевизия проф. Атанас Семов, преподавател по европейско право.  Объркахме мярката си за добро и лошо. Осъждаме учителски реакции, които са повече от нормални. Преди няколко дни една учителка, възрастна, с 40 години опит, викнала на детето, казала му да не се напишква. И ние го представяме със заглавието: “Отново домашно насилие“, заяви той.  Ако ние сме адекватно общество, ще протестираме срещу безобразното положение, в което са поставени българските учители. Веднъж през бюджета и през заплатите, втори път с отношението на много от нас, родителите, към учителите. Нека да го кажем ясно, истинското насилие в училище е насилието срещу учителите. Това, което българският учител извършва, в състоянието , в което обществото го е поставило, е истински подвиг. Ние дължим на тези хора огромно признание и благодарност.  Преди това Семов написа във \"Фейсбук\": \"Боя се, че (с медийна помощ) съвсем се смахнахме…Не посягайте с лека ръка срещу УЧИТЕЛИТЕ – в училище или в детската градина! Учителка с 30 години опит креснала на някой лигльо – родителите „искат оставката й”, а медиите в централните новини отразяват „поредното насилие в детските градини”?!!\"", "date": "2018.02.14", "title": "Атанас Семов: Отглеждаме келешчета"}
{"url": "http://www.faktor.bg/bg/articles/novini/balgariya/solomon-pasi-prognozira-shte-vlezem-v-evrozonata-predi-da-vlezem-v-shengen", "text": "\"Сигурността е нещо колективно, колективен фактор\", каза пред БНТ бившият министър на външните работи Соломон Паси.  \"Не можем да делим един от другия апартамент, трябва да защитава цялата цялата кооперация. През последните две десетилетия ние влязохме в две коoперации – НАТО и Европейския съюз\", отбеляза Паси.  По думите му, много по-голяма е вероятността да станеш жертва на пътнотранспортно произшествие, отколкото на терористичен акт.  Бившият външен министър заяви, че трябва да поздравим Македония за новия път, по който са тръгнали.  \"Виждам, че те искат да влязат в НАТО и Европейския съюз и да заемат полагащото им се място в западната структура. Имаме прозорец на възможностите да извадим Западните Балкани от нафталина, в който ги бяха сложили европейските дипломати\", посочи Соломон Паси.  Той коментира, че според него Шенген има много повече психологическо значение за разлика от еврозоната, която по думите му има по-голямо практическо значение.  \"Моята прогноза е, че ще влезем в еврозоната преди да влезем в Шенген\", каза Паси.", "date": "2018.02.14", "title": "Соломон Паси прогнозира: Ще влезем в еврозоната преди да влезем в Шенген"}
{"url": "http://www.faktor.bg/bg/articles/novini/balgariya/otets-serafim-dyado-dobre-iskashe-da-nauchi-horata-che-vazhna-e-istinskata-lyubov", "text": "\"Дядо Добре искаше да научи хората, че важното е истинската любов и вярата в Бога\", разказа отец Серафим пред Нова телевизия.  По думите на духовника той ще бъде запомнен като един изключително отдаден човек, който вярваше в Бог.  \"Събирането на милостиня, даряването го приемаше като служение\", коментира отец Серафим и допълни, че към това е бил насочен и целият му живот.  \"Даряваше на църквите неслучайно. За да покаже, че църквата не е просто сграда, а място извън времето и простванстото\", посочи още духовникът. Дядо Добрe ще бъде погребан в Байлово.  \"Където и да е ходил, каквото и да е правил, в Байлово беше сърцето му\", посочи отец Серафим.", "date": "2018.02.14", "title": "Отец Серафим: Дядо Добрe искаше да научи хората, че важна е истинската любов"}
{"url": "http://www.faktor.bg/bg/articles/novini/balgariya/nikolina-angelkova-nyama-risk-da-se-prezastroi-pirin", "text": "„Няма риск да се презастрои Пирин – 48% от природния парк са площта на три големи града”, категоричен е министърът на туризма Николина Ангелкова. Според протестиращите екозащитници промяната в плана за управление на парк Пирин би позволила да се застрои почти половината от площта му. „Промяната за плана на управление дава възможност за изграждане само на спортно-технически съоръжения”, категорична е тя. По думите ѝ това не означава, че там веднага ще се появи нов лифт. „Трябва да има инвестиционно намерение, което да мине оценка за въздействие на околната среда. В закона е направено много, за да бъде защитена природата”, допълни Ангелкова. „За мен е важно да се развиват всички зимни курорти. Имаме много работа, която касае развитието на зимния туризъм. Независимо от липсата на инфраструктура, ние продължаваме да бележим ръстове в зимния туризъм”, добави тя. По повод посещението на евродепутата Ска Келер от „Зелените” у нас Ангелкова заяви, че всеки има право да изразява свободно мнението и гражданската си позиция. „Лятната почивка може да бъде по-скъпа, но това зависи от бранша. В България 100% от сектора е частен, но смятам, че е добре да се повишат малко цените”, коментира Ангелкова. По думите ѝ България продължава да бъде на едно от първите места по евтина почивка през лятото. На въпрос дали заедно с вицепремиера Валери Симеонов ще проверяват летните курорти, Ангелкова коментира, че понякога имат различно мнение по дадени теми, но това е нормално. Миналата година вицепремиерът направи коментар в своята „Фейсбук” страница, че депутатите от ГЕРБ и ДПС са променили приетия Закон за концесиите „по най-подлия начин” и така „ще продължи по най-непрозрачен начин” раздаването на концесии на „приближени фирми и групировки”. Ангелкова коментира, че ако Симеонов има данни за подобни сделки, би трябвало да сезира компетентните органи. „Ние нямаме данни такива хора да управляват плажовете, не мога да коментирам откъде вицепремиерът има тази информация”, допълни министърът на туризма.", "date": "2018.02.14", "title": "Николина Ангелкова: Няма риск да се презастрои Пирин"}
{"url": "http://www.faktor.bg/bg/articles/andrey-kovachev-nyamam-dumi-za-naglostta-na-komunistite", "text": "\"Нямам думи за наглостта на комунистите. Аргументират отново зверствата си с \"борбата срещу фашизма\" в България??? Нямам думи....Без истината сме обречени. Затова ги боли комунистите от новата програма по история! Не искат младите поколения на България да знаят истината за тяхната престъпна власт! Това написа евродепутатът от ГЕПБ/ЕНП Андрей Ковачев в коментар за безумното обръщение на БСП до премиера Бойко Борисов по повод \"Луковмарш\" . БСП обяви Народния съд от 1945 г. за \"едно необходимо и неизбежно военновременно правосъдие\", една действително безпримерна арогантност.", "date": "2018.02.14", "title": "Андрей Ковачев: Нямам думи за наглостта на комунистите"}
{"url": "http://www.faktor.bg/bg/articles/nikolay-nankov", "text": "Ние не сме на различни позиции с протестиращите от Северозапада. Ние сме единомишленици. Пътищата там са наш пиоритет... Аз не протестирам, може би, ако бях жител на Видин и аз щях да протестирам.  Това заяви министърът на регионалното развитие и благоустройството Николай Нанков, който гостува в „Здравей, България” по Нова ТВ По думите му до средата на годината ще стартира обществената поръчка и за скоростен път от Видин до Ружинци. „Забързахме се отново и с 1 месец по-рано ще започнем обществената поръчка за най-тежкия участък – между Ботевград и Мездра”, каза още министър Нанков. „До месец ще финализираме тръжните процедури. Ако няма жалби, още 2018 г. стартираме с изпълнението и в рамките на 2 години ще сме готови”, заяви Нанков. 17 нови тунела са в различен етап на подготовка. „Някои в момента се строят, други се проектират, а трети има предпроекти проучвания. 8 от тях са по АМ „Струма“. На варианта, който е избран в момента за Кресненското дефиле са 5 малки тунела. 6 са новите тунела по автомагистрала Русе – Велико Търново“, обясни Нанков. Във връзка с това кога ще бъдат готови тези 17 тунела, министърът обясни: „2023 г. ще бъдат последните – тези в участъка на Кресненското дефиле. По-тежката темата е ремонта на съществуващите тунели, които са 34. Ремонтират се поетапно“.Относно строителството на магистрала до Калотина, Нанков коментира, че в момента тече процедура по избор на изпълнител.  „Санирането за високи блокове над 27 метра според противопожарните и другите изисквания занапред ще се извършва единствено с незапалими материали. Какви ще са те, не искам да навлизам в подробности, каза той.", "date": "2018.02.14", "title": "Николай Нанков: Ако бях жител на Видин и аз щях да протестирам"}
{"url": "http://www.faktor.bg/bg/articles/novini/balgariya/m-konstantinov-tryabva-da-garantirame-chestnostta-na-vota-chrez-mashinnoto-glasuvane", "text": "\"Трябва да се обърне внимание на мотивите на ЦИК за отлагане на електронното дистанционно гласуване. Законът трябва да се спазва, но въпросът е дали сме в състояние да направим електронното гласуване\", коментира пред бТВ изборният експерт проф. Михаил Константинов поисканото от ЦИК отлагане на електронното гласуване, което трябваше да е факт на следващите европейски избори през пролетта на 2019 г. Той посочи, че редица европейски държави са отхвърлили машинното гласуване и затова по думите му опитът трябва да се проучи, за да не се провалим.  \"Истината е, че мнозинството в парламента иска да се откаже от електронното гласуване\", заяви бившият лидер на СДС Мартин Димитров.  \"Най-страшното освен манипулацията е да се изгуби доверието на гражданите. Това би довело до нещо като \"гражданска война\". Затова ние трябва да гарантираме честността на вота чрез машинното гласуване\", подчерта Константинов.  \"Така се гласува в Индия, Бразилия и Намибия. Всички други си изхвърлиха машините. В Русия и Швейцария има машинно гласуване чрез сканиране. Не е разумно да го правим, след като всички други са се отказали от него. Не искам да влизаме в едно блато, в което можем да се удавим. В Естония няколко месеца след изборите им казаха, че има пробив в системата. Това е вредно за доверието на избирателите\", каза още Константинов.  Той обясни, че нито една от големите европейски държави не е въвела електронното и дистанционно гласуване все още именно заради притеснения от пробиви и манипулации. \"Аз лично гласувах машинно през 2009 година. До сега не е имало проблем с експерименталното голасуване. То ще направи изборите по-честни\", убеден е Димитров, който добави, че това е предпочитаният начин за гласуване от българите в чужбина.  \"Вместо политиците да се крият зад експертите - да излязат и да си кажат, че не искат да го въведат. Много хора пазят статуквото - то им върши работа\", обобщи Димитров.", "date": "2018.02.14", "title": "М. Константинов: Трябва да гарантираме честността на вота чрез машинното гласуване"}
{"url": "http://www.faktor.bg/bg/articles/novini/svyat/ako-vi-globyat-v-turtsiya-plashtate-ili-kolata-vi-ostava-tam", "text": "Ако имате наложена глоба като административно нарушение в Турция, трябва да я платите на връщане на граничния пункт. В противен случай няма да ви бъде позволено да продължите с автомобила си напред към България.  Глобените в Турция водачи на МПС с българска регистрация досега минаваха границата без проблем, но това вече е история. Административните глоби на превозни средства с чуждестранна регистрация, ще бъдат изплащани на ГКПП-тата, съобщава 24rodopi, цитирайки турските медии.  Наредбата за събиране на административни глоби, издадени на чуждестранни превозни средства влезе в сила, след като беше публикувана в турския \"Държавен вестник\".", "date": "2018.02.14", "title": "Ако ви глобят в Турция - плащате или колата ви остава там"}
{"url": "http://www.faktor.bg/bg/articles/gerb-pozitsiyata-na-bsp-e-pozoren-akt", "text": "Ръководството на БСП пропагандира тезата, че има два вида политическо насилие - лошо преди 9 септември 1944 година и добро след 9 септември 1944 година. Справедливо - извършено от тоталитарната комунистическа и държава, и несправедливо - извършено след преврата от 1923 година и след Втората световна война. Това каза народният представител от ПГ на ГЕРБ Тома Биков в декларация от името на групата. „Ръководството на БСП не е в състояние да води нормален политически диалог в рамките на демократичния процес. То е готово да се оттегли от демократичния консенсус, постигнат след рухването на комунизма, според който политическото насилие трябва да бъде осъдено и да остане в историята като поука за идните поколения“, заяви той.  „На 13 февруари 2018 година ръководството на БСП разпространи позиция до премиера Бойко Борисов, в която осъжда провеждането на Луков марш. Посочваше се, че Народният съд от 1945 година е едно необходимо и неизбежно военно правосъдие. По-късно ръководството на социалистите се разграничи от тезата, свързана с Народния съд“, обясни Тома Биков. „Преди 2 седмици докато парламента отдаваше почит към загиналите хиляди хора след преврата от 9 септември представители на БСП бойкотираха и се опитаха да саботират възпоменанието и отдаването на почит с минута мълчание“, припомни депутатът.  „Този позорен акт е симптом за липса на елементарно човешко състрадание към невинните жертви на политическия терор“, изтъкна той. „На 23 януари 2018 година БСП поиска оставката на министъра на образованието, защото 28 години след рухването на комунистическия режим е предвидено българските ученици да изучават понятия като терор, атентат, комунизъм“, коментира Тома Биков. „Тези факти са симптом за ценностна атрофия в средите на една от основните политически сили в България. Това състояние крие редица рискове за обществото“, каза още той. Ето и пълния й текст:", "date": "2018.02.14", "title": "ГЕРБ:  Позицията на БСП е позорен акт"}
{"url": "http://www.faktor.bg/bg/articles/novini/svyat/advokatat-na-tramp-prizna-prezidentat-e-platil-na-pornoaktrisa-za-da-malchi", "text": "Личният адвокат на президента на САЩ Доналд Тръмп рлизна, че той е платил 130 000 долара от собствения си джоб на порноактриса, за която се твърди, че е имала сексуална връзка с милиардера през 2006 г., предаде БТА като цитира Асошиейтед прес. Пред в. \"Ню Йорк таймс\" Майкъл Коен каза, че парите не са му били възстановени нито от Организацията Тръмп, нито от предизборната кампания на Тръмп. Парите той дал на Сторми Даниълс, чието истинско име е Стефани Клифорд. Изплащането на сумата, той определи като напълно законно и нямащо нищо общо предизборната кампания. Подобно изявление той е направил и пред Федералната избирателна комисия. Тя се интересувала откъде са били взети парите. Адвокатът казал, че те не са нито дарение за предизборната кампания, нито пък са били отчетени като разход на кампанията. За плащането първи съобщи миналия месец в. \"Уолстрийт джърнъл\". Тогава изданието написа, че Коен уредил плащането на сумата през октомври 2016 г., за да накара Сторми Даниълс да не разкрива по време на предизборната кампания своята предполагаема сексуална среща с Тръмп. Интимната среща била през юли 2006 г. По онова време Тръмп е бил вече женен за Мелания.", "date": "2018.02.14", "title": "Адвокатът на Тръмп призна: Президентът е платил на порноактриса, за да мълчи"}
{"url": "http://www.faktor.bg/bg/articles/lyubovna-drama-e-dovela-do-dvata-trupa-v-pamporovo", "text": "Досъдебно производство за умишлено убийство е образувано във връзка с двата трупа, намерени  в автомобил на Пампорово. Това обявиха на брифинг шефът на полицията в Смолян старши комисар Николай Димов и зам.-окръжният прокурор Недко Симов.  Водещата версия е убийство и самоубийство. 41-годишната жена е застреляна с два куршума в гърдите и един в главата. Смъртта на мъжа, който е бил на 48 години, е настъпила след изстрел в главата. В автомобила, който е собственост на мъжа и е с пловдивска регистрация, е намерен незаконнен пистолет. Той е бил в ръката на мъжа, който е бил облечен изцяло в черно. Труповете са били в автомобил „Ауди ТТ\" с пловдивска регистрация. Двамата са били жители на  Пловдив. Имали са връзка, посочиха от полицията, което води до версията, че се касае за любовна драма. Двамата имали по едно дете от предишни бракове. 41-годишната била разведена, мъжът бил вдовец. Жената работила в банков клон на Пампорово. Приятелят й, който бил музикант, пристигнал специално, за да се видят, гласи първоначалната версия. Пловдивчанката била на Пампорово от два дни. Назначена е тройна експертиза. Предстоят повторни огледи, уточнява 24smolia", "date": "2018.02.14", "title": "Любовна драма е довела до смъртта на мъжа и жената в Пампорово?"}
{"url": "http://www.faktor.bg/bg/articles/petak-13/chastnite-voenni-kompanii-v-rusiya-legaliziran-instrument-za-terorizma-na-kremal", "text": "Международното доброволческо общество   представя интересна обзорна статия от Вячеслав Гусаров, експерт по сигурността на информацията от организацията „Информационна съпротива“.  В началото на 90-те години на територията на Югославия се случиха известни на всички нас военно-политически събития. През лятото на 1992 г. първите руски „доброволци“ сами се отправят към новата гореща точка след войната в Приднестровието /окупирана Молдова/. По нечии съображения, там също е било нужно да се защитават славяните. В групата на „патриотите“ се оказва добре познатият ни персонаж Игор Стрелков-Гиркин (очевидно не случайно). Кой знае защо, този факт се поднася от руските медии като образец на „руски патриотизъм”, със сълзи в очите. Само, че би трябвало да се замислим: по какъв начин може да се излезе извън границите на постсъветска Русия с пълно бойно снаряжение, че и да се участва във военни действия? Руският писател М. Поликарпов твърди, че през 1992 – 1995 г. на територията на Босна постоянно са действали няколко стотин „руски доброволци“, прилагащи тактиката на диверсионно-разузнавателни групи. Ядрата на отрядите са съставени от бойци от охранителна фирма от Санкт-Петербург – „Рубикон“. Логично е да се запитаме: възможно ли е всички да са проникнали в Югославия като руски туристи? В този случай е очевидно, че без участието на КГБ – ФСБ, това не би се случило. Веднага след разпадането на СССР органите за държавна сигурност създават неофициално специално подразделение от бойци-професионалисти, които се използват както в горещи точки на постсъветското пространство, така и зад граница. Под прикритието на идеята за защита на интересите на Русия, бойците от специалното подразделение са хвърляни в различни райони на конфликти – в Приднестровието, Горни Карабах, Крим, Грузия.  са оставили кървавите си следи на много места. С течение на времето възниква необходимостта от създаването на законова основа, на която да се легализира дейността на незаконните въоръжени формирования, свързани с държавните интереси на Русия. Информационната глобализация е трън в петата за секретните операции на специалните служби на Руската Федерация. В публични източници все по-често започват да се появяват нежелани материали. Появява се нуждата от създаване на правна рамка, такава каквато съществува в цивилизованите държави. Само че, руската традиция да се приемат закони с двойно значение е здраво срастнала в манталитета на руските чиновници. Това е характерна черта на народ, който има поговорката: “Законът е врата през полето: будалите минават през вратата, тарикатите я заобикалят” Едни от първите опити бяха измененията в руския закон „За оръжията“ (2008 г.). С тях се предоставяше правото на задграничните охранителни структури на корпорациите „Транснефт“, „Лукойл“ и „Газпром“ правото да използват бойни оръжия за гарантиране сигурността на обектите им. Под прикритието на нововъведения, бяха създадени първите въоръжени групи в чужбина. Това се оказва недостатъчно, и в началото на 2011 г. в руската преса активно започна да се обсъжда въпросът за създаването в Русия на военен инструмент за правителствено влияние. В медиите се появява огромно количество информация за необходимостта от формирането на „доброволни отряди от запасняци от ФСБ, от Службата за външно разузнаване, както и от Въоръжените сили на Руската федерация“. Информационната кампания е организирана от върха, по класически сценарий. • в Държавната дума на РФ (парламентът) представители на партията на Путин «Единна Русия» внесоха законопроект № 574772-5 «За изменения в отделни законодателни актове на РФ по въпроса за създаване на мобилизационен човешки резерв»; • във водещи руски медии се разгърна бурна дискусия за „крайната необходимост” от създаването на военен резерв в силовите структури. • законодателният апарат беше подготвен да приеме закона със задна дата. В резултат на това, законът е приет, а много от специфичните въпроси, които решава, са скрити зад обтекаеми фрази. За справка: закон N 288-ФЗ (2012 г.) определя редът за военна служба в специалните служби на РФ, чрез набиране от резерва, който се създава от президента на РФ. Принадлежността към резерва се определя, както със специална разпоредба, така и с „други нормативно-правни актове на РФ”. Задълженията на резервиста могат да бъдат определени с „други федерални закони и различни нормативни актове”. Освен това резервистите могат да преминават професионална подготовка в „специални професионални учреждения”, каквито в настоящия момент могат да бъдат и руските ЧВК (частни военни компании), тъй като те имат право на обучение и подготовка на специалисти. През 2013-а година, депутатът от руската Дума, А. Митрофанов, внася в Държавната Дума на Русия законопроект № 62015-6 „За държавното регулиране при създаването и дейността на частни военни компании”. Законопроектът позволява на ЧВК (цитати): • имат право на ползване на предмети с военно предназначение; • да осъществяват предприемаческа и друга, носеща приходи дейност; • да предоставят други военни услуги. За справка: в чл.27 от закона за „Пълномощия на Правителството на РФ” е указано, че федералните органи на изпълнителната власт изцяло контролират дейността на ЧВК и „упражняват различни пълномощия в областта на дейността на частнитне военни компании”. В закона изобщо не е обяснено понятието за „предоставяне на други военни услуги” (чл. 18, ал. 2). Показателно е, че една година преди това, през 2012-а, депутатът Митрофанов е получил благословията на премиера Путин за разработката на този закон. Тогава Путин нарича системата на частните военни компании в Русия, „инструмент за реализиране на националните интереси без прякото участие на държавата”. Е, това е най-точното определение за дейността на руските ЧВК. През октомври 2014-а година, депутатът Г. Носовко внесе в Държавната Дума още един законопроект „За частните военни компании”. В момента двата законопроекта преминават процес по разглеждане. Частните военни компании в Русия През последните няколко години, в Русия бяха създадени около десет частни военни компании. В зоната на АТО (районът на военните действия в Украйна, наречени Анти-Терористични Операции) често се срещат терористи, които са преминали подготовка в руските ЧВК. Най-известните сред тях са: «РСБ-Груп» – нарича себе си военна консултантска частна компания. Важен детайл: официално „РСБ-Груп” работи в зони с нестабилна политическа обстановка, в координация с легитимно правителство на други държави. Под такава формулировка лесно попада военните действия в „ДНР” (Донецка народна република) и „ЛНР” (Луганска народна република), т.к. лидерите на тези образувания се признават за представители на „държавно правителство”. «Антитерор» – група от компании, съставена от учебен център, отряд за разминиране и няколко обществени организации на бивши офицери от специалните части. Организацията се занимава с обучение и подготовка на бойци за изпълнение на специални задачи от различен характер в зони на военен риск. Компанията се ползва от пряката поддръжка на ФСБ (Федерална служба по безопасност на Русия), което й помогна да се закрепи в региона на Ирак. «МАР» – частна военна компания, която предоставя пълен спектър от „охранителни услуги” в зони с висока терористична активност или с нестабилна политическа обстановка. Занимава се с обучение, консултации, разузнаване, продажба на стоки с военно предназначение и т.н. „МАР” изпраща бойци в зоната на АТО, под прикритието на обезпечаване на „хуманитарните доставки” в ДНР. «Moran Security Group» – група от компании с военно предназначение, специализирана в охраната на морски и сухопътни товари. Притежава военно-морски учебен център в Санкт Петербург. «Център R» (друго наименования – «Тигър Топ-рент секюрити» и «Редут-Антитерор») – типична частна военна компания, чиито специалисти са участвали във военните действия в Югославия, в Кавказ, в Ирак и Афганистан. Компанията подготвя специалисти: снайперисти (контраснайперисти), обучения в стрелба, сапьори, радиоинженери, бойци за бързо реагиране в градски терен и т.н. Има голяма вероятност дейността на изредените по-горе компании, да имат връзка с водената в Украйна война – вербуване, подготовка на бойци, съпровождане или обезпечаване. В района на провеждането на АТО, а също и в Сирия, се срещат бойци от компаниите „АТК-ГРУП”, „Slavonic Corps Limited”, „Византия”. Освен това, в Руската Федерация работят ЧВК със „сива репутация”, които смело могат да бъдат поставени на равна нога с терористичните групировки. Например,  частната военна компания Вагнер,  която е регистрирана в Аржентина. Тя представлява закрита паравоенна структура, чийто лагер за подготовка е разположен в селцето Молкино, Краснодарски край, на полигона на 10-а бригада със специално предназначение. С голяма степен на вероятност, можем да предположим, че там се реализира този същия механизъм за създаване на доброволчески отряди от резервисти на ГРУ към Генералния Щаб на Русия. Там цялата организация е като в специалните части: пристигането, събеседване, проучване, карантинния период, интензивна подготовка, изпит и изпращане за изпълнение на задача, като главен приоритет е запазването на информацията в тайна. Според данни на вътрешни източници, основна задача на ЧВК Вагнер е подготовката на бойци за войната в Сирия и изпращането им там. Тази версия потвърждават и многобройните материали в пресата. Очевидно тези бойци съставят ядрото на отрядите за сухопътни операции, които воюват под прикритието на доброволци на страната на Асад. Отрядите от „запасняци” се изпращат в Сирия от Приморско-Ахтарското военно летище, което се намира на 200 км от учебния център. По конфиденциални данни в редовете на ЧВК „Вагнер” вече има няколко стотици загинали бойци. Тази информация намира частично потвърждение в публични източници: 24.09.2015 – 10 ковчега пристигнаха от Сирия в Севастопол; 20.10.2015 – в Севастопол пристигна кораб с телата на 26 загинали морски пехотинци от 810-а отделна бригада от морската пехота; 27.10.2015 – В Севастопол доставиха останките на загинал в Сирия войник. За справка: 810-а отделна бригада от морската пехота (в/п 13140) има двойна дислокация – в гр. Севастопол (щаб) и в гр. Темрюк, Краснодарски край (основни части), което е на 200 км от щаб-квартирата на ЧВК „Вагнер”. Не е трудно да се досетиш, че „вагнеровците” са вербували за Сирия бойци от 810-а ОБрМП – от подготвени морски пехотинци може бързо да се сформира отряд със специално предназначение. Същата „сива” структура се явява и московската ЧВК (частна военна компания) „E.N.O.T. Corp”. За разлика от предишната, тази компания има сайт, на който е публикувала малко информация за себе си. «E.N.O.T. Corp» уж се занимава с военно-патриотична работа и със събиране на помощи за „Новорусия” Само, че, други материали свидетелстват за участието на „E.N.O.T. Corp” във военните действия в зоната на АТО в Украйна – „прочистване на опълченци в Антрацит”, «военни действия на страната на терористите” и „съпровождане на „хуманитарни” конвои”. Към дейността на частната военна компания е замесен А. Бородай, който е непосредствено свързан с ФСБ.  Компанията разполага с арсенал от оръжия, възможности за стрелкова подготовка, за обучение в сапьорни дейности, разузнаване и планиране на бой. Най-вероятно военно-патриотическата и хуманитарната дейност на „енотите”, всъщност е маскировка на основната им задача – специални операции за доставка на оръжие и материални средства за луганските терористи и участие във военните действия. По данни от конфиденциални източници, ръководителите на частната военна компания „E.N.O.T. Corp” се занимават с вербуване на терористи от Донбас за Сирия. Налице е информация, че от окупираните региони на Украйна вече са заминали от 700 до 1000 бойци. За мотивация на донецките терористи се предлага руско гражданство, сваляне на наказателната отговорност, прилични заплати (от 90 до 250 хиляди руски рубли). При това, на бойците се препоръчва „да защитават Русия” не само в Сирия, но и в Таджикистан, и в Горни Карабах, където обстановката е сложна, и във всеки момент може да се влоши. Казачество – обществената военна организация на Русия През последното столетие историческата функция на казачеството като охрана на границите на империята деградира, и тази социална група се превърна в сборище от наемни войници. Подразделенията на руското казачество са широко използвани от страна на ръководството на Русия, за дестабилизация на ситуацията в прилежащи към Русия държави. Подобна практика се прилагаше в Чечения, Абхазия, Южна Осетия, Приднестровие, Крим, Донбас и в Югославия. Например, през 1993-а г. в югославския град Вишеград е дислоцирана Първа казашка стотна – 70 човека. Нейните членове пристигат от Ростовска област, Поволжието и Москва, а по-късно и от Санкт-Петербург и Сибир.  В неотдавнашните събития от 2014-а г., в анексията на Крим взеха участие казашки подразделения от краснодарски казаци, а в регионите на Донбас, пристигаха да защитават „руския свят” въоръжени отряди от Ростовска област. Както и в предишния случай, възниква логичният въпрос: Как да се обясни появата на паравоенни казашки формирования на чужда територия с бойна задача? Функционирането на казашките общества в Русия протича под контрола на руското ръководство, чрез Съвет по делата на казачеството към президента на РФ. В основата на поддръжката на казачеството са залегнали принципите на казашката култура, военен бит и история. Но всичко това са оправдания. Да си спомним за „правния хомот” на руското законодателство. Например, съгласно закона „За държавната служба на руското казачество”, казашките подразделения могат да се занимават: • дейности за предотвратяване и отстраняване на аварийни ситуации от природни бедствия към гражданска и териториалната отбрана;  • с охрана на обществения ред, защита на границата, борба с тероризма; • различни действия, съвместно с федералните органи на изпълнителната власт. Следва да заключим, че на паравоенното казачество е официално позволено да се занимава не само с история и традиции, но и с военна и боева подготовка. Реално, в някои градове на Русия, на казаците са отдадени за разработка сферите на охраната и безопасността, което позволява на казашките организации да имат собствен арсенал от оръжия. Нещо повече, руското казачество е поставено на държавна издръжка – парични плащания за „поддръжка на казашките дружини”. Подобна ситуация позволява използването на тези дружини в псевдопатриотични акции, в съответствие с плановете на Кремъл. Войната в Донбас и Сирия нагледно демонстрира участието в тези конфликти на организирани компоненти от руски наемници, от частни военни организации. С помощта на неправителствени военни формирования, Кремъл фактически създаде скрит лост за оказване на военно влияние върху ситуации в други държави.", "date": "2018.02.14", "title": "Частните военни компании в Русия – легализиран инструмент за тероризма на Кремъл"}
{"url": "http://www.faktor.bg/bg/articles/povdigat-obvineniya-na10-dushi-sled-spetsaktsiyata-v-kazanlak", "text": "10 души ще бъдат обвинени след спецакцията в Казанлък. Това съобщи шефът на Специализираната прокуратура Иван Гешев. Става въпрос за организирана престъпна група, занимаваща се с производство и разпространение на марихуана и синтетична дрога. Наркотиците са произвеждани у нас и са продавани в Австрия. Операцията е проведена съвместно с австрийските служби и на тяхна територия са задържани 3-ма души, сред които посоченият за лидер на бандата. По информация на разследващите, е имало идея постепенно цялата дейност на групата да се премести в Австрия. Досъдебното производство е от октомври миналата година, като заподозрените са следени и със СРС-та. Произвежда се в България, разпространява се в Австрия. Това са съвместни действия с Австрийските служби, претърсени са множество адреси, вероятно ще бъдат в рамките на деня привлечени вероятно 10 лица към наказателна отговорност, обясни Гешев. По думите на Ивайло Спиридонов, директор на ГДБОП при вчерашната реализация са били задържани доста лица, в чиито домове, землища и парцели бяха намерени закопани буркани с марихуана, т.нар. консервирана дрога. Доста други неща, включително огнестрелни оръжия.", "date": "2018.02.14", "title": "Повдигат обвинения на 10 души за търговия с дрога след спецакцията в Казанлък"}
{"url": "http://www.faktor.bg/bg/articles/svlachishte-zatrudnyava-dvizhenieto-po-e-79-kray-kresnenskoto-defile", "text": "Затруднено е движението по главен път Е-79 в района на Кресненското дефиле заради активизирало се свлачище, съобщи БНР. Част от пътното платно в района на отклонението за село Ощава е затрупано. Участъкът е ограничен с необходимата маркировка. Движението се извършва само в едната лента и се регулира от полицията и Областно пътно управление.", "date": "2018.02.14", "title": "Свлачище затрупа пътното платно край Кресненското дефиле"}
{"url": "http://www.faktor.bg/bg/articles/kabinetat-otpuska-450-000-leva-za-tsentrovete-za-zhertvi-na-nasilie", "text": "С решение от 17 януари 2018 г. на Министерски съвет е приета Национална програма за превенция и защита от домашно насилие за 2017-2018 година. Въз основа на това решение МС отпуска на Министерство на правосъдието 450 000 лв. с които се финансират Консултативните центрове за жертви на насилие, Националната гореща телефонна линия за подкрепа и насочване на хора, пострадали от насилие, програмите за работа с извършителите, както и с жертвите. Това  се казва в съобщение на пресцентъра на Министерство на правосъдието. Във връзка с приемането на тази национална програма министърът на правосъдието е издал заповед за определяне състав на комисия, която да разработи финансирането на програми свързани с домашно насилие. Тя ще бъде съгласувана със  Закона за защита от домашно насили.", "date": "2018.02.14", "title": "Кабинетът отпуска 450 000 лева за Центровете за жертви на насилие"}
{"url": "http://www.faktor.bg/bg/articles/kola-se-zapali-i-gorya-pred-narodnoto-sabranie", "text": "Автомобил се запали и горя известно време на площада пред Народното събрание, предаде bTV. На видеокадри се вижда как автомобилът отбива вдясно до Паметника на Цар Освободител, а под капака на колата започва да излиза черен пушек. От колата бързо излизат двама души – мъж и жена. Шофьорът вади пожарогасител от багажника си и се опитва да потуши пламъците, но не успява. Малко след това друг автомобил спира в близост до паметника и непознат човек се притича на помощ, като започва също да гаси пламъците. Междувременно полицаите пред парламента започват да отбиват движението. На петата минута от видеоклипа се появява пожарният автомобил и пламъците са потушени от пожарникарите.", "date": "2018.02.14", "title": "Кола се запали и горя пред Народното събрание"}
{"url": "http://www.faktor.bg/bg/articles/mazh-se-abodi-na-112-che-shte-zakoli-slavi-na-1-mart", "text": "42-годишният Рейхан Мехмедов позвънил на телефона за спешни случаи в 13,55 ч на 14 февруари. Разказал, че Слави Трифонов му е нанесъл вреда на 1 март 2010 г., без да уточнява каква. И предупредил, че на 1 март тази година ще отиде в НДК и ще заколи тв водещия. Обаждането е направено от телефон в пощата на гр. Стражица, обяснили полицаите на екипа на \"Шоуто на Слави\". За по-малко от час след позвъняването мъжът бил локализиран и задържан. \"На 1 март ще си правим шоуто\", обясниха от тв предаването, без да коментират повече заплахата.", "date": "2018.02.14", "title": "Мъж се обади на 112 и заяви, че ще заколи Слави Трифонов на 1 март"}
{"url": "http://www.faktor.bg/bg/articles/politika/hlyab-i-pasti/shte-pochete-li-prezidentat-radev-saprotivata-sreshtu-natsizma", "text": "На 1-ви февруари президентът и вицепрезидентът не почетоха паметта на жертвите на комунизма в България. В предаването „Панорама” по БНТ, вицепрезидентът Илияна Йотова не даде ясен отговор защо са постъпили по този начин. Според нея „жертвите на комунизма и жертвите на фашизма са все жертви!“.  Какво може да означава това? Че жертвите на фашизма са по дефиниция комунисти и че жертвите на комунизма са по дефиниция фашисти? Че алтернативата е била само и единствено фашизъм, или комунизъм? И че репресиите извършени от комунистите не са били нищо освен реакция на репресиите на фашистите срещу комунистите? Е може да е имало и невинни жертви, но както е казано, покрай сухото изгаря и суровото!  Сега е времето да попитаме президента и вицепрезидента: Щом не почетоха паметта на жертвите на комунизма, ще почетат ли смелите българи съпротивлявали се на нацизма? Припомням, че преди две години правителството обяви   в България. На тази дата през 1941 година в дома на Никола Мушанов се е състояло съвещание на лидерите на опозицията, които се противопоставят на влизането на България в Тристранния пакт. Поискали са аудиенция при царя, но той отказал да ги приеме. Д-р Г.М. Димитров е бил арестуван, но успява да избяга и в емиграция създава организация „Свободна и независима България“ Предложението за отбелязване на тази дата бе направено от тогавашния министър на отбраната Николай Ненчев. \"Ежегодното отдаване на почит на опонентите на нацизма ще спомогне за утвърждаването на демократичните ценности\", пише в решението на Министерския съвет. Миналата година нито президентът Радев, нито вицепрезидентът Йотова, нито служебното правителство почетоха този важен за българската история ден! Не отмениха деня за почит, но просто го игнорираха. Очевидно желанието им е било тази дата и свързаните с нея лица да бъдат забравени.  Тази година ще бъде ли почетен 21 февруари от администрацията на президента? Ще положат ли от тази най-висока държавна институция поне едно цвете в памет на тези мъдри и смели хора, които още през февруари 1941 година заявяват, че България не трябва по никакъв начин да обвързва съдбата си с агресивния режим на Хитлер, а да бъде част от семейството на демократичните народи - независимо колко рискован може да бъде един такъв достоен ход?  Ако не го направят, ще демонстрират, че не са никакви „антифашисти“, а Известно е, че по това време Българската комунистическа партия не се противопоставя нито на присъединяването на България към Тристранния пакт, нито на разполагането на Вермахта на българска територия. Но когато четири месеца по-късно Германия напада Съветския съюз, българските комунисти започват въоръжена борба... срещу собствената си държава. С което доказват, че са им мили интересите не на тяхната родина, а на една чужда империя! Империя, която през следващите три години води двулична политика спрямо нашата страна. От една страна поддържа легация в София, от друга изпраща парашутисти и поводничари да извършват подривна дейност. Но когато в България е формирано правителство съставено от политици противопоставяли се на всяко сътрудничество с Хитлер, дори през периода, когато СССР снабдява германската военна машина с ценни суровини и горива, след консултации с Георги Димитров, Сталин обявява война на България. Когато комунистите идват на власт те малтретират както участвалите във властта докато България е член на Тристранния пакт, така и най-принципните демократи!  21 февруари е ден, на който трябва да изчистим белите петна от нашата история и престанем да позволяваме да бъдем манипулирани. Повече от 20 години в българското общество се води неясния спор:  Имало ли е фашизъм в България? За да си дадем ясен и недвусмислен отговор трябва да зададем два различни въпроса, които заслужават различен отговор. 1. Дали в някой период от своята история властта в България би могла да бъде определена като фашистка, или нацистка (двете са все пак доста различни) 2. Дали България попада в структурата на Хитлеровата нацистка империя. Отговорът на първия въпрос разбира се е категорично не. В нито един момент, България не е била управлявана от фашистки, или нацистки режим. Макар Богдан Филов да философства, че България трябвало да намери този строй, който отговарял на особеностите на българския народ, така както фашизмът отговарял на италианския народ, национал-социализмът на германския, а комунизмът на руския, български тоталитарен режим така и не бива установен. Разбира се демократичната система заложена в Търновската конституция дегенерира. След 1934 година политическите партии са формално забранени. Лансират се идеи, че страната трябвало да се управлява от „умни хора“, не от партии, които пораждали само партизанщина и корупция. В крайна сметка властта се концентрира в ръцете на царя и след неговата мистериозна смърт, страната е оставена като влак без машинист. За разлика от последвалия комунистически режим, властта не е репресирала никой, който не се е занимавал с политика, не е участвал в заговори и казано по днешно му, си е гледал бизнеса. До появата на Вермахта на Балканите нито един от българските управници не е изразил никакви анти-семитски позиции и на никого не му е хрумнало да малтретира евреите или, която и да било етническа, или религиозна група. Ако обаче се запитаме, дали България, след много усилия да остане неутрална все пак не скланя глава пред Хитлер и не приема да стане негов дефакто васал – отговорът няма как да не е да. На границата ни се ступва огромна войска и царят и правителството скланят глава. Приемат позорния закон за „защита на нацията“, който жестоко дискриминира българските евреи, макар да прокарват някои облекчаващи елементи. Позволяват нашата територия да стане плацдарм за нападение срещу други държави. Трябва да сме наясно, че действията на българските власти са продиктувани само и единствено от страх. (През зимата на 1940-41 Хитлер котка Югославия също да се присъедини към Пакта – нещо което тя прави няколко седмици след България. Така че през февруари 1941 и дума не може да става за планове за освобождаване на Македония). Разбира се Хитлер обещава на България Беломорието, но царят и правителството така и не събират смелост да проверят каква мирна ревизия бихме получили от Гърция, ако им гарантираме, че няма да позволим на Вермахта да пресече през наша територия без бой. Когато в Белград е извършен преврат, Хитлер решава да нападне едновременно Югославия и Гърция и след като Германия става пълен господар на техните територии, тя предава Македония, Беломорието и Западните покрайнини на България за „администриране“. „Обединението“ обявено от българското правителство не е признато от нито една страна. Превръщането на България в дефакто васал на Хитлер не означава, че тя няма възможност да взема решения, или че не носи отговорност за тях. Но те са сведени до две възможни тактики: 1. Ентусиазирано да изпълнява всички желания на своя сузерен, с надежда да бъде възнаградена. 2. Да сътрудничи, но да се опитва да сведе това сътрудничество до възможния минимум. За разлика от комунистическия режим спрямо Съветския съюз, през периода март 1941 – септември 1944 българските власти възприемат втората тактика. България изпраща и окупационен корпус в Сърбия и така освобождава части на Вермахта за други операции. Българските власти отправят предизвикателство към Хитлер като  не му предават евреите,  които са били под български контрол преди идването на Вермахта. Но му предават тези евреи, които Хитлер сам е завладял и е предал на България за „администриране“. Не бива да се лъжем. Периодът на де факто васалитет не е славен ден в българската история. Затова трябва да се гордеем с тези смели политици, които през февруари 1941 се противопоставят на реалния отказ от суверенитет. Но трябва още повече да се срамуваме от тези чужди, съветски агенти, които тогава приемат васалитета спрямо Хитлер, но четири месеца по-късно тръгват на война срещу България.  Те нямат никакво морално право да се кичат с прозвището „антифашисти“. По принцип не е важно срещу кого се бориш, а за какво се бориш. Ако целта ти е да направиш България васал на една чужда империя и отношението ти към нацизма е функция на отношението на Съветския съюз към него, значи не си нищо друго освен враг на демокрацията и враг на България. Ако влезеш в бой, в името на чужда империя и загинеш – няма как да бъдеш признат за жертва на нищо освен на собствените си заблуди.  Герои са тези, които са се противопоставили на всяко сътрудничество с Хитлер, защото са искали България да е свободна и демократична. Тези хората тогава са били преследвани, или най-малкото игнорирани от властта приела да сътрудничи с нацисткия диктор. След 1944 година, повечето от тях са били още по-жестоко репресирани от комунистическия режим. Това са хората, които трябва да бъдат запомнени и почитани. Това е темелът, върху който може и трябва да стъпи нашата демокрация. Ще се сетят ли президентът Радев и вицепрезидентът Йотова за тях на 21 февруари? Ще запазя своето предположение за себе си. Понякога се случват и чудеса!", "date": "2018.02.14", "title": "Ще почете ли президентът Радев съпротивата срещу нацизма?"}
{"url": "http://www.faktor.bg/bg/articles/novini/svyat/i-obama-poluchi-pismo-s-byal-prah", "text": "Американската полиция разследва инцидент с писмо, съдържащо бял прах, което е било получено в офиса във Вашингтон на бившия американски президент Барак Обама, съобщава телевизия Фокс нюз.  Обама, след като напусна президентския пост през януари миналата година, нае офис в сграда в северозападната част на Вашингтон. В същата сграда се намира и централата на Световния фонд за дивата природа.  Подозрителната пратка за бившия президент е пратена от Хонконг. Нямало адрес на подател.  След получаването й районът около сградата бил отцепен от полицията. Анализ на праха в писмото, показал, че става дума за бебешка пудра.  По-рано в сградата на британския парламент в Лондон бе обявена тревога във връзка с намирането на бял прах в пакет, получен по пощата. След проверка стана ясно, че прахът не е опасен.  Вчера снахата на Доналд Тръмп - Ванеса, съпругата на Доналд Тръмп-младши, бе откарана в болница, след като отворила пакет с бял прах. Той се оказа безвреден, а откарването на госпожа Тръмп в болница бе превантивно.  После основателят на сайта Уикилийкс Джулиан Асандж, който живее в посолството на Еквадор в Лондон, каза, че миналата седмица е получил пратка с бял прах, подобна на тази, отворена от Ванеса Тръмп, отбелязва БТА.", "date": "2018.02.14", "title": "И Обама получи писмо с бял прах"}
{"url": "http://www.faktor.bg/bg/articles/novini/balgariya/vanshnite-ministri-na-balgariya-i-makedoniya-finalizirat-dogovora-za-dobrosasedstvo", "text": "Вицепремиерът по правосъдната реформа и министър на външните работи Екатерина Захариева и македонският министър на външните работи Никола Димитров ще подпишат Протокол за размяна на ратификационни документи. С тях влиза в сила Договорът за приятелство, добросъседство и сътрудничество между двете страни. Договорът беше подписан на 1 август 2017 г. от министър-председателите на двете страни Бойко Борисов и Зоран Заев, а в началото на тази година беше ратифициран от парламентите. Македонският външен министър ще бъде приет и от президента Румен Радев. Срещата е в контекста на неформалния съвет на външните министри от евросъюза и страните кандидати за членство, който ще се проведе в София на 15 и 16 февруари.", "date": "2018.02.14", "title": "Външните министри на България и Македония финализират Договора за добросъседство"}
{"url": "http://www.faktor.bg/bg/articles/amerikanski-dron-vzrivi-ruski-tank-t-72", "text": "При самоотбрана американски дрон е взривил руски танк Т-72 на подкрепяни от Дамаск сили в Източна Сирия в събота. Това признаха американски военни представители пред \"Фокс нюз\". Тримата от екипажа на танка са убити от дрон MQ-9 Reaper с муниции с прецизно насочване, но няма пострадали американски войници или бойци от Сирийските демократични сили, заявиха военните пред медията. Ударът е бил за самоотбрана, след като подкрепяни от сирийското правителство сили са открили огън по американски спецчасти и бойци от Сирийските демократични сили в близост до същия район, добави представителят. Говорителят на международната коалиция полковник Райън Дилън обяви, че водената от САЩ коалиция се е свързала с руските си колеги преди да удари танка.", "date": "2018.02.14", "title": "Американски дрон взриви руски танк Т-72"}
{"url": "http://www.faktor.bg/bg/articles/novini/balgariya/oblachno-s-valezhi-ot-dazhd-1", "text": "Днес ще бъде предимно облачно, с валежи от дъжд, а в Източните Родопи и източните райони на Горнотрокийската низина е възможно и да прегърми. Дъждът в Северозападна и високите полета на Западна България ще преминава в сняг, но още преди обяд валежите там ще започнат да спират.  През нощта и в североизточните райони от страната ще спре да вали. Облачността от югозапад ще започне да се разкъсва. Ще духа умерен до силен югоизточен вятър, който ще започне да се ориентира от северозапад, най-напред, още сутринта в Северозападна България. Максимални температури - между 4° и 9°, в крайните югозападни и югоизточни райони - до 11°, в София - около 4°.  Над Черноморието ще бъде облачно и дъждовно. Ще духа умерен до силен югоизточен вятър, който към края на деня ще се ориентира от северозапад. Максималните температури ще са 7-10°, температурата на морската вода е 5-7°. Вълнението на морето ще е 3-4 бала.  В планините ще бъде облачно с валежи от сняг, които след обяд от югозапад ще спират, а облачността ще се разкъсва. Ще духа умерен и силен юг-югозападен вятър, който през деня ще се ориентира от северозапад. Максимална температура на височина 1200 метра - около 2°, на 2000 метра – около минус 4°.  Атмосферното налягане ще бъде значително по-ниско от средното за февруари, но през деня ще започне да се повишава.", "date": "2018.02.14", "title": "Облачно, с валежи от дъжд"}
