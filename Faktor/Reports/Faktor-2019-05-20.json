{"url": "https://www.faktor.bg/bg/articles/ek-ochakvame-satrudnichestvo-ot-zelenski-za-reformite-na-energiyniya-sektor", "text": ". Вицепредседателят на Европейската комисия за енергийния съюз Марош Шефчович заяви, че очаква сътрудничество от новия президент на Украйна Владимир Зеленски в сферата на реформите на енергийния сектор на страната, като се надява на успех в тристранните преговори за транзита на газ с Русия и Украйна, предава РИА Новости. Шефчович беше в Киев като представител на Брюксел на инаугурацията на Зеленски и се срещна с новия украински държавен глава. „Очаквам съвместна работа с президента Зеленски над реформите на енергийния сектор. Виждайки напредъка на Украйна в областта на енергийната ефективност, аз се надявам, че ще можем да успеем и в либерализирането на пазара на електроенергия, в андбандлинга (разделянето на бизнеса за добив и пренос на газ). Нафтогаз и тристранните преговори за газа“, написа той в „Туитър", "date": "2019.05.20", "title": "ЕК: Очакваме сътрудничество от Зеленски за реформите на енергийния сектор"}
{"url": "https://www.faktor.bg/bg/articles/ekaterina-zaharieva-cherpi-hayko-maas-s-banitsa-pokaza-mu-istoricheskiya-tsentar-na-sofiya", "text": "Външните министри на България и Германия Екатерина Захариева и Хайко Маас направиха обиколка на историческия център на София, ядоха баница в Халите и след това се качиха на метрото, предаде Канал 3. След официалните разговори в Министерския съвет външният министър Екатерина Захариева разходи германския си колега Хайко Маас из забележителностите в центъра на София. Двамата минаха из така наречения квадрат на толерантността, разглеждайки ротондата \"Свети Георги\", джамията и синагогата. Двамата се отбиха и в Халите, където се подкрепиха с баница и айрян, след което от спирка \"Сердика\" се качиха на метрото. С подземния транспорт двамата отидоха до следващото събитие от официалната им програма - първа копка на новата сграда на германското посолство в София.", "date": "2019.05.20", "title": "Екатерина Захариева черпи Хайко Маас с баница,  показа му историческия център"}
{"url": "https://www.faktor.bg/bg/articles/evakuiraha-ayfelovata-kula", "text": "Айфеловата кула в Париж беше евакуирана в понеделник следобед (около 15:15 часа българско време), след като беше забелязан катерач на известния френски монумент, се посочва в изявление на сайта на компанията, стопанисваща паметника на културата. \"Айфеловата кула в момента е затворена до по-нататъшно уведомление. Любезно съветваме нашите посетители да отложат планираното от тях посещение като предпазна мярка за възможни инциденти\", се казва в съобщение на официалния акаунт в Туитър. Междувременно полицията пристигна на мястото на престъплението и преговаря с неидентифицираният смелчага, който продължaва своето изкачване на Айфеловата кула и вече се намира на второ ниво на около 149 метра над земята, според сведения на очевидци в социалните медии, както и на служители на кулата и на прокуратурата в Париж. Айфеловата кула, която току-що отпразнува своята 130-а годишнина, е висока около 324 метра. Около шест милиона туристи посещават известната френска забележителност всяка година.", "date": "2019.05.20", "title": "Eвакуираха Айфеловата кула"}
{"url": "https://www.faktor.bg/bg/articles/novini/balgariya/s-stalev-poseshtenieto-na-hayko-maas-e-vazhen-znak-predi-evroizborite", "text": "\"Посещението на германския външен министър Хайко Маас у нас е важен знак преди евроизборите\", заяви пред БНР бившият ни посланик в Берлин Стоян Сталев. \"Това са важни сигнали за ролята на България като източна граница на ЕС и ролята ѝ в процеса за балканска сигурност\", смята той. Стоян Сталев подчерта, че още от началото на прехода Германия е била важен партньор и образец за демокрация. \"Германия е един от най-важните партньори на всички Балкански държави, дори и на тези, които не са член на ЕС и НАТО\", подчерта Сталев", "date": "2019.05.20", "title": "С. Сталев: Посещението на Хайко Маас е важен знак преди евроизборите"}
{"url": "https://www.faktor.bg/bg/articles/novini/svyat/barnie-es-shte-otgovori-ako-turtsiya-zapochne-sondazhi-kray-kipar", "text": "Главният преговарящ на ЕС за Брекзит Мишел Барние заяви днес готовността на ЕС да отговори по съответния начин, в случай че Турция извърши сондажни дейности за въглеводороди край Кипър, съобщава на сайта си кипърският в. \"Катимерини\". Барние е на посещение в Кипър в рамките на обиколка на европейски столици за обсъждане на ситуацията около Брекзит. Днес той се срещна с кипърския министър на външните работи Никос Христодулидис, който му изложи накратко дейностите, предприети от Турция напоследък в изключителната икономическа зона на Кипър. \"ЕС стои ясно зад Кипър и очаква Турция да уважава суверенните права на държавите членки на ЕС\", каза Барние. Той изрази \"сериозно безпокойство\" във връзка с намерението на Турция да извърши сондажни дейности в кипърската ИИЗ. \"В този контекст ние спешно призоваваме Турция да прояви сдържаност, да уважава суверенните права на Кипър и неговата ИИЗ и да се въздържа от всякакви подобни нелегални дейности, на които ЕС ще отвърне по съответния начин и в пълна солидарност с Кипър\", посочи Барние. Христодулидис на свой ред отбеляза, че \"нарастващите нелегални дейности на Турция в ИИЗ на Кипър са в нарушение със суверенните права на Никозия и противоречат на международното право и правото на ЕС\", отбелязва още изданието.", "date": "2019.05.20", "title": "Барние: ЕС ще отговори, ако Турция започне сондажи край Кипър"}
{"url": "https://www.faktor.bg/bg/articles/novini/balgariya/rosen-zhelyazkov", "text": "Обществото очаква демократичен процес, очаква да упражнява своето право на глас.  Това заяви  пред \"Още от деня\" на БНТ министърът на транспорта, информационните технологии и съобщенията Росен Желязков. Той коментира и случая \"Костинбород\" , по който беше подсъдим. Важното е хората да разчитат фактите правилно , а не да вярват на съмнения, защото е по-лесно се създават съмнения, отколкото да се интерпретират коректно фактите, смята той. Много е правилно първите месеци да се тества ТОЛ системата, да се тества виртуално.. Това е правилният подход, но това е мое лично мнение. Системата трябва да заработи в началото на 2020 г., но не от първите дни, защото те са рискови, заяви Росен Желязков: Държавата остава на летище София. Държавата ще продължи да извършва граничен, ветеринарен и санитарен контрол на митницата. Всичко това е държавата. На концесия се дава така наречения мол на летището. На нито едно летище в света държавата не оперира в тръговските обекти,  коментира той темата за концесията на летище София.  От БСП отправят несериозни аргументи по сериозна тема. Те боряват с определени страхове на хората. Кандидатите за концесия на летище София управляват едни от най-големите летища в Европа. Нашето законодателство не допуска в концесията да участват фирми, които са регистрани в офшорни зони. Това е ясно и категорично и петте фирми отговарят на всички условия, обясни министър Желязков. \"БДЖ има единствено задължение към държавния бюджет. НКЖИ има едно малко функционално задължение. БДЖ е стабилно с перпектива за развитие. Последните месеци се отчита ръст на пътниците, които ползват БДЖ. Имаме ясно виждане за подобряване на работата на железниците\", категоричен беше транспортният министър. \"За мен тол системата трябва да започне от началото на 2020 година и то не веднага на 1 януари, защото първите дни на нова година винаги са критични\", каза Росен Желязков по темата за тол системата.", "date": "2019.05.20", "title": "Росен Желязков: БСП боряват със страховете на хората и за концесията на летище София"}
{"url": "https://www.faktor.bg/bg/articles/novini/balgariya/borisov-drugite-govoryat-za-diversifikatsiya-nie-ya-pravim", "text": "\"Докато другите говорят за диверсификация, ние я правим. Цялото трасе е за 18 млрд. куб. метра газ. Това е Балкански поток. В сряда ще направим същото и с Гърция - там е от 3 до 5 млрд. куб м. И с нашите находища - Хан Аспарух и Силистар - имаме пълна диверсификация\". Това заяви министър-председателя Бойко Борисов, след като се запозна с извършените от „Булгартрансгаз“ ЕАД дейности по разширението на газопреносната инфраструктура от българо-турската граница до българо-сръбската граница, съобщиха от правителствената пресслужба. Премиерът Борисов уточни, че компресорните станции са американски. „Създаваме условия и за американски втечнен газ, и за руски газ. Ние си построяваме в момента газовите магистрали. Паралелно с дипломацията и усилено строим“, добави още министър-председателят и уточни, че трасето трябва да е готово до октомври. Министър-председателят Борисов наблюдава полагането на тръби за изграждане на нов газопровод с дължина 11 км. от българо-турската граница до компресорна станция „Странджа“. На място се изгражда и газоизмервателна станция „Странджа“. Общата стойност на двата проекта е 75 млн. лв. – изцяло инвестиция на „Булгартрансгаз“. Предвижда се съоръженията да се въведат в експлоатация през месец октомври 2019 г., така че да се даде възможност природен газ от входна точка Турция да постъпва на българска територия януари 2020 г. Проектът e част от концепцията за европейски газоразпределителен център Балкан. Разширението на съществуващата газопреносна система и реализацията на цялостната концепция за газов хъб „Балкан“ целят запазване стратегическата роля на Република България, като водещ газов център в региона на Европа.", "date": "2019.05.20", "title": "Борисов: Другите говорят за диверсификация, ние я правим"}
{"url": "https://www.faktor.bg/bg/articles/novini/svyat/masovi-ostavki-v-ruskiya-vestnik-komersant", "text": "Заместник-главният редактор и 10 журналисти от руския всекидневник „Комерсант“ обявиха днес, че подават оставка в знак на протест срещу уволнението на двама техни колеги заради статия за потенциална рокада в близкото обкръжение на президента Владимир Путин, предаде АФП. Двамата репортери – Иван Сафронов и Максим Иванов, заявиха, че са били принудени да напуснат издателската къща „Комерсант“, собственост на милиардера Алишер Усманов, близък до руския президент Владимир Путин, заради статия за възможна оставка на Валентина Матвиенко от поста председател на горната камара на парламента. Според техните източници тя ще бъде заменена от Сергей Наришкин, настоящ шеф на Службата за външно разузнаване на Русия. Специалният кореспондент Иван Сафронов и заместникът на завеждащия политическия отдел Максим Иванов съобщиха във \"Фейсбук\", че вече не са част от редакцията.  Сафронов написа, че 20 май е последният му работен ден и че и той, и Иванов си тръгват \"не по своя воля, а в съответствие с решението на акционера\" и претенциите му към статията.", "date": "2019.05.20", "title": "Масови оставки в руския вестник \"Комерсант\""}
{"url": "https://www.faktor.bg/bg/articles/novini/balgariya/g-georgiev-konsulstvoto-v-barselona-shte-spesti-mnogo-golemi-razhodi-na-balgarite-ot-kataluniya-i-aragon", "text": "„С отварянето на консулството в Барселона ще спестим много големи разходи на българите, които се намират на територията на двете автономни области – Каталуния и Арагон”, заяви пред Нова телевизия зам.-външният министър Георг Георгиев. „В момента освен около 30 000 туристи пътуват до Каталуния, още толкова живеят трайно там. Това да можем да им предоставим адекватни консулски услуги е изключително важно”, заяви Георгиев. „Осъществени са вече близо 30 огледа и сме ориентирани в посока на това, къде да бъде разположено. Искаме да е на централно и комуникативно място”, заяви Георгиев. По думите му на сайта на МВнР ще бъде обявено своевременно къде ще се намира консулството и какви услуги ще предоставя. Георгиев коментира и предстоящите европейски избори.  „Тези избори са изключително важни за целия ЕС, защото преобладаването на евроскептични настроения не е нещото, което трябва да се случи на 27 май, когато отчитаме резултатите от изборите”, заяви зам.-външният министър. „Всички, което сме про-европейски ориентирани и желаем стабилно бъдеще, искаме да видим възможно най-голям брой системни партии в ЕП и европейските институции. Това ще гарантира бъдещето на Европа. Ако привнесем още антиевропейски, евроскептичен привкус в ЕС след изборите, това няма да ни помогне да излезем от предизвикателствата, които се намираме”, заяви Георгиев. „Надяваме се Австрия да остане политически стабилна”, заяви Георгиев, запитан за скандала с видеозапис, в който вицепремиерът и лидер на Австрийската партия на свободата Хайнц-Кристиан Щрахе обсъжда корупционни сделки с мнима дъщеря на руски магнат.", "date": "2019.05.20", "title": "Г. Георгиев: Консулството в Барселона ще спести много големи разходи на българите от Каталуния и Арагон"}
{"url": "https://www.faktor.bg/bg/articles/i-ruskite-komunisti-poiskaha-ostavka-i-zatvor-za-putin-video", "text": "Руските комунисти поискаха на пореден митинг оставка и затвор за президента Владимир  Путин, този път в Новосибирск. Те заявиха, че пенсионната реформа най-вероятно е въведена, за да се прикрие разграбването на пенсионния фонд.   Протестиращите скандираха: \" Главният плъх седи в Кремъл,  да изхвърлим плъха от от лодката\". Вече е ясно и на правоприлагащите органи, че страната е болна от корупция, че e необходимо да се промени нещо. Русия води в смъртността, броя на самоубийствата, на раковите заболявания, по броя на милиардерите, заявяват ораторите.  Путин и неговото обкръжение просто приказно забогатяваха през последните двадесет години. Може би те са най-умните в страната? Разбира се, че не. За лично обогатяване те са използвали официалната си позиция. Във всяка страна на света приятелите на Путин щяха да бъдат зад решетките за една десета от това, което са направили, казват комунистите. Пенсионната реформа, увеличаването на ДДС, законите на Клишас, изолацията на Русия от глобалния интернет, бедността на хората в най-богатата страна на света и престъпното обогатяване на корумпирани чиновници и олигарси  трябва да получат достоен отговор, категорични са те. Комунистите продкрепиха протестите в Екатеринбург и Архангелска област. \"", "date": "2019.05.20", "title": "Руските комунисти: Главният плъх седи в Кремъл,  да го изхвърлим от лодката (ВИДЕО)"}
{"url": "https://www.faktor.bg/bg/articles/govoritelyat-na-tsik-nad-60-zhalbi-i-signali-ima-do-momenta", "text": "Над 60 жалби и сигнали са постъпили в ЦИК от насрочването на изборите, заяви в интервю за Радио „Фокус“ говорителят на ЦИК Александър Андреев. Той уточни, че голяма част от постъпилите жалби и сигнали както от страна на партии и коалиции, така и от страна на Съвета за електронни медии, са свързани с предизборната кампания. ”Голяма част от постъпилите жалби в ЦИК са свързани с предизборната кампания. По отношение на 44 сигнала, които са постъпили, 34 са за нарушаване на провеждане на предизборната кампания, отделно от това има още 3. Общият брой жалби и сигнали, в които включваме не само тези в предизборната кампания, но и получените в рамките на целия период от насрочването на изборите, са около 63“, каза Александър Андреев. Той допълни, че където има данни за нарушаване на предизборната кампания от страна на кандидат или политическа сила, нарушението се установява. Има установени нарушения и от страна на медии, които не маркират платената политическа реклама и клиповете на партиите и коалициите в предизборната кампания, каза още той.", "date": "2019.05.20", "title": "Говорителят на ЦИК: Над 60 жалби и сигнали има до момента"}
{"url": "https://www.faktor.bg/bg/articles/malki-proizvoditeli-na-tok-obviniha-me-che-pokrovitelstva-oligarsi", "text": "Представители на 275 малки производители на електроенергия от възобновяеми енергийни източници и Съюза на европейските производители на зелена енергия свикват пресконференция днес. Те ще представят непознати досега , скандални според тях факти за злоупотреба в българската енергетика, водещи до повишаване на цената на такса „задължения за обществото\" и оттам до по-скъп ток. Институциите не прилагат правилно законова разпоредба, което води до облагодетелстване на определени фирми за сметка на други, казват от малките електроцентрали. Те смятат, че енергийният регулатор и Министерството на енергетиката покровителстват недосегаеми ВЕИ-олигарси за сметка на малкия бизнес, в резултат 50 от най-малките производители на зелена електроенергия са фалирали. Миналата седмица собственици на централи с мощност под един мегават протестираха пред Министреския съвет.", "date": "2019.05.20", "title": "Малки производители на ток обвиниха МЕ и КЕВР, че покровителстват олигарсите"}
{"url": "https://www.faktor.bg/bg/articles/talantat-na-ninova-75-grazhdanska-kvota-i-edna-sorosoidka", "text": "Актьорът Ален Делон се просълзи, докато в Кан получаваше почетна „Златна палма“ за цялостна кариера въпреки протестите на феминистки асоциации, съобщиха информационните агенции, цитирани от БТА. Кинолегендата благодари на публиката, с която искаше да се сбогува. „Отдавна не съм плакал“, каза 83-годишният актьор, докато получаваше престижното отличие от дъщеря си Анушка под гръмките аплодисменти на публиката. В препълнената зала в присъствието на френския министър на културата Франк Ристер, президента на фестивала Пиер Лекюр и фестивалния директор Тиери Фремо публиката бе приканена да носи значки с думата „звезда“, напомнящи онази, която актьорът носеше на фестивала през 2007 г. „За мен тази чест е донякъде като отдадена посмъртно, но я получавам приживе - отбеляза Делон. - Ще си тръгна, но не и без ви благодаря. Ако съм знаменитост, това дължа единствено на вас.“ Той допълни, че мисли също за двете жени в живота си, актрисите Мирей Дарк и Роми Шнайдер. Присъждането на приза предизвика полемики в началото на кинофестивала. Феминистки обвиниха известния актьор, че е „расист, хомофоб и женомразец“. Активистки от американската асоциация „Жените и Холивуд“ стигнаха до това заключение, след като внимателно проучиха негови изказвания в миналото. Те внесоха петиция с 25 хиляди подписа до ръководството на кинофеста Делон да не бъде „почетен“. Директорът на фестивала Тиери Фремо се опита да го защити, заявявайки: „Делон има правото да мисли това, в което е убеден и е трудно да съдим от позицията на днешния ден за неща, които са се случили преди доста години“. Извън конкурсната програма бе представен документалният филм „Диего Марадона“ на Асиф Кападия. Лентата проследява годините, когато Марадона играе за футболния отбор „Наполи“. Те са свързани с много слава и обожествяването на футболиста от местните тифози, но и с падението му през 1991 г., когато положителен тест за кокаин бележи началото на неговия залез. В рамките на филма са интервюирани 80 души, като сред тях, освен Марадона, са и много негови близки. С този филм Кападия приключва трилогия, започнала с филма „Сена“, посветен на трагично загиналия на 34-годишна възраст бразилски пилот във Формула 1, и продължила с „Ейми“, който проследява живота на певицата Ейми Уайнхаус до смъртта й на 27-годишна възраст. Филмови звезди, включително Салма Хайек и Ева Лонгория, почетоха ролята на жените в киното на гала вечер в Кан, обявявайки се за равенство между половете във филмовата индустрия. Актьори и режисьори отбелязаха, че макар поведението във филмовата индустрия да се е променило, напредъкът е бавен. „Трябва да се свърши още много работа“, увери Лонгория. Китайската актриса Гун Ли - звездата от филма „Сбогом, моя наложнице“, получи отличие за кариерата си на гала вечерта", "date": "2019.05.20", "title": "Ален Делон за „Златната палма“: За мен е като отдадена посмъртно, но я получавам приживе"}
{"url": "https://www.faktor.bg/bg/articles/petya-buyuklieva-napuska-kapkite-sled-grandiozen-skandal", "text": "Петя Буюклиева е ужасно обидена на продуцентите и екипа на „Като две капки вода”, издадоха източници от предаването. Естрадната легенда не приемала, че заслужава заеманото от нея последно място във временното класиране. Била убедена, че е жертва на заговор, който я бута надолу в подреждането. „Заслужавам да съм на финал!”, убедена била Петя. Тя не виждала никакви проблеми в представянето си в шоуто и не можела да проумее защо публиката почти всеки път я ощетява с вота си, а в същото време по-слабо популярният Стефан Илчев е като абониран за първото място. „Не е възможно той да има повече почитатели от мен”, разсъждавала певицата, пише „Уикенд“. Зад кулисите тя редовно спорела с журито, редакторите, продуцента и дори с водещите на шоуто. В очите им заявявала, че си правят шега на неин гръб. „Ако знаех, че ще постъпите така с мен, нямаше да се съглася да участвам”, казвала „жената глас” на творческия екип. Буюклиева е толкова бясна на продуцентите, че и в директен ефир не се свени да изразява недоволството си от тях. Когато бе обявено, че е взела едва 4 точки за изпълнението си на песен на „Кис”, естрадната ветеранка тутакси отсече: „Не е вярно!”. Думите тя не изрече на микрофон, но пък камерите уловиха движението на устните ѝ. Реакцията на Буюклиева, класирана от зрителите на предпоследно място във въпросната вечер, бе коренно различна от тази на Мария Илиева. Изпълнителката на „Лунен сън” показа класа, щом чу, че е оценена с едва 3 точки. Тя се усмихна и изпрати въздушни целувки към аудиторията, показвайки, че за широко скроения артист публиката винаги е права. Мария е сигурна финалистка в шоуто, но Петя е без реални шансове да се бори за разпределението на призовите места. Преди заключителния концерт остава само още един редовен епизод и продуцентите се притесняват дали в него Буюклиева няма да направи някой чутовен панаир. „Тя не цепи басма никому. Способна е да вземе микрофона и да „нахрани” Маги Халваджиян, да обяви пред цяла България, че я е измамил”, коментират опасенията си членовете на екипа.", "date": "2019.05.20", "title": "Петя Буюклиева обидена на \"Капките\", напуска след грандиозен скандал"}
{"url": "https://www.faktor.bg/bg/articles/kultura/mechat-i-prastenat-na-han-kubrat-idvat-v-balgariya", "text": "От 24 до 30 май жителите и гоститие на София ще могат да видят меча и пръстена на хан Кубрат в Националната галерия. Официалното откриване на дните на Ермитажа ще бъде от 16:00 часа в Двореца – Бална зала, пл. „Княз Александър І“, съобщиха организаторите. По инициатива на министър-председателя г-н Бойко Борисов и с активното съдействие на министъра на културата г-н Боил Банов изложбата се осъществява в рамките на Дните на Ермитажа в София. На откриването й ще присъства заместник-директорът на Държавния Ермитаж проф. Георги Вилинбахов.  Два от най-емблематичните за българската история предмета – мечът на хан Кубрат и пръстенът с монограм  ΧΟΥΒΡΑΤΟΥ ΠΑΤΡΙΚΙΟΥ (ХУВРАТУ ПАТРИКИУ), доказващ името на получилия патрицианско достойнство - хан Кубрат, съхранявани в Държавния Ермитаж в Санкт Петербург, ще бъдат временно експонирани в Националната галерия в рамките на Дните на Ермитажа, един от най-богатите световни музеи. Пръстенът и мечът са част от съкровище, открито през 1912 край с. Малая Перешчепина, на брега на р. Ворскла в околностите на днешния град Полтава, Украйна. Цялата находка се състои от около 800 предмета, от които голяма част са златни, а други - от сребро. През 1984 германският археолог проф. Йоахим Вернер предизвиква истинска революция в науката, определяйки ги като собственост на българския владетел хан Кубрат. Съкровището от Малая Перешчепина е интересен и сложен комплекс, който включва различни по своята функционалност групи предмети, с ясно разграничена и обоснована културна принадлежност. Тук могат да бъдат идентифицирани изделия, дело на местни “варварски” майстори, както и произведения на торевтиката, изработени в иранската традиция в земите на Сасанидите. Най-голям брой са изделията от благороден метал, произведени в ателиетата на Константинопол. По своя характер съкровището не е хомогенно и не може да бъде ограничено в тесен хронологически период от време (най-ранните находки се датират през първите години на третата четвърт на VII в.). Безспорно най-интересният комплект от предмети принадлежи към личните вещи на хан Кубрат. Те са инсигнии, свързани с висшия сан на техния собственик:  коланна гарнитура от злато, параден железен меч с изящно изработените и украсени златна дръжка и ножница, две златни закопчалки за мантия, две златни гривни. Най-важният артефакт сред тях е пръстен с монограм. Артефактите от един толкова важен комплекс, датиращ от времето преди създаването на българската държава, са от изключително значение за историческата наука, но и за историята на изкуството. Това е един от редките случаи, за който може да се определи не само етническата принадлежност на собственика на предметите, но и те да бъдат обвързани с конкретно име - името на хан Кубрат. Съпътстващи събития: 25 май 2019, от 16.00 часа -  кураторът на изложбата доц. д-р Иля Ахмедов ще изнесе лекция в Балната зала на Двореца. 29 май 2019, от 16.00 часа -  в Квадрат 500 на Националната галерия Максим Лапшин ще представи Лабораторията по научна реставрация на кавалетна живопис на Държавния Ермитаж. 24 май – 30 юни 2019 – прожекции в Балната зала на филмите „Ах, Ермитаж!“ и „На Ермитажа с любов“. Дните на Ермитажа в София се осъществяват с финансовата подкрепа на Министерство на културата. За допълнителна информация: д-р Калина Петкова, куратор на изложбата от страна на Националната галерия  0879 834 032", "date": "2019.05.20", "title": "Мечът и пръстенът на хан Кубрат идват в България"}
{"url": "https://www.faktor.bg/bg/articles/borisov-imame-100-milionni-investitsii-oponentite-ni-da-si-malchat", "text": "Не само че заводите не си отиват, но и откриваме все нови и нови. Преди няколко дни открихме трети завод в Русе, в Шумен - 4-ти завод. Това заяви пред медии министър-председателят Бойко Борисов в Пазарджик, където инспектира завод за автомобилни части. ,,Когато фактите говорят, нека нашите опоненти да замълчат. Имаме 100-милионни инвестиции и открити над 1000 работни места. Колкото по-мощна става индустрията, толкова по-добре за инфраструктурата, защото тя дава между 20 и 30 процента от БВП', посочи Борисов. ,,В случай че не помните, тук преди време пасеха магарета, имаше ливади, едни полянки с овце, крави, магарета и на тяхно място виждате какво се получи. На това му се казва индустриализация'', обясни премиерът по време на посещението си в новия завод за производство на автомобилни части.", "date": "2019.05.20", "title": "Борисов в Пазарджик: Опонентите ни да замълчат пред фактите, имаме 100-милионни инвестиции"}
{"url": "https://www.faktor.bg/bg/articles/ministar-petkov", "text": "„Удължаването на живота на пети и шести блок на АЕЦ „Козлодуй“ е един от основните приоритети на правителството в енергийната област. Неговото изпълнение ще даде гаранция за сигурността на електроенергийните доставки за българските потребители\". Това коментира министърът на енергетиката Теменужка Петкова при посещението си в АЕЦ „Козлодуй“, където провери изпълнението на дейностите, свързани с плановия годишен ремонт на пети блок на централата. Ремонтните дейности, които стартираха на 1-ви май, предвиждат и изпълнение на мерки, свързани с повишаване на топлинната мощност на съоръжението до 104%. По думите на енергийния министър, удължаването на живота на двата блока в атомната централа е много сериозен ресурс за българската енергетика. \"Чрез него гражданите и бизнесът ще могат и в бъдеще да ползват чиста енергия на достъпни цени\", каза министърът. Петкова припомни, че лицензът за работа на пети блок вече беше удължен с 10 години от Агенцията за ядрено регулиране и сега предстои това да се случи за шести блок. АЕЦ „Козлодуй“ изпълнява предвидените за това мерки изцяло със собствени средства. Централата е в отлично финансово състояние - печалбата й за миналата година е 167 млн. лв., а над 360 млн. лв. са наличностите по банковите сметки на компанията, акцентира енергийният министър. В АЕЦ „Козлодуй“ министър Петкова коментира и протестите на малките ВЕИ производители, които твърдят, че промяната в Закона за енергетиката, с която се премахва двойното им субсидиране, не се прилага за всички. „Този тип производители са били финансирани веднъж от Държавен фонд „Земеделие“ и втори път – чрез преференциални цени на електроенергията им. Одитният орган на ЕК отчете, че това е свръхсубсидиране, което трябва да бъде премахнато. В резултат на това през 2015 г. беше променен Законът за енергетиката. По темата се произнесе и Конституционният съд, според когото промените не противоречат на Конституцията“, каза енергийният министър. Тя припомни, че, ако двойното финансиране не е било премахнато, това е щяло да застраши верифицирането на средствата от Държавен фонд „Земеделие“. По думите на министър Петкова в следващите дни предстои нова среща с производителите на енергия от възобновяеми източници, за да бъде обсъден казусът отново. Исканията за оставка са неоснователни, смята министърът на енергетиката Теменужка Петкова, се казва в съобщение на ведомството.", "date": "2019.05.20", "title": "Министър Петкова: Още живота на V и VI блок на АЕЦ \"Козлодуй\" ще ни гарантира чиста енергия на достъпни цени"}
{"url": "https://www.faktor.bg/bg/articles/bnb-ima-prechki-po-patya-na-balgariya-kam-evroto", "text": "Πpeд Бългapия вce oщe ocтaвaт няĸoи пpeчĸи пo пътя нa cтpaнaтa ĸъм вaлyтния мexaнизъм ЕRМ ІІ и ĸъм пpиeмaнeтo нa eвpoтo. Toвa cмятa yпpaвитeлят нa Бългapcĸaтa нapoднa бaнĸa (БHБ) Димитъp Paдeв. Toй ce cъглacявa c пpoгнoзaтa нa зaм.-пpeдceдaтeля нa Eвpoпeйcĸaтa ĸoмиcия Baлдиc Дoмбpoвcĸиc, чe Бългapия нямa дa мoжe дa влeзe във вaлyтния cъюз пpeди cpeдaтa нa 2022 гoдинa. \"Tpябвa дa ycĸopим пpoцeca нa peaлнa ĸoнвepгeнция,\" ĸoмeнтиpa гyвepньopът в интepвю пpeд МNІ, цитирано отmoney.bg. \"Πpeдизвиĸaтeлcтвaтa пpeд нac ca cтpyĸтypни, a нe фиcĸaлни или мoнeтapни. Πpeдcтoи oщe paбoтa и нa инcтитyциoнaлния фpoнт. Maĸap чe инcтитyциятa зa yпpaвлeниe нa пyбличнитe финaнcи e oбpaзцoвa, ĸaĸтo пoĸaзвaт peзyлтaтитe, в няĸoи дpyги инcтитyции ca нeoбxoдими cъщecтвeни пoдoбpeния\", дoпълвa тoй. Πo дyмитe нa Paдeв oбщecтвeнaтa и пoлитичecĸaтa пoдĸpeпa зa пo-нaтaтъшнo зaдълбoчaвaнe нa пpoцeca нa eвpoпeйcĸa интeгpaция \"ocтaвa нaд cpeднитe нивa зa EC, въпpeĸи, и нaвяpнo дoняĸъдe пopaди, paзвитиeтo нa тeĸyщaтa cитyaция\". \"Toвa вeчe cтaвa пo-cĸopo paциoнaлeн, a нe eмoциoнaлeн избop, и тoвa e дoбpa нoвинa\", cмятa yпpaвитeлят нa БHБ. Щo ce oтнacя дo paзвитиeтo нa иĸoнoмиĸaтa нa eвpoзoнaтa, Димитъp Paдeв cмятa, чe нeйнoтo зaбaвянe мoжe дa ce oĸaжe вpeмeннo. Toй oбaчe нe e yбeдeн, чe cъюзът щe ycпee дa пpeoдoлee тoвa зaбaвянe в paмĸитe нa тaзи гoдинa. \"Иĸoнoмиĸaтa нa eвpoзoнaтa нaдминa oчaĸвaниятa нa мнoгo иĸoнoмиcти пpeз пъpвoтo тpимeceчиe нa гoдинaтa. Bce oщe пpeдcтoи, oбaчe, дa видим ĸaĸви щe бъдaт тeмпът и пocoĸaтa нa paзвитиe нa иĸoнoмиĸaтa пpeз cлeдвaщитe мeceци и тpимeceчия,\" cмятa гyвepньopът и дoпълвa, чe пocлeднитe дaнни дaвaт cигнaли, чe зaбaвянeтo мoжe дa ce oĸaжe вpeмeннo. Cпopeд Димитъp Paдeв пpeдпpиeмaнeтo нa мepĸи в тaзи пocoĸa би дaлo peзyлтaт caмo, aĸo тe ca нacoчeни ĸъм cтpyĸтypни oблacти ĸaтo oбpaзoвaниe, пaзap нa тpyдa и пeнcиoнни peфopми. \"Фoĸycът тpябвa дa ocтaнe яceн: cтимyлиpaнe нa пpoизвoдитeлнocттa и ĸoнĸypeнтocпocoбнocттa\", cмятa тoй. Paдeв бe внимaтeлeн в cвoятa oцeнĸa нa нeoтдaвнaшнитe пpизиви зa пpepaзглeждaнe нa cтpaтeгиятa нa пapичнaтa пoлитиĸa нa EЦБ. Toй изpaзи пpeдпaзливocт cъщo и в oтгoвop нa пpeдлoжeниятa, чe инcтитyциятa тpябвa дa пoнижи зaлoжeнaтa cи cpeднocpoчнa цeл зa тeмп нa инфлaция oт близo дo, нo пoд 2%, нa oĸoлo 1%. \"Moжe би имa ocнoвaния дa зaпoчнe дa ce миcли дaли тpябвa дa ce paзглeдa възмoжнocттa зa пpoмянa,\" oтбeлязa тoй. Ho дoбaви: \"Kaĸвoтo и peшeниe дa пpиeмe EЦБ в тoвa oтнoшeниe (aĸo бъдe взeтo тaĸoвa), тo cлeдвa дa бъдe пoд фopмaтa нa дoбpe ĸoмyниĸиpaн пpoцec. He мoгa дa нe ce cъглacя нaпълнo c нeoтдaвнaшния ĸoмeнтap нa Πeтep Πpaт, ĸoйтo пpeдyпpeди, чe тaĸивa пyблични изявлeния мoгaт дa бъдaт изтълĸyвaни нeпpaвилнo и дopи дa бъдaт пpиeти ĸaтo пpизнaниe oт cтpaнa нa EЦБ зa нeycпeшнo изпълнeниe нa мaндaтa cи, ĸoeтo нe e вяpнo.\". EЦБ paзпoлaгa c \"гoлям бpoй инcтpyмeнти\" в cлyчaй нa cepиoзeн иĸoнoмичecĸи cпaд, ĸaзa тoй, ĸaтo дoбaви: \"Bpaтaтa зa пoĸyпĸи нa aĸтиви нe e зaтвopeнa, ĸaĸтo и нe cъщecтвyвa зaлoжeнo в пpaвилo oгpaничeниe зa пpoмянa нa cтaвĸитe ĸaтo тeзи пo yлecнeниятa c пocтoянeн дocтъп или peдoвнитe oпepaции нa oтĸpития пaзap.\" \"Знaeм, чe мoжe дa имa paзлични cтeпeни нa пoдĸpeпa в paмĸитe нa Упpaвитeлния cъвeт зa oпpeдeлeни ocoбeнo нecтaндapтни мepĸи, aĸo тaĸивa бъдaт paзглeждaни. Cлeдoвaтeлнo cъщo тaĸa e вяpнo, чe eфeĸтивнocттa нa apceнaлa нa EЦБ в ĸpaйнa cмeтĸa зaвиcи oт peшимocттa и pъĸoвoдcтвoтo й, a нe oт paзнooбpaзиeтo или мaщaбa нa изпoлзвaнитe инcтpyмeнти.\" Heyтpaлизиpaнeтo нa нeгaтивнитe eфeĸти oт oтpицaтeлнитe лиxвeни пpoцeнти e ocнoвнa тeмa нa диcĸycии oт мapт, ĸoгaтo изĸaзвaнeтo нa Πpeдceдaтeля нa EЦБ Mapиo Дpaги във Фpaнĸфypт дoвeдe дo пpeдпoлoжeниeтo, чe тoй oбмиcля въвeждaнeтo нa дифepeнциpaн лиxвeн пpoцeнт пo дeпoзити, дъpжaни в цeнтpaлнaтa бaнĸa. Paдeв зaяви: \"Имa ocнoвaтeлни apгyмeнти зa пpитecнeния oт мнoгo ниcĸитe или oтpицaтeлни лиxвeни пpoцeнти, ocoбeнo aĸo тe ocтaвaт нa тeзи нивa. Бaнĸитe мoжe дa бъдaт пo-cлaбo мoтивиpaни дa пoдoбpявaт eфeĸтивнocттa пopaди ниcĸитe им paзxoди зa финaнcиpaнe. Cъщeвpeмeннo, aĸтивитe в бaлaнcитe им мoжe дa epoзиpaт и ca излoжeни нa бъдeщ oбpaт в циĸълa, и тoзи pиcĸ тpябвa дa бъдe aдeĸвaтнo oцeнeн.\"", "date": "2019.05.20", "title": "БНБ: Има някои пречки по пътя на България към еврото"}
{"url": "https://www.faktor.bg/bg/articles/mlad-mazh-strelya-ot-dvora-na-kashtata-si-v-selo-ovchartsi", "text": "Млад мъж от с. Овчарци, община Сапарева баня стреля от двора на къщата си и стресна съседите. Те потърсили помощ на тел. 112, пише struma.bg. На място пристигнали две патрулки и блокирали улицата, на която живее стрелецът – безработният 30-годишен Добрин Ф. При обиска в дома му открили газовия пистолет, с който той стрелял. Причината за стрелбата бил пореден семеен скандал на Добрин с приятелката му, с която от 1 г. живеят на семейни начала. Съседите на младата двойка често чували да се завихрят скандали между двамата. В петък вечерта се разразил скандал за пореден път. За да излее яда си, Добрин взел газовия пистолет, излязъл в двора и стрелял във въздуха, най-вероятно за да стресне любимата си. Добрин Ф. е задържан за 24 ч. в ареста в РУП – Дупница. Иззето е оръжието му. Той ще отнесе глоба за нарушаване на общественото спокойствие и наказание, ако се окаже, че пистолетът не е регистриран надлежно в полицията. Добрин не работи, жената, с която живее, е от Самоков и работи като магазинерка в местен магазин, издържат се с нейната заплата.", "date": "2019.05.20", "title": "Мъж укроти гнева си, стреляйки в двора на къщата си"}
{"url": "https://www.faktor.bg/bg/articles/sotsiolog-pri-niska-izbiratelna-aktivnost-go-otnasyat-partiite-v-tsentar-dyasno", "text": "Има 3 формации, които ще влязат в Европейския парламент, една над бариерата - ВМРО и няколко, които имат шансове. За разлика от предишните европейски избори тази предизборна кампания е динамична и резултатът е трудно прогнозируем. Това каза за Радио „Фокус“ социологът и директор на „Галъп интернешънъл“ Първан Симеонов. Получава се така, че патриотичният вот се събира около една фигура, докато има още поне 5 или 6 фигури, които са се посветили на това да попречат на фигурата на Ангел Джамбазки, каза още той. Има сериозен опит да се попречи на БСП да канализира, акумулира и фокусира наказателния и протестния вот, добави той и обясни, че има 5-6 формации по политическия терен, които излъчват протестна, леко социална и национална енергия, което отнема възможността на БСП да направи общ фронт. „На някои избори има десни хора, които се чудят коя е по-малката злина – ГЕРБ или БСП. Възможно е някои да решат, че по-малката злина все пак е БСП. С това поведение на БСП е трудно да се направи общ план. Има опит да се поразпилее възможността на БСП да акумулира целия наказателен вот, а съпътстваща жертва от този опит е донякъде ВМРО. ВМРО се опита да акумулира патриотичния вот и до момента се получава, но както се вижда, не липсват опции за разпиляване. Трябва да се обърне внимание и на Марешки, който доста работи. „Демократична България“ ще разчита на преференциалното състезание и по този начин да максимизира общия вот“, каза още той. Относно независимите кандидати за ЕП Първан Симеонов заяви, че е любопитно какво ще се случи с Десислава Иванчева, както и с Ваня Григорова, която излъчва много синдикално ляво. Той добави, че обикновено при ниска избирателна активност го отнасят партиите в център-дясно, защото електоратът им е по-мобилен.", "date": "2019.05.20", "title": "Социолог: С това поведение на БСП трудно ще се направи общ фронт срещу ГЕРБ"}
{"url": "https://www.faktor.bg/bg/articles/maduro-prodal-14-tona-ot-zlatniya-rezerv-za-2-sedmitsi", "text": "През последните две седмици Венецуела е продала злато за 570 милиона долара от запасите на Централната банка, съобщи \"Блумбърг\". Според източници на агенцията, на 10 май банката е продала около 9.7 тона злато, а след това - още 4 тона. Така златните резерви на Венецуела достигнаха 29-годишен минимум. В момента те са към 7.9 милиарда долара. Смята се, че средствата от продажбата на златото ще бъдат използвани за внос на стоки чрез едно от търговските представители на Венецуела в чужбина. От Централната банка на Венецуела отказват коментар по темата. Режимът на Николас Мадуро продава резервите на страната на частни компании в Обединените арабски емирства и Турция. Вследствие ва западните санкции Мадуро и обкръжението му са все по-изолирани от световните финансови пазари. Гърция съобщава, че самолетът е кацнал в Атина и е зареждал гориво", "date": "2019.05.20", "title": "Мадуро продал 14 тона от златния резерв за 2 седмици"}
{"url": "https://www.faktor.bg/bg/articles/borisov-shte-inspektirat-izvarshenite-deynosti-po-razshirenieto-na-gazoprenosnata-mrezha-pri-bolyarovo", "text": "Министър-председателят Бойко Борисов и изпълнителният директор на „Булгартрансгаз“ ЕАД ще инспектират извършените дейности по разширението на газопреносната мрежа от турско-българска до българо-сръбска граница. Това съобщиха от пресцентъра на министерството на енергетиката. Посещението ще е в района на газоизмервателна станция Странджа, до Болярово, от 16.30 часа. Проектът „Разширение на газопреносната инфраструктура от българо-турската граница до българо-сръбската граница“ e част от концепцията за газов хъб Балкан. Разширението на съществуващата газопреносна система и реализацията на цялостната концепция за газов хъб „Балкан“ целят запазване на ролята на Република България, като водещ газоразпределителен център в региона и Европейския съюз като цяло.", "date": "2019.05.20", "title": "Борисов ще инспектира извършените дейности по разширението на газопреносната мрежа при Болярово"}
{"url": "https://www.faktor.bg/bg/articles/novini/svyat/doyche-bank-zasekli-mnogobroyni-samnitelni-transaktsii-na-donald-tramp", "text": "Експерти по борба с прането на пари на Дойче банк са препоръчали през 2016 и 2017 г. многобройни трансакции, включващи дружества под контрола на президента Доналд Тръмп и зет му Джаред Къшнър, да бъдат докладвани на федерален регулатор за борба с финансовите престъпления, съобщи в. \"Ню Йорк таймс\". Вестникът се позовава на петима настоящи и бивши служители на Дойче банк, която е отпуснала кредити за милиарди долари на компании на Тръмп и Къшнър. Финансовата институция обаче е пренебрегнала съвета на служителите си и такъв доклад никога не е бил отправен към американските власти, посочва изданието. Според \"Таймс\" трансакциите, някои от които са били свързани с вече фалирала фондация на Тръмп, са привлекли вниманието на компютърна система, разработена с цел да открива незаконна дейност, според бивши банкови служители.След това експертите, отговарящи за спазването на регулаторните изисквания, прегледали трансакциите и изготвили т. нар. доклад за подозрителна дейност, който според тях трябвало да бъде изпратен до отдел на министерството на финансите, занимаващ се с финансови престъпления. Според служителите решението за трансакциите така и да не бъде съобщено е резултат от небрежен подход към законите за борба с прането на пари. По думите им в банката има установен модел ръководството да отхвърля доклади, за да защити отношенията с перспективни клиенти, допълва \"Таймс\".", "date": "2019.05.20", "title": "Дойче банк засекли многобройни съмнителни трансакции на Доналд Тръмп"}
{"url": "https://www.faktor.bg/bg/articles/novini/svyat/turtsiya-izdirva-za-arest-249-gyulenisti", "text": "Прокуратурата в Анкара издаде заповеди за арест на 249 души, заподозрени за връзки с движението на Фетхуллах Гюлен, сочен за организатор на неуспешния преврат срещу президента Реджеп Ердоган през юли 2016 г. Действията на турските власти са насочени срещу бивши и настоящи служители на външното министерство на страната, които са започнали работа във ведомството в периода 2010-2013 г. по съмнения, че предварително са разполагали с информация за приемните изпити. В рамките на операцията в 42 различни области на страната са задържани 78 души. Междувременно в консервативния град Коня в централната част на Анадола бяха задържани няколко военнослужещи по обвинения за съпричастност към дейността на организацията на живеещия в САЩ проповедник Гюлен.", "date": "2019.05.20", "title": "Турция издирва за арест 249 \"гюленисти\""}
{"url": "https://www.faktor.bg/bg/articles/predsrochnite-parlamentarni-izbori-v-ukrayna-shte-se-provedat-na-14-ili-21-yuli", "text": "Предсрочните парламентарни избори в Украйна ще се проведат на 14 или 21 юли. Окончателната дата зависи от деня на официалното публикуване на съответстващия указ, заяви бившият началник на избирателната комисия на Украйна Александър Черненко (Блок Петро Порошенко), цитиран от украинското електронно издание „Страна“, пише \"Фокус\". „Ако президентският указ за разпускане на Радата бъде подписан и публикуван до сряда, 22 май, то предсрочните избори ще се състоят на 14 юли, ако е след сряда – на 21 юли“, заяви политикът. Изданието отбелязва, че консултациите за разпускане на Радата първоначално бяха планирани за 20 май. Всички лидери на партии и групи са в Киев, но те бяха отложени за вторник от 10:00 часа. Това може да означава, че указът за разпускане на сегашния състав на парламента се очаква във вторник, а официалната му публикация и влизането в сила – в сряда, 22 май. Според член 90 на Конституцията на Украйна, решението за предсрочно прекратяване на пълномощията на Върховната Рада на Украйна се взима от президента на страната след консултации с председателя на парламента, неговите заместници и председателите на депутатските фракции в законодателното събрание. Така официалното разпускане на Радата е възможно след констултации. След тях ще започне да тече срок от 60 дни, в течение на които трябва да се състоят предсрочните парламентарни избори. Тези 60 дни изтичат в полунощ на 21 юли. По-рано „Страна“ съобщи, че Андрей Парубий, Владимир Гройсман, Арсений Яценюк и Петро Порошенко са се затворили в кабинета на председателя на Радата и обсъждат какво да правят с разпускането на Върховната Рада. Медията отбелязва още, че от „Баткивщина“ са прогнозирали парламентарни избори в Деня на превземането на Бастилията (14 юли) и аномално висока избирателна активност. За избори се обяви и лидерът на „Опозиционна платформа“ Юрий Бойко, който подчерта, че партията е готова да участва на предсрочния вот.", "date": "2019.05.20", "title": "Предсрочните парламентарни избори в Украйна ще се проведат на 14 или 21 юли"}
{"url": "https://www.faktor.bg/bg/articles/novini/balgariya/moshtna-burya-s-gradushka-udari-severozapadna-balgariya", "text": "Мощна буря с градушка удари Северозападна България.  Леден дъжд с размерите на лешник падна в района на Монтана. За момента не е ясно колко и какви щети са нанесени. Кадри на бедствието бяха публикувани в социалните мрежи.  Синоптиците предупреждават, че опасният фронт се придвижва към плевенска и овешка области.", "date": "2019.05.20", "title": "Мощна буря с градушка удари Северозападна България"}
{"url": "https://www.faktor.bg/bg/articles/novini/svyat/aleksey-navalni-sibir-gori-moskva-malchi-video", "text": "Сибир гори, Москва мълчи. Огромни пожари вилнеят из цял Сибир, съобщи руският опозиционен лидер Алексей Навални. \"Под огромна угроза се намират цели населени пунктове. В медиите няма нито дума за това. Ако нещо се промъкне, то е, че Министерството на извънредните ситуации се бори с нещо... Хората там са в шок, в шок и от това, че никой не ги осветлява за ситуацията... В нашите новини се говори повече за пожарите в Калифорния, а за пожарите в Сибир няма нищо\", заяви той. Всяка година в Сибир изгарят безброй хектари гори. И всяка година в пожарните места  Министерството на извънредните ситуации не върши нищо, а медиите игнорират случващото се, категоричен е Навални.", "date": "2019.05.20", "title": "Алексей Навални: Сибир гори, Москва мълчи (ВИДЕО)"}
{"url": "https://www.faktor.bg/bg/articles/novini/svyat/bratovchedat-na-putin-zapodozryan-za-izpiraneto-na-230-mlrd-dolara", "text": "Братовчедът на руския президент - Игор Путин - е участник в най-голямата в историята операция за пране на пари на сума 230 млрд. долара чрез естонското отделение на Danske Bank, съобщава CBS. Пред телевизията Хауърд Уилкинсон, служител на Danske Bank, който е в основата на разобличаването на аферата, заявил, че на ден през банката са преминавали съмнителни операции на стойност до 20 милиона долара.  Той изпратил доклад до четирима високопоставени ръководители на банката, но не последвала никаква реакция. Тогава той на пуснал и се върнал във Великобритания. Няколко години скандалът избухна и банката беше принудена да признае, че естонският и филиал е участвал в най-голямата операция за изпиране на пари. На 18 ръководители, включително и на бившия генерален директор са повдигнати обвинения. Междувременно Центърът за изследване на корупцията и организираната престъпност  (OCCRP) проведе собствено разследване, което разкрива, че през 2013 година служители на банката обръщат внимание на фирмата  Lantana Trade LLP, регистрирана във Великобритания с централен офис в Москва и собственици офшорни компании от Сейшелите и Маршаловите острови. Разследването установява, че компанията практически няма финанасов оборот, о в продължение на 11 месеца всеки ден е извършвала преводи в размер на милиони евро. Lantana се оказва свързана с \"Промсбербанком\", в управлението на която е братовчедът на Владимир Путин - Игор, както и свързаните със службите Александър Григориев и Алексей Куликов. През 2016 година Куликов е арестуван по обвинение в измами в особено големи размери, а \"Промсбербанк\" прекратява дейността си. Григориев е известен с това, че той е създателят на схемата за пране на пари, наречена \"Глобалната пералня\".", "date": "2019.05.20", "title": "Братовчедът на Путин заподозрян за \"изпирането\" на 230 млрд. долара"}
{"url": "https://www.faktor.bg/bg/articles/novini/balgariya/evrodeputat-ot-dps-zabravil-da-deklarira-vlog-v-bryuksel-s-249-886-evro-ot-zaplata", "text": "Шефът на агенцията по безопасност на храните Дамян Илиев обявил в декларацията си за 2017 г. наследствена къща с площ 100 квадрата, но не и покупката на една втора част от поземлен имот от 3129 кв. м с 6 сгради с обща площ 251 кв. м. Това става ясно от информацията, която Комисията за противодействие на корупцията и отнемане на незаконно придобитото имущество (КПКОНПИ) публикува, след като провери над 9000 декларации на властта, подадени през 2018 г. Дамян Илиев не коригирал документа дори и след като от комисията му дали срок да внесе поправки, пише \"24 часа\". Освен него още 23-ма души, при които е установено несъответствие, не са нанесли корекции в ежегодните си декларации.  Проверката на КПКОНПИ установила несъответствие при 738 души, като 637 от тях са подали коригиращи декларации и са поправили пропуските си. Шефката на бюджетната комисия в парламента Менда Стоянова например не отбелязала в първата си декларация, че през 2017 г. съпругът и&#768; е придобил 100% от фирма. По-сериозни корекции е нанесъл евродепутатът от ДПС Илхан Кючюк. В първата си декларация той е съобщил, че съпругата му Юзлем има на влог 54 хил. лв. В коригиращата е отбелязал, че той има на влог в Брюксел 249 886 евро от заплата, а съпругата на влог у нас - 120 297 лв. Депутатът от ВМРО Искрен Веселинов също е нанесъл поправки. В първия документ, подаден на 8 юни миналата година, е посочил, че има налични 125 хил. лв. В поправената декларация е отбелязал, че наличните му пари са 48 хил. лв, а има и два влога - съответно с 55 375 и 22 275 лв. Депутатът от левицата Филип Попов е забравил да обяви кола за 10 хил. лв. Корекции е нанесъл и зам.-министърът на вътрешните работи Стефан Балабанов. Той пропуснал да съобщи за два депозита на жена си Иванка Балабанова в размер на около 15 хил. лв. Корекции е нанесъл и бившият зам.-министър на енергетиката Красимир Първанов, който подаде оставка заради “Апартаментгейт”.В декларациите си - първа и коригираща, е обявил 18 недвижими имота и 7 ниви. От втория документ обаче не става ясно къде са корекциите му. Втора декларация с поправки е подала и зам.-социалната министърка Султанка Петрова. 35 от подалите коригиращи декларации са заявили пред КПКОНПИ, че не желаят да бъде публикувана информация за човека, с когото живеят на семейни начала, както и за когото е установено несъответствието.", "date": "2019.05.20", "title": "Евродепутат от ДПС забравил да декларира влог в Брюксел с 249 886 евро от заплата"}
{"url": "https://www.faktor.bg/bg/articles/novini/svyat/estontsite-glasuvat-onlayn-na-evropeyskite-izbori", "text": "Хиляди естонци вече гласуваха онлайн на изборите за Европейски парламент, предаде Асошиейтед прес, отбелязвайки, че страната е единствената в света, позволяваща гласуване по интернет на всички избиратели на всички избори. Гласуването по интернет е възможно от 2005 г. в Естония, страната, която даде на света чат приложението Скайп. Процентът на гласоподавателите, използващи интернет, за да гласуват, се увеличава с всеки нов вот. На националните избори през март делът им достигна 44 на сто. 32-годишната Линда Лайнво, която е държавна служителка, е една от първите, гласували на изборите за ЕП. Тя го прави от кафене, преди да отиде на работа днес. Линда гласува по интернет, откакто е получила правото да го прави. \"Не бих могла да си представя живота си различен\", казва тя, след като влиза в сигурен онлайн портал с данните от личната си карта и с ПИН код. \"Правя всичко онлайн, за да не ми се налага да стоя на опашки и да пускам хартиени бюлетини\", допълва тя. След като сваля приложение и се идентифицира, тя разглежда избирателните списъци във виртуална \"кабина за гласуване\" и избира своя кандидат. Отнема й 30 секунди. За същото време са гласували още 2000 души. Европейските избори ще се състоят между 23 и 26 май. Естония има шестима представители в 751-местния ЕП. Естонската система за гласуване онлайн работи от 10-и май до четвъртия ден преди изборите. Хората могат да гласуват повече от веднъж, като се отчита само последният им глас, за да се избегне натиск върху избирателите. Според проучвания на избирателната комисия гласуването по интернет увеличава значително избирателната активност сред живеещите в чужбина и сред хората, живеещи на над 30 минути път от избирателна станция. Засега е трудно да се оцени какъв е ефектът от гласуването онлайн. Според директора на естонската избирателна комисия Прийт Винкел гласувалите веднъж онлайн продължават да го правят. Освен това вероятността те да продължат да упражняват правото си на глас е по-голяма, отколкото сред гласуващите в избирателните секции.", "date": "2019.05.20", "title": "Естонците гласуват онлайн на европейските избори"}
{"url": "https://www.faktor.bg/bg/articles/ananiev-ima-vazmozhnost-da-vdignem-oshte-zaplatite-na-meditsite", "text": "Няма да има населени места без общопрактикуващи лекари. Това увери здравният министър Кирил Ананиев, който откри ново родилно отделение в старозагорската университетска болница.  Лимитите на общинските болници се увеличават по две направления – едното е увеличаване на цените, а другото – наредбата на МЗ за дейностите извън задължителното здравно осигуряване, съобщи Ананиев, цитиран от БГНЕС. Относно протестите на професионалистите по здравни грижи, министър Ананиев съобщи, че с увеличението на клиничните пътеки ще има възможност за увеличение на заплатите на работниците в сферата на здравеопазването. В петък Народното събрание прие закон, с който удължи с четири години срока, в който ОПЛ могат да придобият специалност. Това е едно време, в което на тях ще им е достатъчно да успеят, допълни министър Ананиев. От друга страна има проект на нова Наредба 1 за специализациите, в която се акцентира на увеличение на броя на общопрактикуващите лекари, в момента консултираме и дистанционен модел на обучение, допълни Ананиев. Новооткритото родилно отделение ще бъде оборудвано с най-модерна медицинска техника, изтъкна Ананиев.", "date": "2019.05.20", "title": "Ананиев: Има възможност да вдигнем още заплатите на медиците"}
{"url": "https://www.faktor.bg/bg/articles/vazstanovyavat-natsionalnata-programa-za-sanirane", "text": "Националната програма за саниране ще бъде възстановена през следващата година, обяви премиерът Бойко Борисов. Бойко Борисов получи над 7 хиляди подписа с искане за възобновяване на програмата за енергийна ефективност: „Виждате разликата между санираните и несанираните блокове. Явно трябва да се спре нещо, за да видите колко е било добре. От догодина се възстановява Програмата за саниране“, обяви премиерът.", "date": "2019.05.20", "title": "Възстановяват националната програма за саниране"}
{"url": "https://www.faktor.bg/bg/articles/v-navecherieto-na-evropeyskite-izbori-evraziyska-hibridna-operatsiya-polzvat-radev-kato-rusko-orazhie", "text": "От 19 до 26 май ни връхлита поредната тежка руска хибридна атака, представена невинно като международна инициатива. Най-скандалното е, че  съставна част от тази операция се оказват важни държавни, стопански и духовни институции, начело с президента на републиката Румен Радев. „Братушките” са ни подготвили провеждането на Асамблея на народите от Евразия, а реализирането на проекта  подозрително съвпада с последната седмица – кулминацията от предизборната кампания за европейски избори. Асамблея на народите от Евразия се представя като международен съюз от неправителствени организации, създаден с цел да формира интеграционен модел на партньорство в цялото евразийско пространство. Върху основата на духовно-нравствени принципи, утвърждаващи мира. В действителност обаче за никой не е тайна, че въпросната организация е част от кремълския проект за доминация на Москва в евразийското пространство, като противовес и конкурент на Европейския съюз.  и развива дейност с личното одобрение  на Владимир Путин, който се приема и като неин патрон. Притеснителното за България е, че като официални партньори на Асамблея на народите от Евразия са посочени Президента на Република България, Министерството на младежта и спорта, Българска Академия на науките, Българска търговско-промишлена палата, Български олимпийски комитет, Националната спортна академия и обичайните русофилски организации, начело с Посолството на Руската федерация у нас. Не по-малко любопитна е и програмата ( ) на Асамблеята, която трябва да бъде реализирана през тази седмица: Поднасяне цветя и венци на паметника на руския-войник Альоша в Пловдив, Евразийски селскостопански форум и подписване на договор за сътрудничество в Аграрния университет в Пловдив, среща на ръководството на Асамблея на народите от Евразия и Националната комисия на ЮНЕСКО в Република България. Работна среща с ръководствата на младежки, детски и студентски организации, форум „Спорта обединител на народите”, форум „Геополитика в евразийското пространство”, работна среща с ръководството на Търговско-промишлената палата на България, бизнес форум за евразийско сътрудничество, презентационна среща с участието на посолствата от страните в Евразия, дискусионна среща”Културно-цивилазационните кодове на народите от Евразия”, работна среща на ръководството на Асамблеята с представители на Руското посолство у нас и директорите на руските центрове за наука и култура в България. Освен това президиумът на Генералния съвет на евразийската Асамблея ще проведе разширено заседание в София и ще даде тържествен прием в НДК за най-достойните български евразийци. Кулминация на проявите е среща на шефовете на Асамблеята с българския патриарх Неофит и участие на тържествата на 24 май, обявени като \"Ден на славянската писменост\". Освен чрез партньорите на евразийската Асамблея, провокации към националната ни сигурност и идентичност могат да бъдат открити и в детайли от програмата, защото Неслучайно организаторите са ни присъдили „достойно” място в Евразия и ни третират като неразделна част от нея, без да се споменава официалната българска позиция. Альоша е обявен като руски войн, а не като паметник на Съветската армия, която е окупатор, потопил в кръв и терор България за 45 години. Незнайно защо селскостопанският форум и договорът за сътрудничество в тази област се подписва в държавно учебно заведение. Шефовете на Асамблеята неслучайно провеждат срещи с младежки, детски и студентски организации, които в болшинството си са русофилски, финансират се от Русия, а на тях се възлага надеждата да преориентират страната към Евразия. Българският патриарх Неофит с триста зора бе принуден да се срещне с папа Франциск, но отказа обща молитва за мир с него и отказва контакт с братята си от Македонската църква. Затова пък с голяма охота ще приеме ръководството на евразийската Асамаблея, щом е под крилото на Путин. Скандално за България и позорно за институциите, които са се писали партньори на хибридната седмица, е обявяването от евразийците на 24 май за Ден на славянската писменост. Това беше комунистическата трактовка на празника, съобразяваща се с капризите на болшевишка Москва. От години 24 май в България официално е Ден на българска просвета и култура. Без съмнение поредната акция на руската хибридна война у нас ще бъде реализирана в България и то в много съдбоносен момент – изборите за европейски парламент. Българите отдавна са направили своя цивилизационен избор, но главите им трябва да се промиват с евразийска (разбирай проруска) пропаганда. Най-печално е поредното предателство на Румен Радев – пред най-важният ден за бъдещето на Европа, той се превръща в проводник на кремълски интереси. Но командите на ген. Решетников за него са по-важни от националния интерес и достойнство!", "date": "2019.05.20", "title": "В навечерието на европейските избори –  евразийска хибридна операция, ползват Радев като руско оръжие"}
{"url": "https://www.faktor.bg/bg/articles/razbiha-mezhdunarodna-banda-za-proizvodstvo-na-tsigari-mente-rakovodena-ot-balgari", "text": "Разбита е международна престъпна организация за незаконно производство на цигари в Испания, ръководена от българи, съобщиха от МВР. Разкриването й е станало в непрекъснато сътрудничество между испанската Национална полиция и ГДБОП – сектор „Контрабанда“ към отдел „Митнически режими, данъчна и осигурителна система“. Работата по случая е започнала през 2017 г., след информация от ГДБОП към испанската Главна дирекция „Криминална полиция“ за организирана престъпна група от България, която възнамерява да изгради производство на цигари в кралството и да създаде дистрибуторска мрежа на национално и международно ниво Изяснено е, че тютюнът е внасян от България, без да преминава митнически контрол, използван е в Испания за нелегално производство на цигари, разпространявани в последствие основно в страната на производство, в Германия и в Обединеното кралство, съобщава TopNovini.bg. В процеса на работа е установено, че консумативите и машините за производството също са внесени в Испания от България. Придобитите от незаконната дейност големи парични суми бивали „изпирани“ чрез други фирми, като голяма част от тях са инвестирани в строителството на луксозни къщи и жилищни сгради у нас и в Испания. Използвани са и кредитни карти за измама в различни заведения. Установени са складови помещения на престъпната група в Барселона и Константи, провинция Тарагона, където криминалистите предположили, че се осъществява нелегалното производство на цигарите. Изяснено е, че ръководителят на групата в Испания е развил мрежа от законен бизнес, в чиято сянка е практикувана престъпната дейност, като за него работели над 200 души. Той и негови доверени лица, сред които испански и един молдовски гражданин, изградили мрежа от фирми за строителство, транспорт и придобиване на фирми в чужбина. Така изградената структура била високо специализирана, в практиката е ползвана шифрована комуникация, както и устройства за заглушаване на честоти. Разпространяването на нелегално произведените цигари се осъществявало при високи мерки за сигурност. В началото на април в Испания е проведена полицейска организация. Извършени са многобройни претърсвания и изземвания, задържани са 22-ма души, между които и двама български граждани, и е прекратена дейността на нелегална фабрика за цигари в Константи, установена в активен производствен процес. На територията й са задържани 15 украински и един молдовски гражданин – работници, както и българин, контролирал работния процес. Вътрешността на склада, където е била изградена нелегалната фабрика е била оборудвана със система за шумоизолация на машините, като там е била организирана и зона за живеене на работниците с легла, тоалетни, душове, кухня и др. удобства. Като мярка за сигурност по време на производствения цикъл работниците живеели вътре затворени и без мобилни телефони. Някои от тях съобщили, че дори не знаели в коя страна се намират, тъй като в Испания влезли по суша, а в ЕС пристигнали с полети от Украйна. В Сабадел, Галисия и Севиля са задържани шофьори на камиони, занимавали се с дистрибуция на крайния продукт. Според испанските власти нелегалната фабрика е била с капацитет да произведе за ден кутии с цигари, достатъчни за един камион, като никога досега при полицейски действия не са засичани толкова много на брой фалшиви марки /общо 13/, произвеждани на едно място. Намерени и иззети са 1 000 000 кутии цигари под търговските марки на 3 известни производителя и други /от общо 13 различни марки/ на обща стойност 4,5 млн. евро, както и голямо количество тютюн, консумативи, пълна поточна линия за първичната фаза /смесване и обработка на тютюните/ и вторична фаза /производство и пакетиране на готовите изделия/. Допълнително са иззети пари в брой, автомобили от висок клас и обемна документация за престъпната дейност. Иззетият тютюн е на стойност над 6,5 млн. евро, което е данъчна измама в размер от над 5,1 млн. евро. Съвместната работа по случая продължава.", "date": "2019.05.20", "title": "Разбиха международна банда за производство на цигари, ръководена от българи"}
{"url": "https://www.faktor.bg/bg/articles/balgarin-e-v-kritichno-sastoyanie-sled-zhestoko-nahapeane-ot-glutnitsa-kucheta-v-malaga", "text": "Мъж на 30-годишна възраст е бил приет през вчерашния ден в болницата в Малага в критично състояние, след като по-рано пред деня е бил нападнат и жестоко нахапан от 4 улични кучета. Според информация на местните медии пострадалият е български гражданин. След подаването на сигнал на спешния телефон 112 полицията отишла на мястото и заварила младежа в безпомощно състояние, като глутницата продължавала да обикаля около тялото му. Според сведения на полицаите било необходимо да произведат 11 изстрела във въздуха, за да прогонят псетата, които се покрили в близките храсти. Медиците, пристигнали почти веднага на мястото на инцидента, успели да стабилизират състоянието на момчето и го откарали в болницата, но по-късно състоянието му отново се влошило и той бил вкаран в операция. 30-годишният мъж ще остане под лекарско наблюдение, информира \"El Pais\". Полицията е започнала разследване по случая.", "date": "2019.05.20", "title": "Българин в жесток капан на глутница кучета в Малага"}
{"url": "https://www.faktor.bg/bg/articles/obshtestvo/zakon-i-red/na-avtomagistrala-maritsa-sa-zadarzhani-dvama-mazhe-prevozvali-18-bezhantsi-v-avtomobili", "text": "На автомагистрала \"Марица\" в посока Свиленград - Хасково са задържани двама мъже, превозвали 18 бежанци в автомобили. Полицаите са спрели за проверка лек автомобил, шофиран от 38-годишен мъж от хасковското село Нова надежда, съобщава Нина Николова - говорител на полицията и допълва: \"В колата са установени 7 мъже без документи за самоличност. Органите на реда са подали сигнал със стоппалка на лек автомобил \"Опел\", който не е спрял и е продължил движението си. Малко по-късно 39-годишният водач, също от Нова надежда, е спрян, а в колата са открити 11 чужденци. Мъжете са доведени в харманлийското управление. По техни данни те са от Афганистан на възраст между 16 и 25 години\". Шофьорите на автомобилите са с криминални досиета. Задържани са за 24 часа, а мигрантите са отведени в Центъра за настаняване в Харманли.", "date": "2019.05.20", "title": "На автомагистрала \"Марица\" са задържани двама мъже, превозвали 18 бежанци в автомобили"}
{"url": "https://www.faktor.bg/bg/articles/obshtestvo/zakon-i-red/sluzhbite-razpredeliha-angazhimentite-si-po-razporedenata-ot-tsatsarov-proverka-na-smetki-i-ofshorki", "text": "На заседание в Държавната агенция за националната сигурност, ръководствата на прокуратурата, ДАНС, МВР, Приходната агенция и Антикорупционната комисия са координирали ангажиментите си по изпълнение на разпоредената от главния прокурор Сотир Цацаров проверка на недекларирани банкови сметки, участие в офшорни компании, притежавани недвижими имоти в чужбина и други инвестиции от лица, заемащи висши публични длъжности. В хода на координацията е било уточнено - всяка институция да обобщи без забавяне информацията от своята компетентност и да я предостави на ДАНС, а агенцията - след като я систематизира, да я изпрати на прокуратурата. Според информация на „Хоризонт“ този процес ще отнеме около 2 месеца.", "date": "2019.05.20", "title": "Службите разпределиха ангажиментите си по разпоредената от Цацаров проверка на сметки и офшорки"}
{"url": "https://www.faktor.bg/bg/articles/politika/hlyab-i-pasti/i-pravoslavniyat-oligarh-konstantin-malofeev-izpluva-ot-aferata-koyato-raztarsi-avstriya", "text": "Руският предприемач Константин Малофеев, „православният олигарх“, e познат и в България покрай подкрепата си за Национално движение \"Русофили\" и интереса си към БТК и НУРТС през 2015 г. (повече за него в това интервю за  ). В началото на юни 2016 г. Малофеев разговаря с пратеник на австрийското списание в Москва. Това архивно интервю изпъква сега особено драстично на фона на аферата „Ибиса“ в Австрия. Няколко цитата - доста красноречиви и за героите в днешния скандал Х.-Кр. Щрахе и Й. Гуденус: \"Как бихте описали отношенията си с Австрийската партия на свободата (FPÖ)? - Имам отлични отношения с Австрийската партия на свободата. Знаете, че Йохан Гуденус говори прекрасно руски. Познавам и Хайнц-Кристиан Щрахе и подкрепям програмата на FPÖ. Смятам я за проавстрийската партия на Австрия. Защо? - Защото тя има правилната програма към мигрантите и евроскептична ориентация. Това е истински патриотизъм и отговаря на интересите на австрийците. Как се запознахте всъщност с Йохан Гуденус? - Ние се познаваме вече от доста време, може би 7 години. Добре си спомням, че бяхме заедно на Крим. На 16 март 2014 г. (деня на референдума - бел.ред.) бях в Севастопол, в най-добрия-ресторант в града. Изведнъж влизат двама чужденци - и кого да видя: Гуденус и Хюбнер! (депутата от FPÖ Йоханес Хюбнер). Заедно вечеряхме и истински празнувахме. Беше такава радост! Кримчани минаваха със знамена, ликуваха и се радваха. Беше разтърсващо. Беше празник, подобен на 1945 г. или когато Гагарин полетя в Космоса.\" От видеозаписа на Ибиса си пролича колко прекрасно Гуденус говори руски. Но е факт, че той беше „топлата връзка“, координаторът по руска линия на FPÖ. В официалната биография на 42-годишния зам. на Щрахе (поместена на партийната страница) пише, че между 1995 и 2003 г. е посещавал летни езикови курсове в Московския държавен университет „Ломоносов“, а през 2005 г. е учил и в Дипломатическата академия на Москва. Повече за руските връзки на австрийските крайнодесни - в тази студия на английски на унгарския институт Във въвеждащия текст към разговора списание Profil посочва, че през 2014 г. Малофеев е бил организатор и модератор на една обвита в тайнственост сбирка във Виена: в двореца Лихтенщайн (Palais Liechtenstein) се събрали десни политици, европейски благородници и духовници, за да възродят духа на Свещения съюз, сиреч алианса между Руската империя, Австрийската монархия и Прусия, сключен през септември 1815 г. в Париж. В интервюто има още няколко забележителни момента. Малофеев казва, че със своя фонд „Св. Василий Велики“ не финансира политически проекти, само благотворителни. Ала признава, че единственият им „псевдополитически проект“ бил хуманитарната помощ за ДНР, отцепниците в Източна Украйна. Цитат: „Основах тв канала Царьград ТВ и мозъчния център Katehon.com. И на двете Дугин е главен редактор. Постоянно сме в директен контакт и споделяме и общ мироглед“. Три същностни според мене маркера на този (евразийски) мироглед: - „Няма украинци, всички сме руснаци. Ние сме един народ както германците по време на разделението на ГДР и ФРГ.“ - „Ние руснаците обичаме Европа повече от самите европейци.“ - „Това е истински патриотизъм и отговаря на интересите на австрийците.“ Типичната кремълска неоимперска арогантност: Ние знаем кое е най-доброто за украинците, за австрийците, изобщо за европейците. И ще ви даваме акъл, дори ако трябва и със сила. А, да, забравих и самото заглавие: „Ами кажете го: Ние сме ЕС, ние сме содомити“.", "date": "2019.05.20", "title": "И\t „православният олигарх” Константин Малофеев изплува от аферата, която разтърси Австрия"}
{"url": "https://www.faktor.bg/bg/articles/novini/svyat/nad-30-ubiti-pri-zatvornicheski-buntove-v-tadzhikistan", "text": "Разбунтували се затворници са убили трима надзиратели в строго охраняван затвор в Таджикистан, където излежават присъди осъдени за религиозен екстремизъм, включително бойци на ИДИЛ предаде БТА.  Министерството на правосъдието на Таджикистан заяви за Ройтерс, че 29 затворници са били убити в размириците, избухнали в затвора във Вахдат, на 10 километра източно от столицата Душанбе. ИДИЛ, която в един момент контролираше големи територии в Сирия и Ирак, но сега изгуби бастионите си, е поемала отговорност за друг бунт в таджикистански затвор - през ноември миналата година. А преди това, през юли 2018 г., в Таджикистан последователи на джихдистите извършиха смъртоносно нападение срещу западни туристи, отбелязва ДПА. При бунта във Бахдат 30 особено опасни затворници, осъдени за членство в ИД, след като се въоръжили с ножове и друго хладно оръжие, взели за заложници трима служители на затвора, за да направят опит за бягство, съобщи ТАСС, също цитирайки министерството на правосъдието.  Между самите престъпници се стигнало до спор, свършил с престрелка. Администрацията на затвора е взела крайни мерки за потушаване на бунта, сред затворниците има жертва, са заявили от министерството. Източник на ТАСС от силовите ведомства също е посочил, че са убити най-малко 29 затворници.", "date": "2019.05.20", "title": "Над 30 убити при затворнически бунтове в Таджикистан"}
{"url": "https://www.faktor.bg/bg/articles/osnovnata-zaplaha-za-sigurnostta-na-rumaniya-e-rusiya", "text": "Най-голямата заплаха за Румъния е корупцията, сочат данни от социологическо проучване на агенция Инскоп рисърч, но по отношение на сигурността на страната, според мнозинството румънци основната заплаха е била и остава Русия, съобщава информационният сайт Зиаре. 64,4 процента от участниците в допитването са посочили Русия като основна заплаха за сигурността на Румъния, предава БТА. Запитани коя е най-голямата заплаха за страната в близко бъдеще, 35 процента от анкетираните са посочили корупцията, 18,9 на сто - появата на нова икономическа криза, 15,4 на сто - евентуална война, а 13,9 на сто смятат като най-голяма заплаха в близко бъдеще скандалите, провокирани от политическата класа. По отношение на съседните страни, които могат да бъдат смятани за приятели, румънците са подредили на първо място Република Молдова (78,5 на сто), България (59 процента) и Сърбия (50 процента). На последните места в тази класация са Украйна и Унгария, съответно смятани за приятелски страни от 40 процента и 27,1 процента от анкетираните.  Освен че 64,4 на сто виждат Русия като основната заплаха за сигурността на Румъния, 62,2 процента са на мнение, че Унгария полага усилия да получи контрол над Трансилвания по един или друг начин. Според 58,2 на сто от запитаните Унгария се меси във вътрешните работи на Румъния по неприемлив начин. Според 49,2 процента от анкетираните Европейският съюз е донесъл по-скоро ползи на Румъния, а 35 процента са заявили, че не е донесъл нито ползи, нито вреди. Само 12 процента смятат, че ЕС е донесъл повече негативи на страната. Близо 45 процента от румънците подкрепят идеята отношенията между Румъния и САЩ да станат по-близки, докато 39 процента са на мнение, че те трябва да останат каквито са в момента. Само 5,7 процента от анкетираните смятат, че отношенията между Румъния и САЩ би трябвало да са по-малко близки. По отношение на сигурността 33,6 процента от румънците смятат, че Румъния е защитавана най-добре от НАТО, според 24 процента - от румънските институции за отбрана и обществен ред, а 12,6 процента са на мнение, че Румъния не може да се защити ефективно нито сама, нито с помощта на съюзниците. Според 9,7 процента от анкетираните сигурността на Румъния е най-добре бранена от ЕС, а според 9,2 процента - от съюза със САЩ. 76,6 процента от румънците смятат излаза на Румъния на Черно море за икономическо предимство, докато 17,1 процента виждат в него по-скоро недостатък, защото като граница на НАТО и ЕС Румъния е подложена на заплахи в сферата на сигурността. За международната политика 65,8 процента от румънците се информират от новините по телевизионните канали, 22,1 процента - от Интернет, 3,6 на сто - от социалните мрежи, а 2,1 процента - от специализирани списания, става ясно от данните от проучването.", "date": "2019.05.20", "title": "Основната заплаха за сигурността на Румъния е Русия"}
{"url": "https://www.faktor.bg/bg/articles/ot-dnes-dds-za-hranite-v-gartsiya-stava-13-za-energiyata-6", "text": "От днес влиза в сила намаленият ДДС върху повечето храни и енергоносители в Гърция, съобщава \"Ефимерида тон синдактон\". Намалението беше предложено от правителството и прието от парламента този месец като част от икономическите и социалните мерки за стимулиране на икономиката и облекчаване на ситуацията на уязвимите обществени групи, уточнява БТА. От 24 на 13 процента се намалява ДДС за 56 категории основни храни и в общественото хранене, с изключение на алкохолните питиета, безалкохолните и топлите напитки. От 13 на 6 процента е намалението на ДДС върху електроенергията, природния газ и отоплението. Мерките, които предприе гръцкото правителство, които, освен намаляването на ДДС, включват и възстановяване на 13-ата пенсия, се посрещат резервирано от кредиторите на Гърция от еврозоната, които се опасяват, че те могат да застрашат ангажиментите на страната за първичен бюджетен излишък.", "date": "2019.05.20", "title": "От днес Гърция сваля ДДС за храните на 13%, за енергията - на 6%"}
{"url": "https://www.faktor.bg/bg/articles/tsatsarov-s-obyasneniya-za-svoy-imot", "text": "Пресцентърът на Прокуратурата на Република България публикува следното становище на главния прокурор Сотир Цацаров по повод статия на Биволъ относно дарен имот на обвинител номер едно. Вижте пълния текст на становището на Цацаров: На 19.05.2019 г. /неделя/ вечерта, сайтът „Биволъ“ публикува статия със заглавие „Апартаментгейт: След затварянето на имотния регистър, името на Цацаров изчезна от скандална сделка. Цацарови – редовни клиенти на имоти от съдружник на „Мултак № 1“ в Пловдив“. Според изложените твърдения, по повод извършено през 2007 г. от търговско дружество дарение на семейството ми с недвижим имот /апартамент в гр. Пловдив/, в края на 2012 г. имотният регистър е бил подменен със задна дата, като сделката била „преформатирана на покупко-продажба“. Това се случило и сега, след като на 19.05.2019 г. имотният регистър бил „затворен“ за повече от 36 часа и така информацията за тази сделка – дарение „изчезнала“. Твърди се също, че за нея, въпреки мои изявления по медиите, не са били показани никакви автентични документи, като „по тъмна доба вписването беше променено от „Дарение“ на „Покупко-продажба“ Следват още твърдения относно сделки с недвижими имоти и продавачите им, като собственикът на строителна компания – продавач е представен като съдружник на „Мултак № 1 в Пловдив“. Според „Биволъ“, всичко това напомня за подобни сделки на властимащи сега, след разкритията, наречени „Апартаментгейт“. Още днес /20.05.2019 г./ сутринта, „новината“ бе разпространена в национален ефир от Христо Иванов, председател на политическа партия „Да България!“ и бивш министър на правосъдието, при участието му в сутрешен блок – че по съобщение на „Биволъ“, от партидата ми в имотния регистър „е изчезнала една имотна сделка“. Неистината за въпросното дарение е разпространена подробно за първи път отново от сайта „Биволъ“ на 26.11.2012 г., по време на процедурата по избор на главен прокурор, провеждана тогава. Различно бе само заглавието: „Фирма дарила Цацарови с апартамент в Пловдив?“, иначе твърдяното и целта, с която това се прави бяха напълно идентични с тези сега. В хода на процедурата по избор, приключила през декември 2012 г., Етичната комисия на ВСС извърши проверка на медийните публикации с такъв предмет, касаещи както тази, така и други имотни сделки, отразени сега отново от „Биволъ“. За нуждите на тази проверка, представих подробни писмени становища /на 26.11.2012 г. и на 07.12.2012 г./, придружени с необходимите документи, сред които нотариален акт, удостоверения от Агенция по вписванията, фактура, издадена от дружеството – продавач и др. Етичната комисия не откри нарушения. Въпроси, свързани с публикациите на „Биволъ“ и на други медии в тази насока ми бяха поставяни и при откритите изслушвания в комисията, а и по време на избора, предаван пряко по националната телевизия. Така още в края на 2012 г. стана ясно, че семейството ми не е надарено, а е закупило апартамент в гр. Пловдив, със застроена площ от 55,50 кв. м., за сумата от 21 120 евро, при данъчна оценка от 25,382,32 лв. Отговор получиха и всички други твърдения, „припомняни“ сега от „Биволъ“. Готов съм да предоставя отново за публичен достъп документи /нотариален акт, удостоверения от Служба по вписванията, фактура за покупка на имота и др./, представени от мен и за нуждите на проверката във ВСС още през ноември 2012 г., по предния сигнал на „Биволъ“ преди 7 г. Готов съм да представя и допълнителни такива, защото нямам какво да крия. Всички имотни сделки са декларирани по съответния законов ред, като в годишните ми имотни декларации са посочени действителните цени на придобиването им. За мен са ясни както целите, така и сценаристите на тези публикации. Статията от 19.05.2019 г. няма автор, освен безадресното „Биволъ“. Така единственото неясно и неразбрано от мен е липсата на доблест от страна на нейния действителен автор да застане с името си зад това, което е написал.", "date": "2019.05.20", "title": "Цацаров с обяснения за свой имот, станал обект на журналистическо разследване"}
{"url": "https://www.faktor.bg/bg/articles/premierat-naznachi-nov-zam-ministar-na-zemedelieto", "text": "Със заповед на министър-председателя Бойко Борисов на длъжността заместник-министър на земеделието, храните и горите е назначен Чавдар Маринов, съобщиха от правителствената пресслужба. Чавдар Маринов е завършил Тракийския университет в гр. Стара Загора със специалност \"Животновъдство\", има и придобита образователно-квалификационна степен \"магистър\" по специалност \"Финансов мениджмънт и маркетинг\" от Висше училище по застраховане и финанси в София. В периода 2007-2017 г. е заемал редица експертни длъжности в Държавен фонд \"Земеделие\" и Министерството на земеделието и храните. От 2018 г. е изпълнителен директор на Българката асоциация на организациите на производители на плодове и зеленчуци. Ресорът на Чавдар Маринов като заместник-министър ще бъде свързан с осъществяването и изпълнението на националната политика и политиката на ЕС в областта на растениевъдството и биологичното производство; управлението на дейността на риска и кризите, насочена към противодействие и компенсиране на щети при неблагоприятни климатични събития.", "date": "2019.05.20", "title": "Премиерът назначи нов зам.-министър на земеделието"}
{"url": "https://www.faktor.bg/bg/articles/novini/svyat/irlandiya-predupredi-che-es-nyama-da-predogovarya-sporazumenieto-za-brekzit", "text": "Ирландският вицепремиер и министър на външните работи Саймън Ковъни предупреди, че ЕС няма да предоговаря споразумението за Брекзит независимо от това кой ще наследи Тереза Мей. В интервю за ирландската телевизия Саймън Ковъни каза, че „личността може да се промени, но фактите не могат“.  Ковъни заяви, че политическите събития в Уестминстър са „необичайни“ и постави под въпрос логиката на политиците, които смятат, че смяната на лидера ще доведе до променя на споразумението, постигнато от Мей.  „ЕС ясно заяви, че постигнатата сделка след две години и половина на преговори е одобрена от британското правителство и не може да бъде предоговаряна, дори да има нов британски премиер“, изтъкна Ковъни. Освен това той заяви, че много британски политици не разбират сложността на проблемите в Северна Ирландия. Ковъни посочи, че ирландското правителство ще продължава да насочва усилията си и финансовата подготовка в случай на сценарий на излизане на Обединеното кралство от ЕС без сделка.", "date": "2019.05.20", "title": "Ирландия предупреди, че ЕС няма да предоговаря споразумението за Брекзит"}
{"url": "https://www.faktor.bg/bg/articles/borisov-kato-otide-v-gartsiya-balgarinat-si-plashtavsichko-za-a-tuk-iska-da-mu-e-bez-pari", "text": "Премиерът Бойко Борисов пристига днес на Асеновградско шосе, за да провери лично как е изпълнена задачата, за която правителството отпусна близо 25 млн. лева. Очакваше се премиерът да отреже лентата на обновения път на 24 май, но се оказа, че в този ден той има друг ангажимент, предаде \"Марица\".  По трасето от Пловдив до Асеновград с дължина 10 километра е положен последен износващ пласт асфалт. Работниците довършваха вчера след обед хоризонталната маркировка. Тя е направена от студен пластик, който издържа повече от боя. Натоварването на шосето е много голямо и по данните на КАТ в двете посоки минават над 17 000 автомобила на денонощие. \"Изпълнихме обекта навреме, стана като магистрала\", коментира вчера инж. Паун Иванов, представител на \"ИСА 2000\". Няма как за 10 евро да минаваш през България с ТИР, няма друга такава цена. Виждате, нашите българи, като отидат в Гърция - по 200-300 хиляди души на празник, всички на границата дават по 5 евро в едната посока и 5 евро в другата. По 20 лева им взимат гърците. Искате ли да пробваме и да сложим някъде такса 20 лева да видите какви протести и какво чудо ще настане, каза пред журналисти министър-председателят. ,,Като отидат в Гърция плащат, като отидат в Македония - плащат, в Сърбия - плащат и считат това за нормално, а в България искат да е без пари. А все нови и все по-хубави пътища искат. Без пари, такси и данъци нищо не може да се направи'', отбеляза премиерът. По думите му спорът по отношение на тол системата е кога да влезе в сила и кои пътища да обхване и допълни, че предстои да се ремонтира пътят от Асеновград до Кърджали, за който бяха отпуснати 33 милиона лева.", "date": "2019.05.20", "title": "Борисов: Като отидем в Гърция, си плащаме за всичко, а тук искаме да ни е без пари"}
{"url": "https://www.faktor.bg/bg/articles/novini/balgariya/anketa-kogo-shte-podkrepite-na-evrovota", "text": "Кого ще подкрепите на евроизборите? Атака БСП за България ВМРО Воля - български родолюбци ГЕРБ-СДС Демократична България - обединение ДОСТ ДПС Коалиция за България Коалиция \"Възход\" Николай Ненчев - независим кандидат Патриоти за Валери Симеонов Други кандидати/коалиции Няма да гласувам", "date": "2019.05.20", "title": "Анкета: Кого ще подкрепите на евровота?"}
{"url": "https://www.faktor.bg/bg/articles/guzen-kremal-videoto-predizvikalo-skandal-v-avstriya-ne-zasyaga-rusiya-prezidenta-ili-pravitelstvoto", "text": "Говорителят на Кремъл Дмитрий Песков остави без коментар видеото, което доведе до скандал в австрийския парламент, предава TACCq [rjr,dkd ., цитирана от \"Фокус\". „Не мога да дам оценка на този видеоклип, защото той не засяга Руската федерация, президента или правителството. Не знаем със сигурност коя е тази жена, дали е рускиня, гражданка на страната“, подчерта Песков. Съгласно думите му, скандалът във Виена „няма и не може да има нищо общо с нас\". На 18 май австрийският канцлер и лидерът на Австрийската народна партия Себастиан Курц представиха предложение на президента Александър Ван дер Беллен да проведе предсрочни избори, след като лидерът на „Партията на свободата на Австрия“ Хайнц-Кристиан Щрахе подаде оставка като вицеканцлер заради скандалното видео, публикувано от Der Spiegel и Suddeutsche Zeitung. В сцени, заснети със скрита камера, Щрахе и неговият помощник Йохан Гуденус обсъждат с рускоговоряща жена възможността за закупуване на публикацията на Kronen Zeitung и информационната подкрепа на предизборната кампания преди парламентарните избори през 2017 г. в замяна на обещанието за достъп до обществени поръчки в Австрия. След избухването на скандала двамата политици подадоха оставки. Ван дер Беллен обяви в неделя, че предлага да се организират предсрочни парламентарни избори през септември. Канцлерът обяви намерението си да продължи работата на коалиционното правителство до новите избори.", "date": "2019.05.20", "title": "Кремъл: Видеото, предизвикало скандал в Австрия, не засяга Русия, президента или правителството"}
{"url": "https://www.faktor.bg/bg/articles/novini/svyat/shvedskata-prokuratura-poiska-arest-na-asandzh", "text": "Заместник-директорът на прокуратурата Ева-Мари Персън ще поиска от британските власти да прехвърлят Асандж в Швеция Шведските прокурори подадоха официално искане за задържане на Джулиан Асандж по подозрение в изнасилване - първа стъпка към искането му за екстрадиране в Швеция, съобщи Нова телевизия.  В момента Асандж е във Великобритания, където беше осъден на 50 седмици затвор за нарушаване на британското право. Задържането на някого в негово отсъствие е стандартна част от шведската съдебна процедура, ако заподозреният е извън страната или не може да бъде открит. Искането последва възобновеното разследване за изнасилване миналата седмица, а шведският заместник-директор на прокуратурата Ева-Мари Персън добави, че след като съдът удовлетвори искането, тя ще поиска от британските власти да прехвърлят Асандж в Швеция. \"Ако съдът разреши задържането му, ще издам европейска заповед за арест относно предаването му на Швеция\", каза Персон. Австралиецът, който се бе укрил в еквадорското посолство в Лондон в продължение на седем години, за да избегне екстрадиране в Швеция, беше арестуван от британската полиция на 11 април, след като Еквадор го предаде.", "date": "2019.05.20", "title": "Шведската прокуратура поиска арест на Асандж"}
{"url": "https://www.faktor.bg/bg/articles/remont-na-stolichen-toploprovod-mozhe-da-prodalzhi-do-esenta", "text": "В София започнаха плановите ремонти на топлопреносната система. Подмяната на топлопровода на ул. „Цар Иван Шишман“ не е бил предвиден преди ремонта на района и има опасност да продължи до новия отоплителен сезон. Това заяви пред БНТ говорителят на Топлофикация „София“ Елизабет Павлова. Ремонти ще има в целия град, тъй като топлопреносната мрежа е остаряла, а 2000 км от нея имат нужда от профилактика и ремонти. Подробна информация за ремонтите може да се намерят на страницата на Топлофикация „София“. Подмяната на топлопровода по ул. „Шишман“ не е било предвидено преди началото на ремонта в района. Тръбите там са полагани през 60-те години, като е правена реконструкция през 80-те години, обясни говорителят на дружеството. До края на седмицата ще бъде избрана фирма-изпълнител, но се очаква одобрението на Европейската банка за развитие, тъй като средствата по ремонта ще бъдат грантови. Има опасност ремонтът да продължи да отоплителния сезон тази година, допълни говорителят на Топлофикация „София“. ж.к. „Надежда“- 3 част, ж.к. „Обеля“-1, ж.к. „Свобода“ -  от 5 юни до 7 юни 2019 г. ж.к. „Люлин“- 4 и 5 микрорайони – от 10 юни до 14 юни 2019 г. ж.к. „Люлин“ – 1 и 2 микрорайони – от 17 юни до 21 юни 2019г. ж.к. „Люлин“ – 7 и 8 микрорайони – от 24 юни до 28 юни 2019 г. ж.к. „Люлин“ – 9 микрорайон – от 3 юли до 5 юли 2019г. ж.к. „Люлин“- 3 микрорайон  - от 9 септември до 13 септември 2019 г. ж.к. „Люлин“- 6 и 10 микрорайони  - от 16 септември до 20 септември 2019 г. ж.к. „Надежда“- 5 част – от 9 септември до 13 септември 2019 г. ж.к. „Надежда“- 6 част – от 16 септември до 18 септември 2019 г.     Информацията за сроковете на спиране на топлата вода и засегнатите квартали  е публикувана в сайта на дружеството – www.toplo.bg и във Фейсбук - www.facebook.com/www.toplo.bg. Повече подробности клиентите могат да получат на информационния телефон в Кол центъра на компанията – 0 700 11 111.", "date": "2019.05.20", "title": "Шок за столичани: Ремонт на топлопровод може да продължи до есента"}
{"url": "https://www.faktor.bg/bg/articles/oblatsite-dnes-shte-stavat-poveche-i-po-platni", "text": "Днес преди обяд ще е предимно слънчево, с разкъсана висока облачност, съобщи „Фокус“. След обяд обаче над Западна България, а до полунощ и над централната част на Дунавската равнина ще се развива купесто-дъждовна облачност, ще има валежи, придружени с гръмотевици. Има условия и за градушки. В източната половина на страната ще продължи да духа до умерен южен вятър. В западните райони вятърът ще е слаб от югозапад, по-късно след обяд ще се ориентира от запад и ще се усили. Максималните температури ще са между 23° и 28°. Над Черноморието ще преобладава слънчево време. Ще духа слаб до умерен южен вятър. Максимални температури между 22° и 26°. Температурата на морската вода е 15-17°. Вълнението на морето ще бъде 2 бала. Атмосферното налягане слабо ще се понижи, а привечер над западните райони ще започне да се повишава, но ще остане по-ниско от средното за май. В следобедните часове над масивите в Западна България ще се развива купеста и купесто-дъждовна облачност, ще има краткотрайни валежи, придружени с гръмотевици. Ще духа силен юг-югозападен вятър, привечер в западните райони ще се ориентира от запад. Максималната температура на височина 1200 метра ще е около 18°, на 2000 метра – около 11°.", "date": "2019.05.20", "title": "Очакват се градушки и гръмотевици"}
{"url": "https://www.faktor.bg/bg/articles/arh-zdravko-zdravkov-natsionalniyat-stadion-tryabva-da-bade-premesten", "text": "Съдът ще заседава по делото срещу Столичната община заради мръсния въздух. То е заведено от организацията \"Група за чист въздух\". Те смятат, че общината не прави достатъчно, за да намали концентрациите на фини прахови частици в града. От 2015-та до 2017 година Столичната община не е имала програма за качеството на въздуха, се посочва в иска. Тогава страната ни беше и осъдена от Европа заради неспазване на нормите, отбелязва Нова телевизия.", "date": "2019.05.20", "title": "Гледат делото срещу Столичната община заради мръсния въздух"}
{"url": "https://www.faktor.bg/bg/articles/arh-zdravko-zdravkov-v-sofiya-nikoy-nyama-dya-premahva-prinuditelno-klimatitsi", "text": "В София никой не премахва принудително климатици. Новата общинска наредба засяга основно 4 улици в центъра на града и сгради-паметници на културата. Наредбата е пилотна за Столична община. Това заяви главният архитект на София Здравко Здравков в ефира на БТВ. \"Предвижда се гратисен период от 3 години\", допълни той. \"Когато се прави преустройство, собствениците ще се съобразяват с определения стандарт на общината. Той обхваща цялата територия на града. Цветовите палитри, които ще се допускат, ще са близо до оригиналния цвят на сградите. Работили сме много активно и с Министерството на културата по този въпрос\", категоричен бе арх. Здравков. \"Техническо решение за премахване на климатиците лесно може да се намери. Сгради-паметници на културата, от които стърчат кабели и климатици, няма никъде. Климатици не висят по главните фасади на сградите в големите европейски градове\", подчерта той. По думите му има предвидени санкции за неспазване на новата наредба.", "date": "2019.05.20", "title": "Главният архитект на София: Няма да се премахват принудително климатици"}
{"url": "https://www.faktor.bg/bg/articles/tir-se-zapali-na-am", "text": "ТИР горя на магистрала „Тракия”. Инцидентът е станал около 5.30 часа на 55 км малко преди тунелите в посока София. От МВР съобщиха за NOVA, че товарният автомобил е бил в аварийната лента. Не се е наложило ограничаване на движението. При огнения инцидент няма пострадали.", "date": "2019.05.20", "title": "ТИР се запали на АМ  \"Тракия\""}
{"url": "https://www.faktor.bg/bg/articles/gledat-deloto-za-konfiskatsiya-na-imushtestvo-na-bratya-galevi", "text": "Окръжният съд в Кюстендил ще заседава по делото за конфискация на имущество на Пламен Галев и Ангел Христов- известни като „братя Галеви“. Делото е заведено от Комисията за противодействие на корупцията и за отнемане на незаконно придобитото имущество срещу Ангел Христов и Пламен Галев, техните съпруги и контролираните от тях дружества. Искът е на обща стойност над 4 милиона лева и се отнася до луксозни автомобили, недвижими имоти и дялове от фирми. Братя Галеви са в неизвестност от 2012 г. Наказателното дело срещу тях е за организиране и ръководене на престъпна група.", "date": "2019.05.20", "title": "Гледат делото за конфискация на имущество на \"братя Галеви\""}
{"url": "https://www.faktor.bg/bg/articles/obshtestvo/ulitsata/porochna-shema-s-izmisleni-diagnozi-zdravi-hora-se-sdobivat-s-invalidni-pensii", "text": "Здрави хора се сдобиват с ТЕЛК-решения след фалшиви диагнози. Как здрав мъж се сдоби с ТЕЛК-решение за процент инвалидност на базата на фалшиви диагнози - за глухота и епилепсия, разказва разследване на Нова ТВ. Журналистически експеримент със скрити камери, в който репортер стана клиент в схема за освидетелстване на фалшиви инвалиди, показа, че здрав човек може да получи 35% инвалидност. Макар в случая тези проценти да не надвишават 50 и да не предполагат инвалидна пенсия, схемата за източване на държавни пари от здрави хора през годините е същата като в нашата история. Повтаря се с леки промени в детайлите, твърдят лекари, пациенти и други запознати със схемите, пожелали анонимност. А за да получите желаното решение трябва да преминете през няколко етапа. Етап 1- Посредник - урежда диагнози и придвижва молбата пред ТЕЛК. В този случай - Кака Величка от Хасково. Етап 2: Първоначални етапни епикризи с фалшиви диагнози, печат и подпис на лекари от кръга на посредника. В нашия случай - неврологът от Пловдив, Д-р Иванчев и специалистът по уши, нос, гърло от Хасково, Д-р Ченголов. Етап 3- Направление за още изследвания от личен лекар влизащ в кръга на посредника - в нашия случай Д-р Нина Манафъкова. Етап 4 - Организирано от посредника приемане в болница проформа за потвърждаване на епикризите - в нашия случай - при специалиста по УНГ Д-р Латев. Етап 5 - Подаване на събраните медицински документи за ТЕЛК -комисия. Етап 6- Посредникът запознава предварително здравия пациент с хора от ТЕЛК комисията, за да знаят кой е. И така се стига до етап 7 - явяване пред ТЕЛК - комисията и издаване на решение за процента на инвалидност. А реакциите на замесените в схемата лекари - някои отричаха до последно контактите си с кака Вили, но не знаеха как да оправдаят своите епикризи, издадени в отсъствие на пациента. A ето как месеци по-рано, пред скритата камера на нашия пациент, общопрактикуващият лекар Нина Манафъкова обясни ролята на посредника Величка. A една от тях призна преди дни пред микрофона на NOVA, че участва в системно издаване на епикризи и изписване на лекарства на здрави хора в Хасковско. Тя обясни, че тези хора вземат медикаменти за гърчове и припадъци. По 500 грама най-редовно. Фалшивите диагнози и изписванията на лекарства от пусто - в празно са видимите знаци за порока в ТЕЛК системата у нас, твърди адвокат Георги Коев - който в същото време е и освидетелстван с ТЕЛК-решение. Престъпното поведение на лекари от самите комисии, определящи процентите инвалидност, оставя най-малко следи по веригата. \"Каквито и документи да поискате от един престъпно настроен човек, той ще се снабди срещу пари с тях, ще ги представи на комисията и тя няма да може да провери дали са действителни или не. Те не носят отговорност за тези документи, защото не са ги съставили те. защото вършат една бумащина. Истинските инвалиди и хората с трайна загуба на работоспособност, са и с трайната загуба да обслужват себе си и да ходят на стотиците опашки и гишета да се снабдяват с необходимите документи. Това нямаше да бъде възможно да се случва така ако ги преглеждаха в един единен орган. Те са едни счетоводители на документи, те не извършват експертно оценъчна дейност на здравословното състояние на лицето, на което се отпуска помощ\", обясни Коев. Формалната чиновническа функция на ТЕЛК-комисиите е сред причините, както за злоупотреби и корупция, така и за несправедливост към истински нуждаещите се от пари и помощ инвалиди. Това твърдят и от Българския Лекарски Съюз, като се разграничават от недобросъвестните лекари. \"Мисля, че най-накрая трябва да се създаде възможност за обективна преценка на здравословното състояние на българските граждани. това може да се постигне. Не може само на лекарите, които участват в тоя процес да се вменява вина. те не всички са такива. говорим за малък процент. нека да се съгласим това. в никакъв случай, той не е огромен\", коментира д-р Д-р Николай Брънзалов, заместник-председател на БЛС. Че системата ТЕЛК у нас поражда проблеми за истинските болните, разказва и тази жена - Тони Маринова, майка на дете със синдром на Даун и председател на сдружение \"Синдром на Даун в България\". Според нея, с приетите от година мерки за втежняване на условията при получаване на процент инвалиодност децата с Даун не могат да получават помощи. От БЛС казват, че явно нещо не е доизмислено, след като ощетени се оказват действително болните хора.", "date": "2019.05.20", "title": "Порочна схема - с измислени диагнози здрави хора се сдобиват с инвалидни пенсии"}
{"url": "https://www.faktor.bg/bg/articles/tsatsarov-podpisa-s-eib-memorandum-za-razbiratelstvo", "text": "Главният прокурор Сотир Цацаров е подписал меморандум за разбирателство между Прокуратурата на Република България и Европейската инвестиционна банка (ЕИБ) за укрепване и засилване на сътрудничеството и обмена на информация между двете институции, съобщиха от прокуратурата. В съобщението посочените цели на меморандума са определени като важно средство за борбата срещу измами, корупция, съглашателство, принуда, възпрепятстване, организирана престъпност, изнудване, изпиране на пари и/или финансиране на тероризма и тяхното отражение върху националния бюджет и проектите, съфинансирани от фондовете на ЕИБ. Основните области на сътрудничество между ПРБ и ЕИБ включват обмен на документи и информация, експертизи и техническа помощ в съответствие с подписания Меморандум, допълват от държавното обвинение. Върховната касационна прокуратура и Европейската инвестиционна банка, чрез Отдела за разследване на измамите на Главния инспекторат, са поели ангажименти да обменят документи и информация, когато последните са необходими във връзка са разследване на измамни и незаконни практики и свързаните с тях престъпления.", "date": "2019.05.20", "title": "Цацаров подписа с ЕИБ меморандум за разбирателство"}
{"url": "https://www.faktor.bg/bg/articles/targovskata-voyna-sasht-kitay-udarila-1/3-ot-firmite-v-evrosayuza", "text": "Митата, наложени в търговската война между Вашингтон и Пекин, засягат една трета от европейските компании в Китай. Това показва проучване на Търговската камара на ЕС в Китай, цитирано от ДПА. Над една трета от участниците в изследването посочват, че взаимните мита на двете страни са им оказали отрицателно въздействие. Резултатите са \"противоположни на очакванията, че европейските компании биха се облагодетелствали\" от митническите тарифи, се отбелязва в проучването. То е направено през януари и февруари, а оттогава търговската война между двете най-големи икономики в света ескалира, уточнява ДПА. Преговорите в едногодишния конфликт се провалиха този месец и САЩ вдигнаха митата от 10 на 25 процента за китайски стоки на обща стойност 250 милиарда долара. Китай отвърна с увеличение на тарифите върху американски внос за 60 милиарда долара. Мнозинството анкетирани твърдят, че не са засегнати от митата, въведени от САЩ и Китай през 2018 година. Това показва, че повечето европейски компании в Китай имат за цел по-скоро да обслужват вътрешния пазар, отколкото да изнасят стоки, заключава търговската камара. Под 5 на сто от участниците в изследването са отговорили, че са имали полза от митата.", "date": "2019.05.20", "title": "Търговската война САЩ-Китай ударила 1/3 от компаниите в Евросъюза"}
{"url": "https://www.faktor.bg/bg/articles/ognyan-gerdzhikov-ne-vizhdam-namesa-na-prezidenta-v-sadebnata-vlast", "text": "Бившият служебен премиер и председател на 39-тото Народно събрание проф. Огнян Герджиков смята, че президентът Румен Радев не се намесва в съдебната власт и не вижда нищо осъдително в срещите му около предстоящия избор на нов главен прокурор.  „Аз не виждам нещо осъдително в това държавният глава да направи среща с настоящия главен прокурор, който има още 7-8 месеца на този пост. Трябва да има диалог между властите. Това, че са отделни съдебна власт, изпълнителна, законодателна, президентска, не значи, че трябва да има китайски стени между тях. Нашите първи държавни мъже трябва да си говорят. Това е съвсем нормално и има механизми, по който се контролират действията на всички от съответните власти. Не виждам нещо чрезвичайно“, коментира проф. Герджиков е интервю за БНТ.  Според него президентът Румен Радев не се намесва в съдебната власт, каквито обвинения отправи премиерът Бойко Борисов. „Не виждам някаква намеса или недопустима намеса. Това е диалог между властите, за мен той е нормален.“, каза проф. Герджиков, който оглави служебното правителство на президента Радев през 2017 г.  Попитан за предложените от правосъдния министър Данаил Кирилов промени за предсрочно отстраняване на главния прокурор и двамата ръководители на висшите съдилища, проф. Герджиков каза, че трябва да има такива работещи механизми. „Не трябва да има никой, който не е под контрол. Нормално е тези, които са дали властта да имат възможността при нарушения, съобразно законите на страната да поемат своята отговорност. Няма пречка те да бъдат сменени по средата на мандата по съответния ред, по който те са избрани. Има си кадрови орган – Висш съдебен съвет, който може да прави предложение до парламента. Така че това са неща, които са нормални.“ За Огнян Гердживко председателят на Върховния касационен съд – Лозан Панов, е „малко краен“. „Твърде много се хлъзна по посока на политиката, нещо което аз лично не одобрявам и не само аз. Все пак преди всичко той е представител на съдебната власт, на най-висока позиция. Би трябвало да стои по-далеч от политиката.“, смята той.  И накрая добави, че „не е толкова болна съдебната система, колкото се опитват да внушат някои“.", "date": "2019.05.20", "title": "Герджиков брани Румен Радев: Не виждам намеса на президента в съдебната власт"}
{"url": "https://www.faktor.bg/bg/articles/zelenski-razpusna-varhovnata-rada", "text": "Володимир Зеленски положи днес клетва като президент на Украйна и подчерта, че първата му задача ще е да сложи край на конфликта с подкрепяните от Москва сепаратисти в източната част на страната, предаде АФП. „Нашата първа задача е примирие в Донбас“, каза Зеленски, след като встъпи в длъжност на церемония във Върховната Рада. Освен това новият лидер разпусна парламента и назначи предсрочни избори. Според законодателството на Украйна има три причини за започване на разпускането на Радата - липсата на коалиция в парламента, ако Рада не се събере на заседание в рамките на един месец или ако не може да сформира правителство. Според конституцията единствен президентът може да подпише указ за разпускане на парламента. Крайният срок за по-ранното разпускане на Радата бе 27 май, тъй като по закон е възможно да се разпусне не по-късно от шест месеца преди изтичането на мандата й. Володимир Зеленски спечели известност с ролята си на президента на Украйна в сериала „Слуга на народа“. Издигнат от  партия със същото име, той спечели с огромна преднина балотажа на 21 април срещу досегашния президент Петро Порошенко. Проучванията сочат, че „Слуга на народа“ ще спечели парламентарни избори в Украйна, но няма да има мнозинство в бъдещата Върховна Рада.", "date": "2019.05.20", "title": "Зеленски разпусна Върховната Рада"}
{"url": "https://www.faktor.bg/bg/articles/bivshiyat-strateg-na-tramp-stiv-banan-pohvali-marin-lyo-pen", "text": "Бившият главен стратег на американския президент Доналд Тръмп Стив Банън похвали френския крайондесен политик Марин льо Пен за политическото й възстановяване, но каза, че е в Париж като наблюдател на евроизборите, а не като участник в кампанията й, предаде Ройтерс. Банън каза, че Льо Пен се е представила добре в завръщането си след загубата на президентските избори през 2017 г. от Еманюел Макрон. „Нейната гъвкавост и след неуспеха през 2017 г. и начинът, по който даде нова идентичност на нейния Национален фронт, са наистина забележителни“, каза бившият стратег. Банън, бивш шеф на крайнодесния информационен сайт „Брайтбарт“, проведе срещи с няколко европейски популистки движения, за да им даде съвети преди евроизборите тази седмица. Проучванията сочат, че Национален сбор на Льо Пен, по-рано Национален фронт, ще има сходен резултат с президентската партия „Република, напред!“ на вота за Европарламент.", "date": "2019.05.20", "title": "Бившият стратег на Тръмп похвали Марин льо Пен за \"политическото й възстановяване\""}
{"url": "https://www.faktor.bg/bg/articles/biserov-konsultiral-ofshorki-v-malta-dokato-bil-deputat", "text": "Христо Бисеров е първият действащ политик, за когото има официална информация за доходи от офшорки, банкови сметки в чужбина, имоти за милиони и бизнес на роднините му, пряко свързан с държавните регулаторни органи. Част от информацията по него е публична заради обвиненията в укриване на данъци, друга е налична в документи по делото, припомня в. „24 часа“. Миналата седмица прокуратурата поиска от ДАНС информация за хората от властта с офшорки, пари и имоти в чужбина, които не са декларирани. Със сигнал от финансовото разузнаване започна и наказателното преследване срещу Бисеров, което сложи край на политическата му кариера точно когато беше на върха през ноември 2013 г. - зам.-председател на парламента, на ДПС и на парламентарната група на партията. Членството му там беше замразено, но след като го оправдаха, така и не се завърна в ДПС и голямата политика, въпреки че от партията на Доган го поканиха отново в редиците си.", "date": "2019.05.20", "title": "Бисеров консултирал офшорки в Малта докато бил депутат"}
{"url": "https://www.faktor.bg/bg/articles/polsha-se-yadosa-na-germaniya-prenebregvala-zaplahite-ot-rusiya", "text": "Германия не възприема Рсуия като заплаха. Това заяви бившият външен министър на Полша Радослав Шикорски, цитиран от РИА Новости. Според Сикорски Германия трябва да отделя повече внимание на отбранителните си възможности.  Той припомни, че страната се намира в зоната на поражения от руски ракети. Такива са разположени в Калининград. Шикорски е учуден, че германските представители не обръщат внимание на този факт. „Германия разполага с четири пъти по-голям отбранителен бюджет от Полша. В същото време страната поддържа на въоръжение много по-малко боеспособни танкове. Берлин подкрепя проекта „Северен поток – 2“, поставяйки икономическите си интереси над тези на своите съседи. Така предават геополитическите интереси на цяла Европа“, заяви Шикорски. Полша е един от големите противници на „Северен поток – 2“. В същото време Германия твърди, че проектът е само икономически и в него не се крият политически идеи.", "date": "2019.05.20", "title": "Полша се ядоса на Германия, пренебрегвала заплахите от Русия"}
{"url": "https://www.faktor.bg/bg/articles/ninova-izplyu-kamacheto-ne-mozhe-da-si-chast-ot-statukvoto-i-da-iskash-promyana", "text": "Корнелия Нинова днес сама призна пред активисти и симпатизанти на БСП в Стара Загора, че не може да си част от статуквото и да искаш променя. Тя визираше очевидно ГЕРБ, но май забрави, че нейната партия е също част от това статукво, или пък толкова й е деформирано съзнанието, че не се чувства част от него. Евроизборите са много важни за Европа и за България. БСП е единствената партия, която е побеждавала ГЕРБ. Можем да го направим пак чрез изборите на 26-ти май, продължи с агитацията партийният лидер.  За три години понесохме много удари - фалшиви новини и охулване. Но не се огънахме. Ще продължим така. Знаем какво искаме да постигнем за България и имаме компетентност да го направим\", заяви още Нинова. Само, че българското общество отдавна е сърбало попарата точно на управлението на БСП, когато при всяко тяхно правителство държавата е докарвана почти до катастрофа, независимо от техните обещания.  Като приоритети на левицата Нинова посочи три неща: налагане на върховенството на закона и равенство на всички пред него; развитие на една различна икономика – не тази на монополите, а онази, която подкрепя свободната конкуренция, малкия и средния бизнес и повишаване на доходите на хората, като се започне от най-бедните - пенсионерите и младите хора, но не посочи с какви пари точно ще се случи това. Корнелия Нинова обясни, че левицата ще се бори за справедливост, но не герберска справедливост – подават оставки и това е морал.  „Не, връщате парите, конфискуват ви се откраднатите имоти и носите съдебна отговорност. Това е справедливост. Искаме австрийски стандарти за морал, а не герберски”, заяви тя. По думите ѝ герберският стандарт за морал е – оставка и от министър ставаш зам.-министър, а австрийският - една оставка за корупция и предсрочни избори.  ”У нас 7 оставки на министри за 2 години за корупция и премиерът заявява: „Дори и да загубя изборите, няма да подам ставка”. Това не е европейски политически морал”, каза Нинова, забравяйки, че на предишните европейски лидери БСП загуби, но премиерът тогава - Сергей Станишев дори не намекна за оставка, камо ли да я подаде.", "date": "2019.05.20", "title": "Нинова изплю камъчето: Не може да си част от статуквото и да искаш промяна"}
{"url": "https://www.faktor.bg/bg/articles/ekaterina-zaharieva-germaniya-vinagi-e-bila-nash-strategicheski-sayuznik-v-globalnite-temi-i-predizvikatelstva", "text": "Изключително щастлива съм, че си тук в годината, когато отбелязваме 140 години от нашите двустранни отношения. Германия винаги е била наш стратегически съюзник, търговски партньор и единомишленик в глобалните теми и предизвикателства. Това заяви министърът на външните работи Екатерина Захариева след срещата си с министъра на външните работи на Германия Хайко Маас у нас, съобщава Novini.bg. „1/3 от най-големите инвестиции са германски. Тази година отбелязваме най-големия стокообмен между двете държави от 1950 година насам“, подчерта тя. „Радвам се, че имахме възможност да обсъдим какво могат България и Германия да направят за нашите приятели от Западните Балкани. Благодаря на Германия за разбирането и подкрепата на нашия регион“, заяви външният министър на България. „Обсъдихме ситуацията в Близкия Изток, потвърдихме общата европейска позиция. Обсъдихме отношенията ЕС - Турция. Радвам се, че позицията на България и Германия по тези въпроси са еднакви“, подчерта тя. „Много съм щастлива, че имаме много силни културни и образователни отношения. Немският език е вторият най-изучаван език в България. Много съм щастлива, че в в 8 университета в Германия се изучава български език и литература“, сподели външният министър. „Много съм щастлива, че днес заедно с теб ще положим капсулата на новото посолство на Германия в София“, допълни тя. Дипломатът ни изказа искрени благодарности и за това, че Германия винаги обръща внимание и се съобразява с мнението и на по-малките членове на ЕС. „България е една от проевропейските нации. Много важно за българските граждани и правителство е на тези избори да преодолеем опасния тренд на нарастващ популизъм и неонационализъм. За България е изключително важно, българските граждани отново да потвърдят, че за тях силен ЕС е по-важен от дребните краткосрочни интереси. Популистите предлагат лесни решения на сложни проблеми, но това е нетрайно“, каза още Захариева.", "date": "2019.05.20", "title": "Захариева: Германия винаги е била наш стратегически съюзник в глобалните теми и предизвикателства"}
{"url": "https://www.faktor.bg/bg/articles/hayko-maas", "text": "„Много се радваме, че отношенията на нашите държави са много добри. Много се радвам, че започваме тази важна седмица в София. Изборите започват в четвъртък и в неделя нашите две държави ще гласуват за избори за членове ЕП“. Това каза пред журналисти в Министерски съвет министърът на външните работи на Федерална Република Германия Хайко Маас след официална среща с вицепремиера и министър на външните работи Екатерина Захариева, предаде \"Фокус\". „Нашият съюз трябва да даде отговори на въпроси с миграцията и сигурността. Затова се надявам в следващия Европейски парламент да има много депутати, които да не пречат на работата на ЕС. Това, от което имаме нужда, е силна и солидарна Европа“, добави Маас. Според него държавите членки на ЕС трябва да говорим с един глас и да действаме единно, но по думите му това ще бъде възможно ако преодолеем различията си. „Да се върнем към основните ценности на ЕС и да ги защитаваме“, изтъкна външният министър на Германия. „В ЕС от най-голямо значение са гражданите. България е силен проевропейски партньор, който е в сърцето на Европа. Ние сме сигурни, че след изборите България отново ще говори, защото има много теми, от които ние се нуждаем. Става дума за бъдещето на Европа, ние не искаме да я оставяме на популистите и националистите“, изтъкна той. По думите му страната ни ясно е заявила позиция по отношение на Западните Балкани още по време на председателство на Съвета на ЕС. България има важен глас за Западните Балкани, защото е много близо и защото за да разбере човек Балканите той трябва да знае културите и традициите. България е модератор на този процес, за решаване на конфликтите“, допълни той. Според него тя играе важна роля за намирането на европейския път за страните от Западните Балкани. Решението на „Фолксваген“ за инвестиции е важно, но то ще бъде взето от фирмата, тук политиката не трябва да се меси, каза още Маас. Попитан дали има намерение немската автомобилна компания „Фолксваген“ да прави инвестиции в България, той отговори: „Решението е изключително важно, но то ще бъде взето от фирмата, тук политиката не трябва да се меси“. Маас коментира и задалата се ситуация в Австрия, при която вицеканцлерът Щрахе беше уличен в злоупотреби с власт. Мааст изрази надежда обстановката да се разреши последователно и бързо. „Ние искаме да работим с новото австрийско правителство, надявам се Австрия да говори с проевропейски глас в ЕС. Ние искаме да имаме добри отношения и имаме добри отношения“, добави той. Много е важно на европейските избори да преборим растящия тренд на национализъм, популизъм и евроскептицизъм. Това каза вицепремиерът и министър на външните работи Екатерина Захариева след официална среща с външния министър на Федерална Република Германия Хайко Маас.", "date": "2019.05.20", "title": "Хайко Маас: Надявам се „Фолксваген“ да обяви решението си скоро"}
{"url": "https://www.faktor.bg/bg/articles/migranti-blokiraha-letishte-sherl-de-gol-v-parizh", "text": "Протестната акция на няколкостотин бездомни мигранти наруши работата на втория терминал на летище \"Шарл де Гол\" в Париж, съобщава в личния си профил във Фейсбук лидерът  на френската крайнодясна партия \"Национален сбор\" Марин Льо Пен. \"Какъв образ даваме от нашата страна, като позволим да нарушим всички наши правила?\", това попита Льо Пен чрез социалната мрежа. Няколкостотин бездомни запълниха Терминал 2 на летището, за да осъдят постоянните депортирания и отношение към тях. Сред исканията на протестиращите са разговор с генералния директор на Air France и премиера Едуард Филип. Зад организирането на протеста от над 400 нелегални имигранти стои групата \"Вдигни се, Ла Шапел!\", която публикува в социалните мрежи обръщение в подкрепа на демонстрацията, наричайки протестиращите \"черни жилетки\". Те също така обвиняват ръководството на летищата и авиокомпанията Air France, че помага на държавната политика на експулсиране.", "date": "2019.05.20", "title": "\"Черни жилетки\"  блокираха летище \"Шарл де Гол\" в Париж"}
{"url": "https://www.faktor.bg/bg/articles/novini/balgariya/karakachanov-nyama-da-se-uchudya-ako-nyakoy-ne-e-zamislil-stsenariy-kostinbrod", "text": "Прогнозирах, че тази компания ще бъде компроматна. Тя започна с лъжи и манипулации. Но нямам информация за някакъв Костинброд. Няма да се учудя, ако някой е замислил подобен сценарий.  Няма как да не удря по репутацията ми обвинението, че не съм декларирал някаква тераса. Трябва хора, които хвърлят бухалки чрез словото, да бъдат санкционирани. Тези, които са си сбъркали декларациите, да се коригират. Ако някой работи през офшорна сметка, означава, че иска определена информация да не стига до обществото. Добре е политиците да не работят с офшорни сметки или поне да ги декларират.  Красимир Каракачанов коментира и ситуацията около избора на нов изтребител и стартиралите преговори със САЩ за Ф-16. Състезателната процедура има две части - първата част приключи и ние избрахме един от тримата участници. След това правителството ни даде карт бланш да се водят преговори. За нас те са важни, особено по отношение на цените, които са неоправдано по-високи. И ще ви дам пример, езиковото обучение на пилотите. Всички пилоти вече са минали такива курсове, е тогава има ли смисъл това да се повтори и за това да се плаща от българските данъкоплатци. Освен това предлагаме да се плаща на вноски, за да не се блокират другите два проекта, ремонтите на стари самолети, както и да удари заплатите на военно-служещите през следващите две години. Тоест, да се търсят варианти България да не плаща цялата сума. Но която и друга оферта да бяхме избрали, щяхме да имаме сходни проблеми, подчерта военният министър. На въпроса дали ще има предсрочни избори, ако БСП победят на евровота, военният министър бе лаконичен: Когато Станишев беше начело на управлението, загуби първите евроизбори. ГЕРБ го победи и той подаде ли оставка, попита реторично Каракачанов.", "date": "2019.05.20", "title": "Каракачанов: Няма да се учудя, ако някой не е замислил сценарий \"Костинброд\""}
{"url": "https://www.faktor.bg/bg/articles/veber", "text": "В България растат заплатите, повишава се стандартът на живот на хората. Безработицата е по-ниска. Има по-добри възможности за младите. Изключително е важно, че политиката на правителството “Борисов” пази границите, спира нелегалните мигранти. Много често, като пътувам из цяла Европа, давам Бойко Борисов за пример за стъпките, които той предприе, за да опази външната граница на ЕС\". Това казва в интервю за 24 часа кандидатът за председател на Европейската комисия от ЕНП МАнфред Вебер, който вчера участва в основното предизборно събитие на управляващата партия ГЕРБ.  По отношение на приемането на страната ни в Шенген Вебер признава, че настоящото положение не е справедливо за България. \"Вашата страна предприе всички мерки, всички стъпки, за да отговори на изискванията за пълноправно членство в шенгенското пространство. Ето защо постоянното отлагане и отлагане на приемането ви от страна на Съвета на министрите на вътрешните работи е просто несправедливо. Искам да приоритизирам тази тема. Като председател на Европейската комисия ще имам повече власт и влияние да го направя. И аз търся справедливост. Ако не е възможно да се направи в пакет с Румъния, което е един от проблемите - заради дебата за корупцията там, трябва да потърсим отделен подход за двете страни. Не е честно България да страда заради социалистическото управление в Румъния. Трябва да бъдат третирани еднакво\", казва Вебер. На въпрос за очакванията му от евроизборите, кандидатът на ЕНП казва, че \" ГЕРБ под лидерството на Бойко Борисов е силна и уважавана партия в Европа\".  Вебер припомня, че добрите контакти между Бойко Борисов е до Ангела Меркел, че на Съветите те са близо един до друг.  По неговите думи българските социалисти са много изолирани в Европа, не вижда в тях силен актьор, не са силни. Ако иска България да има силен глас в Брюксел, ГЕРБ е най-добрият избор.  \"Като председател на ЕК ще разчитам и на Ангела Меркел, и на Бойко Борисов, и на всички наши лидери\", изтъква още Манфред Вебер.", "date": "2019.05.20", "title": "Вебер: Правителството на \"Борисов\" опази външните граници на ЕС, това е за пример"}
{"url": "https://www.faktor.bg/bg/articles/borisov-v-uchebnitsite-na-kgb-pishe-kak-da-preoblechesh-istinata-v-lazha", "text": "Премиерът Бойко Борисов и лидер на партия ГЕРБ и водачът на листата за евровота Мария Габриел представиха в студиото на БТВ приоритетите за евровота и бъдещето на България в Европа. Борисов честити рождения ден на Мария Неделчева, който е днес и обясни защо я нарича така. \"Изпратил съм я като Неделчева и така е записана и в телефона ми. Това, че после се е омъжила за чужденец, за мен не я променя. Тя си е наше момиче\", каза Борисов.  \"Оставките са пречистване. Никой не се е родил премиер, министър или депутат. По-ненормално е да не се дават оставки. На другите партии не им ли изкарахте същото, но при нас се дават оставки. Нашият има една къща за гости, а отсреща госпожата има три. А той даде и оставка, и гаранцията си плати\", каза Борисов.  Премиерът обясни какво е имал предвид с припомнянето на аферата \"Костинброд\". \"Помните какво беше и те нямат друг шанс. Затова казват, че ще ползват такъв начин. В учебниците на КГБ пише, че най-добре е да подбереш определени истини за човека и да ги смесиш с лъжи. Това очакваме и в четвъртък-петък се готвим за реакция. Виждате, че опитаха със злоба и жлъч, но не успяват. Ние имаме подготвена листа и затова опитват по друг начин\", посочи Борисов и припомни, че ГЕРБ загуби 6% от „Костинброд“ и накрая се оказа, че няма фалшиви бюлетини. \"На дебата на водачите на листи се показва, че Мария Неделчева (Габриел) в пъти превъзхожда. Направеното от ГЕРБ няма алтернатива\", каза още той. „Аз съм подавал оставка, когато е било нужно. Най-доброто място за живеене е Австрия и виждате там какво се случва.“, каза още Борисов. \"Вчера и в Австрия са подадени оставки заради скандали. Разликата е, че там партньорите на Себастиан Курц са се издънили и затова е развалена коалицията и подаде оставка. При нас няма такава необходимост\", каза Борисов.  \"Злоупотреби има навсякъде, важно е държавата да не ги замазва. ЕК ще продължи да следи какво се случва“, каза Мария Габриел. \"Програмата \"Арахне\" е приложена в България, това позволява прозрачност на еврофондовете, обясни още Габриел.", "date": "2019.05.20", "title": "Борисов: В учебниците на КГБ пише как да превърнеш истината в лъжа"}
{"url": "https://www.faktor.bg/bg/articles/kakvi-sa-posledstviyata-sled-otsrochkata-lichnite-lekari-da-poluchat-spetsializatsiya", "text": "Личните лекари без специалност по обща медицина ще имат още 4 години да я придобият. Това решиха депутатите от Здравната комисия на първо четене. Поредното удължаване на срока се налага заради опасността хиляди българи да останат без семейни лекари след 3 юни. Д-р Николай Брънзалов от Националното сдружение на общопрактикуващите лекари се обяви против тази мярка. \"Решението за тази отсрочка е политическо\", заяви пред БНТ д-р Брънзалов. 16% или 673 души са общопрактикуващите лекари, чиито практики би следвало да бъдат заличени, както показва статистиката. По думите му, всичко това показва острия недостиг на общопрактикуващи лекари в страната. \"Общата ни възраст е толкова напреднала, че едва ли след пет години картинката ще е по-различна. Множество общопрактикуващи от малки населени места нямат време за специализация, какъвто е случаят с д-р Стоян Костов от Кресна\", обясни д-р Брънзалов. Той се обяви да се даде отсрочка за специализацията на лекари, които са я започнали, а не за онези, които нямат намерение да придобият такава. По думите му, специализацията е важна, защото медицината се развива бързо. \"Лекарската професия винаги изисква усъвършенстване. Ти трябва да си в крак с времето. Говорим за медицина, говорим за работа с живи хора. Квалификацията на всеки лекар кореспондира с неговото ниво на квалификация\", категоричен е д-р Брънзалов. Той допълни, че е нужна инвестиция в първичната извънболнична медицинска помощ, каквато досега, по думите му, не е съществува.", "date": "2019.05.20", "title": "Д-р Николай Брънзалов: Решението за отсрочка на специализацията на лекарите е политическо"}
{"url": "https://www.faktor.bg/bg/articles/predi-vota-v-nedelya-nova-demokratsiya-s-6-5-pred-upravlyavashtata-siriza", "text": "Преди изборите за Европейски парламент на 26 май, основната опозиционна партия в Гърция „Нова демокрация“ запазва преднина от 6,5% пред управляващата СИРИЗА, според проучване на MRB, цитирани от електронното издание на атинския ежедневник Kathimerini, съобщава Фокус. Данните показват, че 30% от анкетираните подкрепят консерваторите, докато подкрепящите СИРИЗА са 23,5%. Левоцентристкият алианс „Движение за промяна” остава на трето място с 6,6%, следван от крайнодясната партия „Златна зора” с 6,3% и Комунистическата партия на Гърция с 5,9%. От редакцията подчертават, че 63.4% от анкетираните очакват партията на Кириакос Мицотакис да спечели изборите. В успеха на СИРИЗА вярват 17%. Подчертава се, че 56,9% от гърците имат негативно отношение към правителството на премиера Алексис Ципрас, а 36,3% смятат управлението му за като цяло положително. На въпрос дали допускат избухването на конфликт със съседна Турция, 38,8% отговарят утвърдително, а 52% определят подобен сценарий като малко вероятен.", "date": "2019.05.20", "title": "Преди вота в неделя: „Нова демокрация“ води с 6,5% пред управляващата СИРИЗА"}
{"url": "https://www.faktor.bg/bg/articles/signal-za-bomba-oprazni-sadebnata-palata", "text": "Сигнал за бомба затвори Съдебната палата, съобщава БГНЕС. Районът е отцепен и има полиция. Сградата на Съдебната палата е една от най-честите мишени на \"телефонните терористи\". До момента взривно вещество не е откривано там, но се постига желания ефект да се пречи на съдебната система да функционира нормално.", "date": "2019.05.20", "title": "Сигнал за бомба опразни Съдебната палата"}
{"url": "https://www.faktor.bg/bg/articles/11-zhertvi-sled-strelba-v-bar-v-braziliya", "text": "Въоръжени убиха 11 души в бар в Северна Бразилия. Tова съобщиха полицейски служители, цитирани от БГНЕС. Стрелбата се състояла в град Белем, съобщиха от отдела за обществена безопасност в северната бразилска провинция Пара. За сега не се съобщава какви са мотивите на стрелците, съобщи АФП. Нападателите са избягали, но полицията е информирала, че един от стрелците е ранен и е задържан от полицаите. Потвърдена е смъртта на шест жени и петима мъже, съобщиха местни медии. Стреляли са общо седем въоръжени, след като са пристигнали с мотоциклет и три автомобила, с които са избягали след атаката.", "date": "2019.05.20", "title": "11 жертви след стрелба в бар в Бразилия"}
{"url": "https://www.faktor.bg/bg/articles/alpinistat-ivan-tomov-shte-ostena-v-himalaite-taka-e-pozhelal", "text": "Иван е имал климатизацията. Имаше силна психика и физика, той имаше свръхпоносимост към височината. Това разкри Саша Попов по Нова ТВ,  приятел на загиналия при слизане от връх Лхотце български алпинист Иван Томов. Иван многократно е казвал, че отивайки с кислород, смъква с 2000 м от височината. Това не е етично, но е въпрос на оцеляване. Затова да е истинско постижение е да качат върховете без кислород, посочи той. Сложен е медицинският проблем, довел до смъртта на Иван. Много са факторите. Той беше от това поколение български алпинисти, че нашия алпинизим е равностоен до световния. Но платихме със скъпа цена, изтъкна Саша Попов. Иван е пожелал да остане там, където е. Затова не се планира да бъде прибрано тялото му, каза на финала Попов. Припомняме, че Томов стана третият българин, стъпил на Лхотце, като го направи без допълнителен кислород и без подкрепа от шерпи. Двамата с рускинята Настя Рунова изкачиха върха, но са се забавили при спускането и едва вечерта са достигнали Лагер 4, пише summitsweb.com. От фирмата организатор \"Чатурс Трекс & Експедишънс\" изпратили шерпа от Лагер 3 към Лагер 4, който да посрещне двамата. По предварителна информация Томов е развил мозъчен оток. Въпреки кислорода и поставения му дексаметазон е починал на слизане под лагер 4.", "date": "2019.05.20", "title": "Алпинистът Иван Томов ще остане в Хималаите, така е пожелал"}
{"url": "https://www.faktor.bg/bg/articles/novini/balgariya/hristo-ivanov-institutsiite-u-nas-sa-v-budna-koma", "text": "Костинброд - си го произвежда Борисов лично. Всяка седмица имат скандали, гърмят бушони, а това значи че гърми системата. Допуснал е срив на институциите, те са приведени в будна кома.  Това е дълбоката причина, че ние постоянно живеем в един Костинброд. Това коментира в ефира на Нова ТВ лидерът на \"Да, България\" Христо Иванов. Проверките на офшорките е също пародия. На ДАНС  това й е работата. Не очаквам да излезе нещо извън поредната заготовка. Институциите трябва да работят всеки ден, а не да правят пиар на едно или друго политическо тяло, допълни той. На въпрос смята ли консултациите на Румен Радев за главен прокурор прибързани, Иванов обясни: Преценката на президента за главен прокурор е чисто политическо. Затова напълно негово право е да обяви предварително на какви характеристики, трябва да отговоря кандидата за главен прокурор, който ще подкрепи той. Това право му дава конституцията - да се намесва в избора му. Но въпросът е не каква ще е личността, а с каква програма ще дойде като главен прокурор. За мен е добре да се стигне до радикална реформа на институцията главен прокурор. Аз съм критикувал президента досега защото приказва много и не използва правомерно пълномощията си. Не виждам в консултациите конституционен проблем, но не ми внушава и особен оптимизъм. Но проблемът е в липсата на реформи в съдебната система, бе категоричен бившият правосъден министър.", "date": "2019.05.20", "title": "Христо Иванов: Радев има право да каже какъв главен прокурор ще подкрепи"}
