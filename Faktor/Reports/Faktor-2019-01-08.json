{"url": "https://www.faktor.bg/bg/articles/stolichna-obshtina-izgrazhda-nov-park-v-tsentara-na-sofiya", "text": "Столичната община планира изграждането на мини парк в центъра на София, който да бъде разположен между площадите \"Руски паметник\" и \"Македония\". По този начин трамвайното трасе ще се превърне градски парк. Така затревени релси, пешеходни пространства, велоалея, място за детски игри и малки площадчета трябва да заменят паркоместата и прашните павета. След като ремонтът на трамвайното трасе се отложи и сега има нова обществена поръчка, главният архитект Здравко Здравков реши да превърне дефекта в ефект и на мястото на асфалта да се появи зеленина. Автомобилите в района вече ще се паркират успоредно на трасето, информира Нова телевизия. Решението за това как да изглежда мястото общината е поверила на архитекти, които са работили по реконструкцията на „Шанз Елизе”. Стойността на проекта е около 40 млн. лева и се очаква търгът да е оспорван, така че за реализация може да се говори едва през 2020 г.", "date": "2019.01.08", "title": "Столична община изгражда нов парк в центъра на София"}
{"url": "https://www.faktor.bg/bg/articles/ruska-voenna-politsiya-patrulira-kray-manbidzh", "text": "Руска военна полиция започна да патрулира в района на сирийския град Манбидж, който доскоро бе под контрола на подкрепяните от САЩ кюрдски сили, предаде \"Франс прес\". Руската намеса е в подкрепа на сирийските правителствени войски, които наскоро се разположиха в намиращия се близо до границата с Турция Манбидж. Кюрдските бойци, които се опасяваха от турска офанзива, призоваха сирийският режим да разположи свои войски в Манбидж в края на декември, след като американският президент Доналд Тръмп изненадващо обяви, че силите на САЩ се изтеглят от Сирия. \"Целта на мисията е да бъде гарантирана сигурността в района и да бъде наблюдавана ситуацията и движението на въоръжени групи\", заяви говорителят на руската военна полиция Юсуп Маматов. Високопоставени американски служители зачестиха с предупрежденията си към Доналд Тръмп да не прибързва с изтеглянето на американските войски от Сирия, което ще развърже ръцете на съюзниците на Башар ал Асад, Русия и Иран. Близо 2000 американски войници са разположени понастоящем на сирийска територия с цел борба срещу терористичната организация \"Ислямска държава\" (ИД). Кюрдските бойци са гръбнакът на Сирийските демократични сили, които превзеха Манбидж от ИД през 2016 година. Кюрдските сили неотдавна напуснаха града след обявеното изтегляне на американските войници. Президентът на САЩ Доналд Тръмп увери вчера, че изтеглянето на американските сили от Сирия ще бъде извършено постепенно, като борбата срещу ИД ще продължи. /БТА", "date": "2019.01.08", "title": "Руска военна полиция вече патрулира край Манбидж"}
{"url": "https://www.faktor.bg/bg/articles/novini/balgariya/iliyan-vasilev-ninova-e-mnogo-predskazuema-v-posredstvenostta-si", "text": "Колко време изчака Нинова за да изложи препрограмираната си позиция. Ето защо тя никога няма да вземе власт, в каквато и конфигурация да е. Така анализаторът и бивш посланик на България в Москва Илиян Василев коментира заканата на Корнелия Нинова и БСП да гласуват в парламента „против” закупуването на бойни самолети от САЩ.  Партията и е болшевишка, а личната свързаност и материална заинтересованост през съпруга си от парите на Лукойл, предпоставят този избор и позиция. Това още не означава, че всички в БСП ще я подкрепят, казва Василев. Според него тази позиция на лидера обяснява, защо днес Александър Симов нападна Станишев превантивно. Искат да го изолират от партията, за да не влияе върху избора на Ф-16 и други важни за ЕС идентификацията ни закони. Преценете колко умен е кренът и към националистите, към атакистите и това сляпо русофилство, което няма как да не отблъсне избирателите. Вече прогнозирах подобно поведение - Нинова е много предсказуема в посредствеността си, казва с ирония Василев.", "date": "2019.01.08", "title": "Илиян Василев: Нинова е много предсказуема в посредствеността си"}
{"url": "https://www.faktor.bg/bg/articles/novini/balgariya/izyavlenie-na-beliya-dom-tramp-privetstva-izbora-na-f-16-shte-otgovorim-na-iziskvaniyata-na-balgariya", "text": "Администрацията на президента Тръмп приветства плановете за модернизация на въоръжените сили на България и очаква нейния предстоящ избор на нов многоцелеви изтребител. Съединените щати остават ангажирани да работят заедно с българското правителство по определяне на окончателните параметри на потенциална продажба на F-16, така че да отговарят на бюджетните и оперативни изисквания, като едновременно с това предлагат отлични оперативни способности. Ние сме убедени, че F-16 блок 70 предлага на България най-добрата възможна комбинация от цена, бойни способности и взаимна съвместимост с другите натовски военновъздушни сили. Ако F-16 блок 70 бъде избран от България, то той ще служи на българските Военновъздушни сили ефикасно и надеждно десетилетия наред. F-16 блок 70 предлага също така и най-модерна технология. Придобиването му от България ще предостави на българските Военновъздушни сили възможността надеждно да защитават българското въздушно пространство и да участват в операции заедно с НАТО и всички други военновъздушни сили, които притежават F-16, включително всички съседни на България страни. Придобиването на изтребителя F-16 блок 70 ще продължи да засилва дългосрочната подкрепа и сътрудничество с Военновъздушните сили на САЩ и другите натовски военновъздушни сили. Съединените щати очакват да продължат разговорите с правителството на България при придвижването на това решение. STATEMENT BY THE WHITE HOUSE The Trump administration welcomes Bulgaria’s defense modernization plans and looks forward to the country’s imminent selection of a new multirole fighter aircraft. The United States remains committed to working with the Bulgarian government to tailor the final scope of a potential F-16 sale to fit its budgetary and operational requirements, while still offering superior capabilities. We believe that the F-16 Block 70 offers Bulgaria the best possible combination of price, capability and interoperability with other NATO air forces. If the F-16 Block 70 is selected by Bulgaria, it will serve Bulgaria’s air force capably and reliably for decades to come. The F-16 Block 70 also offers state-of-the-art technology. Its acquisition by Bulgaria would give the Bulgarian Air Force the ability to reliably defend Bulgaria’s airspace while operating jointly within NATO with all the other air forces that fly F-16s, including all of Bulgaria’s NATO neighbors. Acquisition of F-16 Block 70 aircraft would further strengthen long-term support and cooperation with the United States Air Force and other NATO air forces. The United States looks forward to continuing discussions with the Government of Bulgaria as this decision moves forward.", "date": "2019.01.08", "title": "Изявление на Белия дом: Тръмп приветства избора на F-16, ще отговорим на изискванията на България"}
{"url": "https://www.faktor.bg/bg/articles/otlagat-s-6-mesetsa-priemaneto-na-zakona-za-gorivata", "text": "Министерството на икономиката ще внесе в Министерски съвет още на утрешното заседание предложение да се отложи с 6 месеца влизането в сила на Закона за горивата. Това съобщи ресорният министър Емил Караниколов по време на заседание на Националния съвет за тристранно сътрудничество. Министърът се надява и парламентът да се съобрази с искането, за да се изчистят всички спорни моменти. Към този момент законът трябва да влезе в сила в края на януари. Браншовите организации имат пълно основание да критикуват Закона за енергетиката, смята икономическият министър. Според Караниколов в закона има текстове, които са абсурдни и посочи за пример минния сектор. Според заложеното сега в закона една подземна машина в галериите, за да бъде презаредена с гориво, трябва да се разглоби на части и да се изкара на повърхността. След това същата процедура да се повтори отново, за да се вкара под земята. Въпреки че по отношение на Закона на горивата в Министерството на икономиката беше създадено специално звено, което да отговаря за законодателството, Караниколов заяви, че не са търсени за мнение при изработването на закона. Срещу текстовете в закона се обявиха браншови организации, които се заканиха за безсрочни протести с жълти жилетки. Настояването е да се спре законът, тъй като според сдружението има допуснати 35 нарушения на българското и европейското законодателство. Очаква се и решение на Европейската комисия, предаде Нова телевизия.", "date": "2019.01.08", "title": "Отлагат с 6 месеца приемането на Закона за горивата"}
{"url": "https://www.faktor.bg/bg/articles/novini/svyat/dron-prizemi-samoletite-na-hiytrou", "text": "Няколко полета са забавени на летище \"Хийтроу\" в Лондон след засичане на безпилотен самолет, съобщават местни медии. Говорител на летището заяви, че служители на \"Хийтроу\" сътрудничат на полицията за установяване дали безпилотният самолет наистина лети във въздушното пространство на летището. Полетите са спрени \"като предохранителна мярка\", добави представителят. \"Дейли мейл\" пише, че самолетите са приземени, докато полицията разследва информацията за безпилотен самолет над писта. Позволява се кацане само на южната писта, северната е затворена. Други медии информират, че са спрени всички заминаващи полети. В края на миналия месец хиляди хора бяха блокирани в продължение на два дни на летище \"Гетуик\" заради безпилотен самолет.", "date": "2019.01.08", "title": "Дрон приземи самолетите на „Хийтроу”"}
{"url": "https://www.faktor.bg/bg/articles/kevr-spekulatsiya-e-che-tsenata-na-toka-za-potrebitelite-shte-skochi-s-15-20", "text": "Изказвания в последните седмици, в които се твърди, че цената, която ще плащат българските потребители на регулиран пазар, ще нарасне с 15 или 20 процента, са абсолютна спекулация. Това каза председателят на Комисията за енергийно и водно регулиране /КЕВР/ Иван Иванов по време на заседанието на Националния съвет за тристранно сътрудничество /НСТС/. Председателят на КЕВР обясни, че моделът, който енергийният регулатор следва, е, че промяната на един от ценообразуващите елементи води на промяна на друг компонент. Това обаче става по начин, че може да се поддържа относителна стабилност на цената на тока. \"Не може по никакъв начин да се очакват такива скокове, за които се говори в медиите и от някои участници в политическите дебати\", категоричен бе Иванов.", "date": "2019.01.08", "title": "КЕВР: Спекулация е, че цената на тока за потребителите ще скочи с 15% - 20%"}
{"url": "https://www.faktor.bg/bg/articles/es-nalozhi-sanktsii-sreshtu-iranska-razuznavatelna-sluzhba-planirala-teror-v-evropa", "text": "Европейският съюз взе днес решение за налагането на санкции срещу иранци, за които се подозира, че са планирали нападения в Дания и Франция, предаде ДПА. \"Европейският съюз току-що взе решение да наложи санкции срещу иранска разузнавателна служба заради планирани убийства на европейска територия. Това е ясен сигнал от ЕС, че ние няма да приемем подобно поведение в Европа\", написа в Туитър датският външен министър Андерс Самуелсен. \"Изключително насърчаващо е, че ЕС току-що взе решение за нови санкции срещу Иран в отговор на враждебните дейности и заговори, които се планират и извършват в Европа, включително и в Дания\", заяви също в Туитър датският премиер Ларс Льоке Расмусен. Санкциите на ЕС са насочени срещу двама ирански граждани и една организация, посочиха пред ДПА дипломатически източници. Датската полиция обвини през октомври Техеран, че планира да извърши в Дания нападения срещу ирански имигранти, членуващи в забранена от иранските власти опозиционна организация. Иран бе обвинен по-рано миналата година, че е планирал и бомбено нападение срещу имигрантско опозиционно движение в Париж, припомня ДПА. Тези разкрития обтегнаха отношенията между Техеран и Европейския съюз, който полага усилия да запази постигнатото през 2015 г. споразумение за иранската ядрена програма, от което американският президент Доналд Тръмп изтегли САЩ миналата година.", "date": "2019.01.08", "title": "ЕС наложи санкции срещу иранска разузнавателна служба, планирала убийства в Европа"}
{"url": "https://www.faktor.bg/bg/articles/hakerskite-ataki-sreshtu-polititsite-v-germaniya-bila-otmashtenie-za-komentari", "text": "Самообразовал се германски компютърен ентусиаст, раздразнен от различни политически коментари, е отговорен за изтичането на информация за германските политици в интернет през декември. Това съобщи прокуратурата на Германия след ареста на основния заподозрян, информира ДПА. Заподозряният - 20-годишен германец от западната провинция Хесен, който няма криминално минало - призна пред властите, че е извършил престъплението и че е действал сам. Държавното обвинение поясни, че 20-годишният е освободен от ареста. Според прокуратурата заподозряният ще бъде глобен или ще бъде изискано от него да положи общественополезен труд. Пробивът в киберсигурността доведе до политически натиск над правителството. Информацията, която съдържа адреси на местожителство, мобилни номера, писма, записи и копия на документи за самоличност, бяха разпространени за първи път чрез \"Туитър\" през декември, но цялата информация излезе в публичното пространство през миналата седмица.  Около 1000 души са засегнати, включително депутати от Бундестага, Европейския парламент, регионалните и местни законодателни органи. Депутатите от всички партии в Бундестага са засегнати с изключение на крайнодясната партия \"Алтернатива за Германия\" - най-голямата опозиционна партия в парламента. Георг Унгефук от прокуратурата във Франкфурт съобщи, че 20-годишният издирвал и се е сдобил с информацията, защото е бил вбесен от публични коментари на засегнатите политици. Представителят не разкри подробности кои коментари са ядосали 20-годишния германец. Разследването все още не е приключило, тъй като прокурорите искат да са абсолютно сигурни за мотивите. Заподозряният беше арестуван в неделя и освободен в понеделник, отбеляза Унгефук. Властите не смятат, че ще се укрие, защото живее при родителите си. Не смятат, че има и съучастници. Унгефук добави, че заподозряният се разкайва за стореното от него. Представителят на прокуратурата поясни, че заподозряният се е сдобил с част от информация при хакерска атака, но също така е използвал информация, която е достъпна в публичното пространство. Преди да бъде задържан той е унищожил един от носителите на информация, която е събрал.", "date": "2019.01.08", "title": "Хакерските атаки срещу политиците в Германия били отмъщение за коментари"}
{"url": "https://www.faktor.bg/bg/articles/bivshata-shahmatna-federatsiya-e-osadena-da-varne-blizo-700-hil-lv", "text": "Бившата шахматна федерация е изразходвала 684 540 лв. неправомерно, обяви министерството на спорта, като се позова на решение на Софийския градски съд. Сдружението \"Българската федерация по шахмат\", ръководено от Силвио Днаилов, трябва да възстанови на ММС 395 468 лева, предоставени за организирането и провеждането на европейско индивидуално първенство за жени в Пловдив през 2014 г., както и 289 072 лева, отпуснати за организирането и провеждането на европейски индивидуални купи по шахмат за мъже и жени в Албена/Златни пясъци през 2014 г., съобщава \"Дневник\".  От министерството припомнят, че след проверки Агенцията за държавна финансова инспекция и Инспекторатът на ММС отчетоха незаконосъобразно разходвани средства от \"Българска федерация по шахмат\" в размер на над 2 млн. лв. в периода 2011 - 2014 г., заради което беше отказано подновяването на лицензията ѝ. Сдружението е осъдено да плати и деловодни разноски в размер на 45 741,60 лв. Министерството посочва, че е обезпечило своето вземане чрез наложена възбрана върху имот на федерацията в София. Данаилов беше разследван за финансови злоупотреби като президент на БФШ и Европейския шахматен съюз. \"Превеждането на сумите на дружество в офшорна зона очевидно е с цел присвояване на средства, като това се потвърждава и от решението на Спортния арбитражен съд\", мотивира своя акт съдебният състав при СГС, цитиран от ММС. Българският шах е в тежка управленска криза след серията сътресения, довели до изключване от европейския шах и от международната федерация. В момента спортът се управлява от \"Българска федерация по шахмат - 1928\". Това е поредното дело, свързано с шахмата, в което министерството е въвлечено. Наскоро \"Българска федерация шахмат\" спечели делото срещу ММС, свързано със заповедта, с която министър Красен Кралев отказа да поднови лиценза на федерацията. Преди половин година Върховният административен съд (ВАС) отмени заповедта, с която Кралев отказва да поднови лиценза на сдружението \"Българска федерация шахмат\". През март 2016 г. Кралев спря финансирането на федерацията заради незаконосъобразно и нецелесъобразно разходване на средства в големи размери. След това федерацията не изпълни споразумението за разсрочено плащане на сумите към министерството. ММС използва това, за да не поднови лиценза ѝ. Впоследствие обаче съдът реши, че действията на министерството са неправомерни, тъй като според закона не се спира цялото финансиране, а само това по отделни програми. \"Отказът е постановен при неизяснена фактическа обстановка и липса на мотиви\", пише в съдебното решение на ВАС от 9 юли. Успоредно с това обаче преди време министерството загуби и делo, в което са въвлечени други две сдружения, искащи да ръководят българския шах. Съдът постанови, че ММС неправомерно е дало лиценз на \"Българска федерация по шахмат - 1928\", а жалбата дойде от \"Шахматна федерация България\". През есента Кралев заяви, че проблемът с българския шах е в миналото.", "date": "2019.01.08", "title": "Осъдиха бившата шахматна федерация да върне на държавата близо 700 хил. лв."}
{"url": "https://www.faktor.bg/bg/articles/balgarski-shofyor-bit-ot-migranti-vav-frantsiya", "text": "Тир с шофьор българин изгоря тази нощ на магистрала близо до френския град Кале, предаде БТА, цитирайки информационния сайт Infomigrants. Тирът се възпламенил, след като шофьорът му се опитал да премине през издигната от петдесетина мигранти преграда. Броят на мигрантите бе потвърден в Туитър от френската полиция. Според френски медии шофьорът на тира от български произход е бил бит от мигрантите, след като е излязъл от шофьорската си кабина. Мигрантите са успели да избягат преди идването на полицията. Раненият шофьор е откаран в болница. Мигрантите често издигат прегради от клони, автомобилни гуми и дъски, за да принудят шофьорите на камиони да намалят скоростта, а те през това време да се покатерят на превозното средство и така да стигнат до Англия.", "date": "2019.01.08", "title": "Български шофьор бит от мигранти във Франция"}
{"url": "https://www.faktor.bg/bg/articles/golyam-pozhar-v-sandanski", "text": "Голям пожар вдигна на крак огнеборците в Сандански. Горял е цех в покрайнините на града. Сигналът е подаден около 13:55 часа, а към момента огънят вече е погасен. Причините за инцидента се изясняват. Според struma.bg пожарът е би в дърводелски цех и е тръгнал от печка на дърва.", "date": "2019.01.08", "title": "Голям пожар в Сандански"}
{"url": "https://www.faktor.bg/bg/articles/ikonomika/biznes/-amazon-izmesti-maykrosoft-i-stana-kompaniyata-s-nay-golyama-pazarna-kapitalizatsiya-v-sveta", "text": "Американският гигант за онлайн търговия \"Амазон\" стана вчера компанията с най-голяма пазарна капитализация в света, отнемайки от \"Майкрософт\" първото място на Уолстрийт, съобщи АФП. Акциите на ръководената от най-богатия човек на света Джеф Безос компания поскъпнаха вчера с 3,44%. Така пазарната й капитализация достигна 797 млрд. долара, а тази на \"Майкрософт\" е 783 млрд. долара. Въпреки това стойността на \"Амазон\" значително намаля, откакто в началото на септември надхвърли един милиард долара, няколко седмици след като същото направи и \"Епъл\".", "date": "2019.01.08", "title": "„Амазон“ измести \"Майкрософт\" и стана компанията с най-голяма пазарна капитализация в света"}
{"url": "https://www.faktor.bg/bg/articles/kultura/art-faktor/kukeri-shte-gonyat-zloto-v-razlog-na-karnavala-starchevata", "text": "Разлог се подготвя за осмия международен кукерски карнавал \"Старчевата\" на 12 януари, съобщава БНР.  В тази връзка бе проведена работна среща между организаторите от община Разлог и представители на „Паркинги и гаражи“, Народно читалище „15.IX. 1903-1909” и РУ – Разлог. На срещата бяха обсъдени и уточнени всички детайли около организацията и протичането на маскарада.  Кукерите се наричат \"чауши\" и \"старци\", така се ражда и наименованието \"Старчевата\", на вече традиционния карнавал, който община Разлог организира под патронажа на кмета инж. Красимир Герчев.  На 12 януари според предварителните заявки ще дефилират над 27 групи с близо 1500 участници от страната и чужбина, всички с отличия от различни национални и международни конкурси. Три ще бъдат групите от Република Македония. Фестивалът \"Старчевата 2018\" ще има конкурсен характер.  Представянето на участниците в различните конкурсни категории ще се оценява от професионално жури. Очакват се и гости от Федерацията на европейските карнавални градове, на която Разлог е член от 1996 година.  Празникът на 12 януари ще започне в 10.30 часа. Шествието с официалните гости ще тръгне от народно читалище \"15.09.1903-1909\" и ще продължи до централния площад в Разлог, където ще дефилират след това всички участници.", "date": "2019.01.08", "title": "Кукери ще гонят злото в Разлог на карнавала \"Старчевата\""}
{"url": "https://www.faktor.bg/bg/articles/tristrankata-shte-zasedava-izvanredno-dnes-zaradi-skapiya-tok-za-biznesa", "text": "Националният съвет за тристранно сътрудничество се събира извънредно днес.  Първото за тази година заседание се свиква след внесено искане от КНСБ. Синдикатът настоява да обсъди с бизнес организациите и представителите на държавата актуалните проблеми в енергийния сектор.", "date": "2019.01.08", "title": "Тристранката ще заседава извънредно днес заради скъпия ток за бизнеса"}
{"url": "https://www.faktor.bg/bg/articles/ikonomika/proizvoditel-prognozira-skok-na-tsenite-na-vsichki-stoki", "text": "Поскъпване на всички продукти в производството на българската икономика ще има през тази година. Скок в цените се очаква не само в хранителните стоки, а това е зарaди по-високите цени на горивата, водата, електроенергията и заплатите. Тази прогноза даде за Дарик председателят на асоциацията на месопреработвателите в България Кирил Вътев.   „Тенденцията за повишаващите се разходи започна още миналата година. Сега обаче изведнъж се получи едно натрупване, поскъпват не само горива, но рязко поскъпва и водата. Работните заплати се повишават непрекъснато поради липсата на работна ръка. Текучеството е много голямо и изобщо всички ценообразуващи фактори показват категорична тенденция нагоре. Така че не само  в месопреработката, според мен, в абсолютно всички сектори на производството и на цялата икономика предстои повишаване на цени, от което ще последва повишаване и на доходи, защото при този дефицит на хора всяка компания ще иска да си задържи хората\", обясни Вътев.   „В нашия бизнес най-сериозен дял в структурата на цената имат суровините, а те положително ще се повлияят първи от всички тези фактори, за които говорим, че растат. Защото в житотновъдството и в земеделието използват много горива, електроенергия, човешки труд, вода. Така че всички тези фактори ще повлияят върху цялата хранителна верига - от полето до крайния продукт за трапзата“, допълни той.", "date": "2019.01.08", "title": "Производител прогнозира скок на цените на всички стоки"}
{"url": "https://www.faktor.bg/bg/articles/temenuzhka-petkova-darzhavata-nyama-vina-za-shokovite-tseni-na-energiynata-borsa", "text": "До края на тази година държавата трябва да има завършен и одобрен от Европейската комисия план за развитие на енергетиката до 2030 година с хоризонт до 2050 г. Стъпките внимателно се съгласуват с Брюксел. Следващите месеци Министерството на енергетиката ще пусне на сайта си активен линк, на който ще се събират коментари и предложения от специалистите. Това заяви по време на Националния съвет за тристранно сътрудничество енергийният министър Теменужка Петкова, предаде БГНЕС. Сред заложените мерки е увеличение на дела на произведената енергия от ВЕИ до 25% спрямо общата произведена в страната. Сред мерките е поетапното уеднаквяване на цените на енергията на борсата и за бита. Петкова заяви, че целта е следващите години постепенно да изчезне пазарът, чиято цена се определя от Комисията за енергийно и водно регулиране. Енергийният министър категорично отрече твърденията, че шоковото поскъпване на цената на индустриалния ток е заради лошо управление на държавната енергетика. Синдикатите поискаха от държавата да се изработят по-ясни механизми на работа на енергийната борса, за да не се допускат такива скокове в цената на индустриалния ток, заради които предприятия бяха принудени да затворят през есента на миналата година. Председателят на комисията по енергетика в НС Делян Добрев припомни, че от началото на тази година държавният регулатор от началото на годината има правомощията да разследва случаи на търговски сделки на борсата. За тази цел на регулатора се отпуска допълнителен бюджет и ще се назначат разследващи специалисти.", "date": "2019.01.08", "title": "Теменужка Петкова: Държавата няма вина за шоковите цени на енергийната борса"}
{"url": "https://www.faktor.bg/bg/articles/vladislav-goranov-1-1", "text": "\"Енергийната борса работи успешно\". Това каза министърът на финансите Владислав Горанов по време на заседанието на Националния съвет за тристранно сътрудничество /НСТС/. \"Със сигурност при един нисколиквиден и плитък пазар потенциалните възможности за опити за манипулации са реални\", добави министър Горанов. Той допълни, че има и някои регулаторни решения, които могат да облекчат работата на борсата. Те са свързани с ангажиментите на ЕРП-та да купуват технологична енергия през борсата. Според него в случая липсва стимул за ЕРП-та да купуват на някаква разумна цена, а те са около 35 на сто от потребителите от пазара \"Ден напред\". Той препоръча да се обърне внимание на това, защото по този начин може да се намали натиска върху пиковите цени на тока на борсата. Владислав Горанов е готов да обсъди конкретни предложения за подобряване на работата на енергийната борса, отбелязва БТА.", "date": "2019.01.08", "title": "Горанов призова за облекчаване на енергийната борса"}
{"url": "https://www.faktor.bg/bg/articles/sindikatite-ne-sa-dovolni-ot-sreshtata-na-tristrankata-iskat-da-se-vidyat-lichno-s-borisov", "text": "\"Цените на енергийната борса ще повлияят на цените на стоките и услугите, ще доведат до инфлация, задържане на заплатите и до обедняване на населението\". Това заяви пред БТВ президентът на КНСБ Пламен Димитров след заседанието на Националния съвет за тристранно сътрудничество. Той поиска засилване на експертизата и активността на КЕВР при наблюдение и оценка на предизвикателствата на пазара и своевременна интервенция. КНСБ настоява да се дадат повече възможности на регулатора за намеса в кризисни ситуации. Синдикатът иска още регулаторният преглед от страна на КЕВР на цените в сектор \"Енергетика\", извършван веднъж на тримесечие, да обхване и добавката \"Задължение към обществото\", чрез което, според синдикалната организация, може да осигури регулация на крайните цени. \"Към настоящия момент сме свидетели на опити за спекулации на пазара на електроенергия и регулаторът трябва да каже кой движи това\", заяви синдикалният лидер. Той прогнозира, че подобни спекулации ще доведат до промени в регулирания пазар от 1 юли, дори и преди това, както и до спекулативни ръстове на стоки и услуги. Това много търговци ще обяснят с повишени цени на електроенергията, независимо че понякога няма да имат нищо общо с тях\", допълни Димитров.", "date": "2019.01.08", "title": "Синдикатите искат среща с Борисов и по-голям контрол на КЕВР за горивата"}
{"url": "https://www.faktor.bg/bg/articles/tsenata-na-1-mesets-stazh-za-pensionirane-skochi-s-10", "text": "През тази година хората, които искат да доплатят за недостигащ им осигурителен стаж при пенсиониране, ще плащат с 10% повече от предходната. Причината е, че през 2019 г. базата за изчисляването на вноската - минималният осигурителен доход, е по-висок. През тази година размерът на вноската за един месец недостигащ стаж е 110.88 лв., а през миналата беше 100.98 лв., се вижда от съобщение на Националния осигурителен институт. Тя се изчислява с процента, определен за фонд \"Пенсии\" за родените преди 01.01.1960 г. (който за 2018 г. и за 2019 г. е 19.8%) от минималния осигурителен доход за самоосигуряващите се (510 лв. през 2018 г. и 560 лв. през 2019 г. Законодателството позволява да бъдат платени вноски за до 5 г. недостигащ осигурителен стаж. Ако се купува стаж за времето на следването, това може да стане по всяко време по желание на осигурения. При недостиг на стаж по други, несвързани с висшето образование, причини (безработица, болест) покупката може да стане само към момента на пенсионирането. През тази година жените се пенсионират при навършени 61 г. 4 м. и осигурителен стаж от 35 г. 8 м., а мъжете - ако са навършили 64 г. 2 м. и са се осигурявали в продължение на 38 г. 8 м. Осигурителен стаж може да се купи във всеки банков клон. Парите се внасят по сметка на Националната агенция за приходите (НАП) и в платежното нареждане се попълва съответния параграф. Информация за данните за сметката на НАП и параграфите в Кодекса за социално осигуряване се получават в банковия клон. В платежното нареждане се посочва конкретния период, за който се внасят вноските, и който ще се зачита за осигурителен стаж. Според последните обявени данни на НОИ през 2017 г. са си купили недостигащ стаж 4118 души, а през първото шестмесечие на 2018 г . - 1241. Средният недостигащ стаж и през двете години е близо 22 месеца.", "date": "2019.01.08", "title": "Цената на 1 месец стаж за пенсиониране скочи с 10%"}
{"url": "https://www.faktor.bg/bg/articles/erdogan-pak-se-repchi-na-sasht", "text": "Президентът на Турция Реджеп Тайип Ердоган говори на заседание в Меджлиса на Парламентарната група на неговата Партия на справедливостта и развитието (ПСР) на тема Сирия, предаде вестник „Джумхуриет”. Ердоган критикува много остро Джон Болтън, съветник по националната сигурност на Доналд Тръмп; с което визира предстояща операция на турските въоръжени сили в района източно от река Ефрат в Сирия.  „Общо взето сме приключили подготовката си тази операция. Съвсем скоро ще предприемем решителни действия за обезвреждане на терористичните организации на територията на Сирия.”, предупреждава Ердоган, цитиран от „Джумхуриет”.", "date": "2019.01.08", "title": "Ердоган пак се репчи на САЩ"}
{"url": "https://www.faktor.bg/bg/articles/vlastite-v-bryuksel-sa-razreshili-protesta-na-bg-prevozvachi", "text": "Местните власти в Брюксел са дали разрешение за провеждане на протест на българските превозвачи срещу т.нар. пакет \"Мобилност\", добил популярност като \"Плана Макрон\". Това съобщи за БНР евродепутатът Ангел Джамбазки.  Протестът ще се проведе на 10 януари, четвъртък, от 13 до 18 часа в центъра на белгийската столица, докато в Европейския парламент Комисията по транспорт обсъжда пакета. Позволението е за до 600 души и символичен брой камиони. Успоредно с българските, ще протестират и румънски превозвачи, обясни Джамбазки:  \"Ние сме в координация с тях, така че да има блокада на повече места в града, едното е пред Европейската комисия, другото пред Европейския парламент, вън от институциите, които са пряко замесени в този процес. Към нашия протест ще се присъединят и представители на полски синдикати, полски организации, латвийци, литовци\". За утре е насрочена последна среща между евродепутатите и превозвачите за уточняване на общата позиция. Възможно е на заседанието на Транспортната комисия да бъде поискано отлагане. Аргументът за това:  \"Този ЕП изчерпа напълно капацитета си. Има още три месеца активна работа и приключва пет години. Този въпрос трябва да бъде решен от следващия легитимен парламент, който ще бъде избран на 26 май тази година\". Исканията на българските превозвачи остават непроменени.  \"Искаме оттегляне на този пакет. Искаме запазване на правото на свободно придвижване на свободния пазар и на конкуренцията. Тези промени засягат повече от сто милиона граждани на ЕС. Това е най-голямото разделение на Съюза, което не го правим ние, което не е заради евроскептицизма на източните държави, а е опитът на група западни държави да откраднат хляба на 150 хиляди български семейства\".", "date": "2019.01.08", "title": "Властите в Брюксел са разрешили протеста на БГ-превозвачи"}
{"url": "https://www.faktor.bg/bg/articles/novini/balgariya/merdzhanov-ako-stanishev-ne-stava-za-evroizbori-to-i-sasho-simov-pak-e-edin-lyav", "text": "Атанас Мерджанов, който е сред първите социалисти, подписали се срещу политиката, която води Корнелия Нинова и кръгът около нея, коментира пред Faktor.bg критиките на Александър Симов срещу Сергей Станишев. Червеният депутат заяви, че президентът на ПЕС не трябва да участва в европлистата на БСП, защото щял да откаже симпатизантите на \"столетницата\" да гласуват през май.  „Не ми се коментира нищо. Искам да видим какви ще ги изядем на пленума и тогава могат да се направят анализи. Трябва първо да видим каква предизборна програма и платформа ще приемем в БСП. След това трябва да решим на какви основания ще стъпи листата ни за европейските избори. Той пък и Сашо е един ляв… Достатъчно много съм коментирал, мисля, че позицията ми е пределно ясна и не искам да наливам допълнително масло в огъня\", каза още Атанас Мерджанов.", "date": "2019.01.08", "title": "Мерджанов: Ако Станишев не става за евроизбори, Сашо Симов ли е пример за ляв..."}
{"url": "https://www.faktor.bg/bg/articles/raychev-balgariya-vliza-v-turbulentna-godina", "text": "Ставащото с тол системата не е криза, но е поредният скандал. Особено дразнещ е, защото са изхарчени много пари за едно хубаво нещо - системата е за удобство, някак си европейска, а изведнъж се оказва най-елементарно нещо - че няма на будките билети. Това каза социологът Анрдей Райчев за БНР, който коментира и готвените протести у нас. „Протестиращи смятат да облекат жълти жилетки. Това не са „жълтите жилетки“, а някакви хора, които и без това ще протестират, смятат да си сложат жълти жилетки. Нищо странно няма да има, защото това не е свързано с някаква идеология, а с важен жест – „ние мразим елита“. Според социолога „главното нещо, което ще определи тази година, е международното положение“ и подчерта, че няма гаранции, че през 2019-а „няма да има големи проблеми“.  Раната в Сирия „започва да се зашива, въпреки че ще заздравява много дълго“, но в Украйна положението е „висящо“, обяви той и добави: „Украйна и Русия са ни съседни страни през морето. Криза там може да доведе до принципно непонятна обстановка не само за България и Европа, а даже и за света. Надеждата тук е, че Западът ще осъзнае, че големият проблем, голямото нещо, което има да решава, е балансът с Китай, а не с Русия. Русия е една 140-милиона страна, много добре въоръжена и огромна по територия, но все пак християнска и не много амбициозна – има амбицията да бъде ценена и уважавана, но няма амбицията за световен лидер. Въпросът през 2019-а година е Западът ще започне ли да осмисля въпроса за Русия в контекста „Китай“ или ще продължи да я бута в устата на Китай“. Голям международен проблем е и какво ще се случи с Брекзит, коментира Райчев. „Това ще затресе Европа и в двата случая. Главният въпрос на света обаче е какво ще стане в САЩ. Всичко това, взето заедно, показва, че България влиза в една турбулентна отвътре година, обаче външните турбуленции могат да са от такъв характер, че светът може рязко да се промени“. Във вътрешнополитически план Райчев очаква правителството да не падне преди изборите през май. „И двете главни сили - червените,  и ГЕРБ залагат на тези избори и са сигурни в победата си. Повечето измервания посочват 1-2% в полза на ГЕРБ, тоест практическо реми“. На този фон се забелязва „относителната неспособност на патриотите да си запазят електората“ заради многото кризи между тях. Очертава се и появата на нов играч на политическата сцена. Това натоварва европейските избори и с вътрешно значение, подчерта Райчев и обясни: „Борисов очевидно повтаря историята с президентските избори. Издигна Цачева, която явно не вървеше като претендент и тогава той направи нещо, което в бридж-белота се нарича „реконтра“ и каза: „Не избирате Цачева, избирате мен“ – заложи върху Цачева всичкия си авторитет и загуби. Достойно и джентълменски веднага слезе и каза „Загубих - нови избори“ и взе че ги спечели. Тук той прави пак същото – „това е референдум за мене“ и техните да го повтарят. Съответно Нинова също го повтаря. От една страна Борисов мобилизира максимално - всички хора, които искат ГЕРБ да остане, ще ходят на тези избори. Обаче и всички, които искат да падне, също ще ходят на тези избори. От тези два фактора е много трудно да се прецени кой е по-силният. Оттук да гадаем какво ще става в България след май е невъзможно… По-вероятно изглежда май месец да се състои генералното сражение. Оттук въобще даже не можем и да гадаем какво ще става през септември“. Тази година се навършват 30 години от демократичните промени. Според Райчев сред обществото има консенсус, че преходът е провал и  изглежда като „гигантска несправедливост“, въпреки че България може да се похвали с много постижения „Преходът изглежда в очите на по-подозрителните, като конспирация, а в очите на по-нормално мислещите - като страшен удар по социалната справедливост. Това е базата на неприемането. Към това се добавя едно възвеличаване на социализма със задна дата – мечтателни спомени“.", "date": "2019.01.08", "title": "Райчев: Генералното сражение между партиите ще е през май, от него зависи какво ще стане през септември"}
{"url": "https://www.faktor.bg/bg/articles/novini/svyat/v-italiya-se-karat-dali-da-priemat-49-migranti", "text": "Спор за съдбата на 49 мигранти, намиращи се на борда на два частни спасителни кораба в Средиземно море, доведе до разрив в популистката коалиция в Италия. 32-ма от мигрантите са на борда на кораба на германската неправителствена организация Sea-Watch 3, който е в морето от 17 дена, след като Италия и Малта му отказаха разрешение да акостира. Още 17 души бяха спасени през декември от втори плавателен съд, собственост на германската хуманитарна група Sea-Eye. Докато италианският премиер Джузепе Конте опитва да постигне споразумение с други държави от ЕС, за да приемат някои от мигрантите, вътрешният министър Матео Салвини отказа да отстъпи и написа във „Фейсбук“, че италианските пристанища „ще останат затворени за тези, които не спазват правилата“. Салвини отхвърли призива на папа Франциск, който настоя европейските лидери да „покажат солидарност“ към хората на борда. Салвини е в противоречие и с коалиционния си партньор Луиджи ди Майо, вицепремиер и лидер на Движение „Пет звезди“. В събота Ди Майо настоя Малта да поеме отговорност за хората, но също така каза, че Италия би приела десетте жени и децата им, които са на борда. В отговор към Ди Майо Салвини заяви: „Мигранти? Аз съм този, който решава“. Сблъсъците с „Лига“ доведоха до разрив и в редиците на „Пет звезди“ – партията изключи двама сенатори за това, че са гласували срещу законопроект на Салвини за правата на търсещите убежище.", "date": "2019.01.08", "title": "В Италия се карат дали да приемат 49 мигранти"}
{"url": "https://www.faktor.bg/bg/articles/novini/svyat/rumaniya-predstavya-prioritetite-na-svoeto-predsedatelstvo", "text": "В Брюксел се провежда първо за годината заседание на Съвета по общи въпроси на Европейския съюз. Румъния представя приоритетите на своето председателство и плановете си за работа по следващата многогодишна финансова рамка.  „Обсъждаме всички предизвикателства пред нас, защото това председателство не е обичайно. Освен Брекзит, ще има преходен период между формирането на европейските институции след изборите през май. Ще се фокусираме и върху преговорите за многогодишната финансова рамка, защото те ще окажат по-сложни от очакваното“, заяви Георге Чамба – министър по европейските въпроси на Румъния. Министрите по европейските въпроси обсъждат още представения в края на миналата година Съвместен план за действие по дезинформацията. Той има за цел да осигури единен европейски отговор на заплахите, произтичащи от разпространението на фалшиви новини. Относно информациите за удължаване на процеса по Член 50 за напускането на Великобритания министрите изразиха увереност, че такива разговори не са и няма да бъдат водени. Британският държавен министър за Брекзит Мартин Каланън заяви, че страната му няма да търси удължаване на процеса, а ще напусне блока както е планирано – на 29 март.", "date": "2019.01.08", "title": "Румъния представя приоритетите на своето председателство"}
{"url": "https://www.faktor.bg/bg/articles/dnes-zapochva-sadebniyat-protses-za-ubiystvoto-na-ruskiya-poslanik-v-ankara", "text": "Днес започва съдебният процес срещу 28 заподозрени за убийството на руския посланик преди две години, включително и срещу живеещия в САЩ мюсюлмански проповедник, обвинен от Анкара за неуспешния опит за преврат през 2016 г., информира АФП. 62-годишният Андрей Карлов беше застрелян от турски полицай, който не е бил на работа в този момент, по време на изложба в Анкара на 19 декември 2016 г. Убийството беше запечатано от фотожурналисти, присъстващи на събитието. 22-годишният Мевлют Мерт Алтънташ крещеше \"Аллах акбар\" и \"Не забравяйте Алепо\" преди да застреля посланикa. Той се закани по време на атаката, че отговорните за събитията в Сирия ще понесат отговорността си. Алтънташ беше убит от турските спецчасти малко след убийството. Във внесения от прокуратурата в Анкара обвинителен акт пише, че 16 заподозрени са обвинени в \"предумишлено убийство с намерение причиняване на страх\", а други 12 са обвинени, че са \"членове на терористична организация\". По информация на медии пистолетът е турско производство марка Canik 13 души са в ареста, докато другите са съдени задочно, включително и Фетхуллах Гюлен, който живее в САЩ. Президентът на Турция Реджеп Ердоган обвинява Гюлен за неуспешния опит за преврат през юли 2016 г. Анкара смята, че движението на Гюлен стои зад убийството на Карлов с цел предизвикване на \"хаос\".", "date": "2019.01.08", "title": "Днес започва съдебният процес за убийството на руския посланик в Анкара"}
{"url": "https://www.faktor.bg/bg/articles/erdogan-turtsiya-mozhe-da-zapochne-operatsiya-v-severna-siriya-vseki-moment-sled-poseshtenieto-na-boltan", "text": "\"Турция може да предприеме операция срещу кюрдските формирования в Северна Сирия всеки момент след края на посещението в Анкара на съветника на президента на САЩ по националната сигурност Джон Болтън\". Това заяви турският президент Реджеп Тайип Ердоган, цитиран от в. \"Йени шафак\". Операцията в Северна Сирия може да започне всеки момент след визитата на американската делегация. Всеки момент мога да проведа преговори с американския президент Доналд Тръмп, каза Ердоган пред депутати от своята Партия на справедливостта и развитието (ПСР).  Турският президент критикува остро изявлението на Болтън, направено по време на посещението му в Израел. Джон Болтън разгневи Турция с изказването си, че САЩ няма да изтеглят войските си от Сирия, докато не се постигне споразумение с Турция за защита на кюрдите. \"Изявленията, че Турция се бори срещу кюрдите в Сирия са подла клевета. Не можем да се съгласим със заявленията на Болтън\", каза Ердоган, цитиран от Анадолската агенция. Болтън разговаря днес с говорителя на турския президент Ибрахим Калън по въпроса за изтеглянето на САЩ от Сирия.", "date": "2019.01.08", "title": "Ердоган предупреди: Турция може да започне операция в Северна Сирия всеки момент!"}
{"url": "https://www.faktor.bg/bg/articles/novini/balgariya/georgi-bozhinov-gubim-200-000-izbirateli-bez-stanishev-na-izborite-v-bsp-se-plashat-ot-syankata-mu", "text": "Бившият депутат от БСП Георги Божинов е притеснен от съдбата на \"столетницата\". Пред Faktor.bg той констатира, че ако \"столетницата\" проиграе шанса да кандидатира Сергей Станишев за евродепутат, може да загуби 200 000 избиратели. Божинов допълни, че изказването на Александър Симов, който днес каза, че не иска Станишев в изборните листи, е недопустимо. По думите му, в \"столетницата\" има много хора, които се плашат от сянката на президента на ПЕС. „Подобен тип изказвания не са премерени и вредят на БСП. Тези хора са полудели! Михаил Миков и Янаки Стоилов бяха обичани от електората при своето време. Те бяха отстранени от партията по волята на един човек, който получава внушения отвън. Парламентарната група на БСП е тотално обезличена. Там няма човек, който да каже, че се допускат грешки. Всички треперят, за да не би да има предсрочни парламентарни избори и те да не са в листите\", коментира Божинов.  \"Аз съм изненадан от подобен тип изказвания като това на Александър Симов. Те са вредни за БСП и за резултатите на предстоящите избори. Имам своя прогноза, която не съвпада с тази на платените социолози. Те казват, че било много важно какви ще бъдат процентите на предстоящите евроизбори между първите две партии - ГЕРБ и БСП. Ако левицата загуби 200 000 гласа спрямо последния парламентарен вот, ще бъде катастрофално. Ако и ГЕРБ загуби 300 000 гласа с подобни коментари, каквито прави Симов, ще станем свидетели на политическа криза. Не знам кой кандидат ще бъде по-вреден за листата, но такъв тип констатации от страна на Александър Симов могат наистина да доведат до катастрофални резултати за левицата\", казва още бившият депутат.  \"Аз съм притеснен от такива приказки, защото те се изговарят точно когато Сергей заговори за „черните кучета“ пред аудиторията. Станишев започна да извежда ПЕС от летаргията за половете, за джендърите, от онова блато, в което ПЕС е затънала от години и беше импотентна левица. Подобен тип изказвания като това на Александър Симов са много по-вредни за електоралната подкрепа, а на мен ми е странно, че Станишев се атакува точно сега? Ако БСП загуби над 200 000 гласа на предстоящите европейски избори, това ще бъде най-верният критерий за много неща и ще има огромни последствия за БСП. Някои хора вероятно се плашат, че Сергей Станишев може да се върне начело на БСП, но не съм мислил много по този въпрос. Сигурно се плашат от сянката му\", коментира Божинов.", "date": "2019.01.08", "title": "Георги Божинов: Губим 200 000 избиратели без Станишев, в БСП се плашат от сянката му"}
{"url": "https://www.faktor.bg/bg/articles/tsvetanov-pozitsiyata-na-bsp-za-paketa-mobilnost-e-izklyuchitelno-nedarzhavnicheska-a-povedenieto-na-prezidenta-e-neadekvatno", "text": "\"Поводът за брифинга ни е изключително недържавническата позиция на БСП и неадекватното поведение и позиция на президента Румен Радев за пакета „Мобилност“. Това каза на брифинг председателят на ПГ на ГЕРБ и зам.-председател на партията Цветан Цветанов. „Това не е нормално за генерал, който е участник в много процеси, и се предполага, че ще има смелост и раздаване за всяка битка, и ще може да обедини всички“, заяви той.  „Румен Радев два дни преди гледането на пакетите в комисията по транспорт завява, че държавата ни се е провалила“, коментира Цветанов. „Корнелия Нинова имаше смелостта да заяви, че нищо не е направено от правителството и че премиерът Бойко Борисов трябва да се обади на Меркел и Макрон, за да се търси решение на този въпрос“, посочи той.  „Трябва като българи да се обединим, независимо кой от кое семейство е, дори и опозиция и управляващи трябва да бъдат ръка за ръка, когато се защитават национални интереси, а не да се търси разделение на нацията“, обяви Цветан Цветанов. „Евродепутати и депутати от българския парламент ще бъдат пред ЕП, заедно с министър Желязков и превозвачите“, изтъкна той. „Протестът на превозвачите ни не е тема на партиите и политическите семейства, а е националната тема на България“, каза още Цветанов.", "date": "2019.01.08", "title": "Цветанов: Позицията на БСП за пакета „Мобилност“ е недържавническа, а поведението на президента е неадекватно"}
{"url": "https://www.faktor.bg/bg/articles/petak-13/chastna-amerikanska-kompaniya-predlaga-za-prodan-mig-29-na-tsena-blizka-do-parite-koito-plashtame-samo-za-remont-v-rusiya", "text": "Частната американска компания , от Калифорния обяви на сайта си, че предлага за продан втора ръка МИГ-29. Машината е много добре запазена, преминала е през основен ремонт в Украйна. Обявена е на цена от 4 650 000 долара, която се равнява на близо 8 100 000 лв. Моделът е учебно-боен, произведен 1986 година. Фирмата предлага много снимки, показани са пилотската кабина,  двигателя, параметри на експлоатация и т.н. Предлаганият МИГ-29 е летял общо 818 часа от датата на производството му и 118, след като е минал на основен ремонт и обновление в Украйна в държавния завод за ремонт на самолети в Лвов. Faktor.bg се свърза с посредници от бранша, които потвърдиха, че офертата е наистина реална, а със собствениците могат  Оказва се, че има и много други подобни оферти. Този случаен пример, на който попаднахме в Интернет пространството, кореспондира с една от най-обсъжданите теми във военната ни авиация през изминалата година. Военното министерство възложи на руска компания да ремонтира 15 броя от старите руски МИГ-ве, които са на въоръжение в армията ни от времето на комунизма и СССР. За ремонта им държавата ще плати близо 100 млн. лв. или пресметнато за една машина, разходите излизат около 6, 66 млн. лв. Потвърждават се съмненията на военни експерти, че цената за ремонт в Русия е завишена, защото се оказва, че на близка до тази цена от САЩ можем да закупим подобен самолет, след основен ремонт. Ако поръчаме пък 15 парчета наведнъж, възможно е да договорим и по-ниски цени за цял МиГ-29, отколкото сега плащаме само за ремонта на една бройка, шегуват се експерти. че в Украйна не могат да се ремонтират съветските машини, а само в Русия, както ни убеждават от МО. Проблемът е, че като натовска армия продължаваме да плащаме пари на държава, която ни третира във военната си доктрина като враг. В същото време специалисти от Украйна уверяват, че могат да извършат подобни ремонти, а американският МиГ-29 е доказателство за това. Украйна не само, че не е вражеска държава, но и официално е подала документи да стане член на Алианса и спазва правилата му. Интересно е, как  се е озовал в САЩ този съветски самолет. Частни контрактори внасят руски бойни самолети и хеликоптери, които купуват по света от свободния пазар. Главно ги използват за препродаване на богати предприемачи и колекционери, които са маниаци на летателни апарати, които  използват за участие в авио шоута. Освен това тези контрактори могат да сключат договори с американското правителство и Пентагона за участие  на съветските самолети в симулативни боеве и обучение на американските военни на противникови машини.  Друг интерес на контракторите е да ги продадат на трети страни по света. Оказва се, че България няма смисъл да продължава да бъде роб на старата съветска техника. Пазар за нея има по света. Но кардиналното решение за бъдещето на бойната ни авиация е закупуването на нов многоцелеви самолет, съвместим със стандартите на НАТО. За сега изборът на Ф-16 от Министерството на отбраната е обнадеждаващ, защото само така можем да останем лоялен и надежден член на НАТО.", "date": "2019.01.08", "title": "Частна американска компания предлага за продан МИГ-29, на цена близка до парите, които плащаме само за ремонт в Русия"}
{"url": "https://www.faktor.bg/bg/articles/ivo-hristov-ochakvayte-v-mnogo-kas-srok-ot-vreme-albanskata-iztochna-granitsa-da-stigne-do-kyustendil", "text": "Депутатът от БСП проф. Иво Христов направи в \"Лице в лице\" по бТВ геополитически прогнози за 2019 година, които прозвучаха доста страшно и засили негативните нотки в предвижданията си. Ето коментара на социолога. \"Ще става все по-зле с \"циганския\" въпрос у нас. Няма политическа воля за решаването му - говоря за всички политически партии заради гласовете. То не бяха ромски включвания, стратегии, и резултатът е този, който виждаме в момента.  По отношение на Тръмп. Това е първият американски пезидент, който си изпълнява предизборните обещания. Той каза, че ще излезе от Сирия, и го прави. Каза, че ще излезе от Афганистан, прави го. Каза, че като цяло САЩ ще се преориентират към Далечния изток - и го прави, за добро или лошо. Каза, че ще ограничи имигрантите - и го прави. Дори с цената да обяви shut dоwn на администрацията. Той има такива правомощия. Така че въпрехи неуспеха  на междинните изпити продължава своя курс. Зад него стоят много сериозни хора, това не са някакви приумици. \"Сериозни\" в смисъл като икономически сили в Съединените щати, политически сили, хора, които гледат много ходове напред. Америка в момента изхвърля излишния баласт от един балон, който има опасност да падне. \"Излишният баласт\" означава излишни ангажименти - военни, икономически, социални, всякакви. Това е концентрация. Америка в момента се съсредоточава - в няколко водещи области -  в научно-техническия прогрес, където влиза в жестока конкуренция с Китай. Това ще означава огромни промени и в Стария свят, т.е. и при нас. Всичко това ще ни засегне директно и нас по две направления - украинско-черноморското направление и Косово. България за съжаление ще се окаже, че е между два огъная. И индиректно третото направление - турско-сирийската афера. Очевидно е, че в Черно море ще се засилва напрежението. Независимо дали Порошенко ще остане на власт - шансовете му са 50 на 50, или ще дойде друг президент като Тимошенко, която ще провежда същата политика, но по друг начин.  Казусът с Косово. Предстои, и то в рамките на много къс срок от време, албанската източна граница да стигне до Кюстендил. На път сме да го видим. Без никакви вътрешни граници между Албания, Косово и Македония. КПП между Македония и Косово блика от живот - стълпотворение от коли, хора, камиони, основно албански, което говори за активен социално-икономически живот, за сметка на това, че никой не можеше да ни каже на български или македонски добър ден. Македония бива засмуквана буквално от албанския демографски миниколос. Съчетано с турския колос от другата страна, познайте какво ще се случи с нас в близките 20 години.", "date": "2019.01.08", "title": "Иво Христов: Очаквайте скоро албанската източна граница да стигне до Кюстендил"}
{"url": "https://www.faktor.bg/bg/articles/prokuraturata-promenya-obvinenieto-sreshtu-tsiganite-prebili-voenniya-v-plovdivsko", "text": "Прокуратурата поиска постоянен арест за двамата цигани, които пребиха военен в пловдивското село Войводиново. Това обяви на специален брифинг районният прокурор Чавдар Грошев. Първоначално те бяха задържани за 72 часа, а след изтичането им, от обвинението ще поискат по-тежката мярка за неотклонение. Ще бъде и преквалифицирано обвинението срещу двамата нападатели. Първоначално бе образувано бързо производство с повдигнато обвинение за нанасяне на лека телесна повреда по хулигански подбуди. След като е била изготвена съдебномедицинска експертиза, обвиненията вече ще бъдат за нанасяне на средна телесна повреда. Военният е със счупена яблъчна кост, заради което в момента дори му е трудно да се храни. Ако бъдат признати за виновни, при това обвинение законът предвижда затвор от 2 до 10 години. Тъй като единият от двамата нападатели е непълнолетен за него наказанието се редуцира до максимум 3 години лишаване от свобода. Прокурорът изнесе и подробности около случая. Оказа се, че има запис от видеокамера, който вече е иззет. Той не обхващал ситуацията от самото ѝ начало, но се вижда самият побой, който ромите нанасят на мъжа. Няма и пряк очевидец на началото на скандала, а свидетелите, които вече са разпитани, са се появили впоследствие и също са видели самия побой. Грошев обясни, че има известни разминавания между показанията. \"Установено е, че около 1:20 часа пострадалият се е връщал от Пловдив, където е военнослужещ в 68-ма бригада Специални сили. Той е бил с лекия си автомобил, като на кръстовище в село Войводиново двамата извършители преминават пред него. Твърденията на пострадалия са, че те са го напсували. Същият спира автомобила, връща се и започват пререкания между тях. За съжаление камерата не е била насочена така, че да обхване всички действия, но се вижда как има блъскане между тях и двамата започват да го налагат, а той се опитва да се защитава”. Двамата не се признават за виновни, твърдят че са били нападнати, като пострадалият е посегнал и ударил по-големия от тях, след което двамата са му нанесли побой\", разказа прокурор Грошев, като уточни, че прегледът им обаче е показал, че те нямат наранявания. Не е имало други участници в нападението, които да са нанасяли удари по пострадалия, като това е потвърдено и от самия пострадал.", "date": "2019.01.08", "title": "Прокуратурата променя обвинението срещу циганите, пребили военния в Пловдивско"}
{"url": "https://www.faktor.bg/bg/articles/mincho-minchev-nyama-kak-banev-da-napravi-evraziyska-partiya-ot-zatvora", "text": "Няма как Николай Банев да направи партия от затвора. Смятам, че той си има достатъчно други големи грижи, за да тръгне да създава русофилска или евразийска партия. Но дори и да го направи, искам да попитам уважаемия заместник-главен прокурор Гешев криминален акт ли е учредяването на русофилска партия? Това заяви пред бТВ представителят на УС на Евразийския клуб проф. Минчо Минчев във връзка със слуховете, че Николай Банев има идея да създаде евразийска партия. ,,Никакви политически амбиции не е имало покрай създаването на Евразийския клуб. Банев просто искаше да направи просветно дружество, да се популяризира тази идея към Азия. Това не е престъпление'', сподели още той в студиото. ,,Евразийска Русия е алтернативното решение на Съветска Русия. Впоследствие евразийската идея от политическа се превърна в научна. Има десетки такива клубове и научни центрове у нас. Все пак не бива да забравяме, че ние, българите, заедно с унгарците сме единствените два евразийски народа в Европа, тъй като предците ни са дошли от Азия, заварили са тук траки и славяни и от тази симбиоза се е получила българската нация'', разясни проф. Минчев. ,,Мен ме интересува откога в България започва да се криминализира любовта към Русия? Трябва да се разбере, че русофилството у нас е неизкоренимо! В България русофобството никога няма да преобладава. С Русия ни свързват векове, не само Освобождението. България е играла значителна роля за развитието на руската държава и обратно'', заяви още той и добави, че в България около 80% от населението е русофилско според социологически данни.", "date": "2019.01.08", "title": "Минчо Минчев: Ние сме евразийски народ, русофилството у нас е неизкоренимо"}
{"url": "https://www.faktor.bg/bg/articles/apelativniyat-spetssad-ostavi-pod-domashen-arest-desislava-ivancheva", "text": "Апелативният спецсъд реши в закрито заседание, че потвърждава определението на долната инстанция, с което се променят мерките за отклонение на Десислава Иванчева, Биляна Петрова и Петко Дюлгеров, обвинени за подкуп. От това следва, че към момента тримата подсъдими ще продължат да бъдат под домашен арест, докато трае делото срещу тях.  Това става ясно от определение на Апелативния спецсъд публикувано на официалната му страница в интернет. То е окончателно и не подлежи на протест или обжалване. Според апелативните съдии връщането в ареста би било проява на прекомерна строгост спрямо тримата подсъдими и би \"предизвикало изключителен стрес, което е неоправдано, независимо от размера на предвиденото наказание за разследваните престъпления\".  В мотивите към определението се отбелязва още, че престоят в ареста за тримата досега се равнява на почти девет месеца. Според съда опасността от извършване на ново престъпление е намаляла, което позволява и по-лека мярка за неотклонение на тримата. Съдиите взимат под внимание още и факта, че Иванчева, Петрова и Дюлгеров са под домашен арест от 22 декември 2018 г. и досега няма данни да са нарушили мярката. Апелативните съдии обаче посочват, че не споделят констатациите на първата инстанция, че здравословното състояние на подсъдимите било \"значително увредено\". И допълват, че установените по експертен път здравословни проблеми не бива да бъдат преекспонирани.  Според съдиите все още има обосновано подозрение, че тримата подсъдими са извършили престъплението, за което са обвинени.", "date": "2019.01.08", "title": "Апелативният спецсъд остави под домашен арест Десислава Иванчева"}
{"url": "https://www.faktor.bg/bg/articles/izvanreden-shtab-i-speshni-merki-za-sigurnost-zaradi-naprezhenieto-vav-voyvodinovo", "text": "За втора поредна вечер жителите на пловдивското село Войводиново излязоха на протест след като двама млади роми нападнаха и пребиха 33-годишния ефрейтор от специалните сили Валентин Димов. За да успокои напрежението днес в селото дойде вицепремиерът и министър на отбраната Красимир Каракачанов. Над 200 жители се събраха тази вечер. Хората се събраха пред църквата на селото и се отправиха към циганската махала. Подстъпите към махалата са преградени от кордон на жандармерия и полиция, за да не се допуснати ексцесии. На място е и директорът на ОДМВР – Пловдив старши комисар Атанас Илков, предаде \"Фокус\".  Хората носят знамена, скандират \"Българи юнаци\" и хвърлят бомбички. Според тях още вчера голяма част от циганското население е напуснало селото. Те се заканват да протестират всеки ден. Протестът е срещу циганските своеволия, които зачестяват, и бездействията на държавата.", "date": "2019.01.08", "title": "С \"Българи юнаци\" във Войводиново тръгнаха към циганската махала"}
{"url": "https://www.faktor.bg/bg/articles/rumyana-kolarova-institutsionalnata-demokratsiya-u-nas-e-v-pati-po-dobra-ot-tazi-v-ungariya", "text": "Радикализацията на българските партии не е на толкова високо ниво, колкото в останалата част от Европа. Институционалната демокрация у нас е в пъти по-добра, отколкото е тази в Унгария, например, коментира по БНТ политологът доц. Румяна Коларова. ,,Демокрацията винаги минава през определени кризи. Основният проблем е, че антиевропейските партии не участват в общия дебат. А и не считам, че влизането на такива партии в Европейския парламент е нещо лошо, защото те биха могли да заздравят демокрацията. В крайна сметка кризите укрепват демокрациите, докато авторитарните режими се сриват при кризи. Навсякъде има ерозия на демокрацията, но при нас тя не е толкова тежка'', посочи още Коларова. ,,Алтернативата на сегашното управление е обвързана с недемократични практики. Опозицията не е проевропейска, а антиевропейска партия. БСП се състезават по антиевропейско говорене. Най-големите антиевропейски говорители са именно от БСП'', коментира още политологът и добави: ,,Българските избиратели не са хора, които се примиряват със статуквото, той не е пасивен или безразличен. Новите партии в България имат по-отворен достъп до партийната система, отколкото в другите държави'', каза още Коларова. Тя изрази надежда, че 2019 ще бъде година на промяната, защото такава е необходима както у нас, така и в ЕС. \"Държавата се е позиционирала на едно място от 25 години. Невинни за това няма. Има бизнесмени, които печелят от това\", посочи накрая Коларова.  От своя страна социологът Кънчо Стойчев заяви, че ,,нещата в Европа не са добре, Европа не може да влезе в правилния ритъм\". \"Преди около година Макрон беше едва ли не знамето на промяната в Европа, а сега искат да го изгонят с камъни. В Германия ситуацията също не е по-добра, както и в Швеция, която уж е една от най-подредените страни на континента. Има отсъствие на лидерство и погрешно схващане на такова'', заяви той. ,,Характерът на евроизборите ще бъде такъв, какъвто си го направим. Трябва да изискваме ново управление у нас и в Европа. Но смятам, че българинът започва да разбира, че Европа го касае'', каза Стойчев и също допълни, че очаква настоящата година да бъде година на промяната. Той се опита да бъде още по-остър и конфликтен, като отсече: \"Никакви песимисти и оптимисти, трябва да сме реалисти. Израел направи от пустинята рай, ние от рая - пустиня. И продължи с познатата риторика за \"сбъркано управление\". \"По-скоро става дума за \"липса на управление\", уточни Стойчев.", "date": "2019.01.08", "title": "Румяна Коларова: Институционалната демокрация у нас е в пъти по-добра от тази в Унгария"}
{"url": "https://www.faktor.bg/bg/articles/abv-zagovori-s-dumite-na-prezidenta-nastoyava-za-spirane-na-protsedurata-za-nov-boen-samolet", "text": "Настояваме за спиране на процедурата за придобиване на нов тип боен самолет, заяви на пресконференция председателят на АБВ Румен Петков, цитиран от „Фокус“. Петков обърна внимание, че по темата за придобиване на нов боен самолет АБВ се опира изцяло на доклада на министъра на отбраната.  По думите му в противоречие с всички досегашни клетви в Народното събрание и правителството, на 25 октомври министър-председателят е назначил политико-военна група. „Няма грам намек за експертиза“, отсече бившият вътрешен министър. „Правителството ще настоява Народното събрание да даде възможност да бъдат извършени отклонения в три посоки. Първо, и ние за това предупредихме на миналата си пресконференция, да бъде преосмислена цената, с каквато рамка беше сложена от Народното събрание. Второ да бъде преосмислен периодът на доставка на самолетите и третото, което поне на този етап се очертава, че отпадна – Народното събрание да не ратифицира окончателния договор“, посочи Петков. „Това са достатъчно сериозни основания ПП АБВ да настоява за отмяна на тази процедура - принципен мораториум върху този тип въоръжение, модернизация на съществуващите мощности във ВВС“, изтъкна Румен Петков. И обърна внимание, че до 1990 г. България е разполагала с 300 въздухоплавателни съда - 136 от тях самолети, а останалите хеликоптери, в това число и транспортни. Трябва да се поискат толкова имунитета, колкото гласа има в подкрепа на доклада за придобиване на нов самолет в Народното събрание, продължи Румен Петков. „Вижте доклада. В него министърът на отбраната е написал, че със заповед на министър-председателя се създава политико-военна група“, обърна се към медиите лидерът на АБВ и изтъкна, че сред изредените имена няма експерти. Той посочи, че офертата за нов боен самолет няма информация и не отговаря на правилата на Министерство на отбраната. „Ако този доклад мине през Народното събрание, това означава, че то трябва да е обект на ухажване от страна на следващия главен прокурор“, заяви още Петков. Според лидера на АБВ Румен Петков трябва да се предприемат незабавни мерки предвидените 2 млрд. лв. за самолети да бъдат инвестирани във високи технологии, малкия и среден бизнес, в образование и демография.  Той призова още част от средствата за закупуване на нов тип бойни самолети да бъдат инвестирани в стимулиране на раждаемостта, каквото е предложението на АБВ – 30 хил. лв. при отговорно родителство за трето дете.", "date": "2019.01.08", "title": "АБВ влезе в хора на Радев: Няма грам намек за експертиза в избора на F-16"}
{"url": "https://www.faktor.bg/bg/articles/novini/svyat/po-kilogram-lakomstva-za-uchenitsite-v-severna-koreya-za-rozhdeniya-den-na-kim", "text": "На учениците в Пхенян са раздадени лакомства като подарък по случай рождения ден на държавния лидер Ким Чен-ун.    Рожденият ден на Ким Чен-ун - председател на Държавния съвет, не се отбелязва официално. Във всички местни календари 8 януари е обозначен като обикновен делничен ден.    Всички жители на страната обаче знаят с какво е свързана днешната дата. Връчвайки подаръците на своите ученици, севернокорейските учители посочват, че този жест на специално внимание се прави по повод рождения ден на Ким Чен-ун.   Рождените дати на двамата предишни държавни лидери Ким Ир-сен и Ким Чен-ир са сред най-големите празници в страната, съпроводени са с пищни тържества - 15 април, когато през 1912 г. е роден основателят на народната република Ким Ир-сен, се отбелязва като \"Ден на слънцето\". Ким Чен-ир е роден на 16 февруари 1942 г. и в КНДР този празник носи името \"Ден на ярката звезда\". Знае се, че сегашният севернокорейски водач е роден на 8 януари, но годината не се съобщава официално. В различни източници, използвани от медиите, се споменават като възможни 1982, 1983 и 1984 г.", "date": "2019.01.08", "title": "По килограм лакомства за учениците в Северна Корея за рождения ден на Ким"}
{"url": "https://www.faktor.bg/bg/articles/novini/balgariya/aleksandar-simov-ne-iska-stanishev-v-listite-za-evrovota-shtyal-da-progoni-izbiratelite-na-bsp", "text": "Депутатът от БСП Александър Симов призна, че не иска Сергей Станишев да води листата за евроизборите на БСП. В предаването \"Свободна зона\" по ТВ Европа социалистът дори не е убеден, че бившият председател на \"столетницата\" трябва да бъде кандидат за евродепутат. \"Сергей Станишев не поставя ясно проблемите на масата. Ако бъде кандидат, може част от гласоподавателите ни да се отдръпнат и да не гласуват на БСП на предстоящия вот през май, ако видят, че той е кандидат\", коментира Симов.  Водещият на предаването Георги Коритаров го контрира, че именно президентът на ПЕС е един от стълбовете на аргументи в политиката на БСП. Симов отговори, че споделя лично мнение и в крайна сметка изпълнителното бюро на левицата щяло да подреди кои да бъдат предложенията за изборите за Европейски парламент. \"Червеният\" депутат обясни, че трябва да се води класова борба и да бъдат защитавани работниците от работодателите им, което не било в концепцията на Станишев. По думите му, БСП има достатъчно влияние в Европа. Коритаров сравни бившия председател на \"столетницата\" със своя оператор, без когото няма как да има предаване, както и БСП няма да има успех на евроизборите без Сергей Станишев. Припомняме, че самата Корнелия Нинова не отиде в Лисабон, докато ПЕС преизбра Сергей Станишев за свой лидер, което предизвика недоумение в редиците на левицата.", "date": "2019.01.08", "title": "Александър Симов: Не искаме Станишев в листите за евровота, ще прогони избирателите на БСП"}
{"url": "https://www.faktor.bg/bg/articles/kabinetat-podkrepya-prevozvachite-i-protesta-im-v-bryuksel", "text": "Българското правителство подкрепя категорично исканията на българските превозвачи за приемането на поправки в т. нар. пакет „Мобилност\", който ще бъде гласуван тази седмица от транспортната комисия в Европейския парламент. Това стана ясно по време на среща на министър-председателя Бойко Борисов с министъра на транспорта Росен Желязков. В разговора са обсъдени предстоящия протест на превозвачите в Брюксел на 10 януари и исканията им Комисията по транспорт в Европейския парламент да приеме предложените няколко поправки в пакета „Мобилност\", касаещи регламента за командировките им, връщането до страната на регистрация на всеки 4 седмици и нощните почивки на шофьорите. Българската държава се солидаризира с протеста на превозвачите, които се очаква да бъдат подкрепени и от колегите им от Румъния, Полша, Унгария, Литва, Латвия и Ирландия. Ограниченията, които се налагат с пакета „Мобилност\", ще се окажат рестриктивни и изключително затормозяващи за превозваческия бизнес в периферните страни на Съюза и на практика ще го изтласкат от пазара, заяви министър Росен Желязков. Ако пакетът бъде приет без поправките, за които настояват българските превозвачи, България и изброените страни ще загубим голяма част от своя икономически потенциал и вътрешния ни продукт, нашите превозвачи ще бъдат принудени да изнесат бизнеса си на друго място, а това е неприемливо за нас като държава\", коментира премиерът Борисов. Министър-председателят Бойко Борисов и транспортният министър Росен Желязков още веднъж изразиха подкрепата на правителството за исканията на българските превозвачи. Като израз на тази солидарност министър Желязков лично ще присъства на протеста на превозвачите на площада пред Европейския парламент в Брюксел, а по-късно и на заседанието на транспортната комисия.", "date": "2019.01.08", "title": "Борисов: Кабинетът твърдо подкрепя българските превозвачи и протеста им в Брюксел"}
{"url": "https://www.faktor.bg/bg/articles/bsp-nyamat-spirka-podhvanaha-i-sdelkata-s-novite-iztrebiteli", "text": "Съвместно заседават ИБ на БСП и ръководството на ПГ на \"БСП за България\". Обсъжда се позиция по Доклада на министрите на отбраната и икономиката по процедурата за избор на нов тип боен самолет на ВВС и проектът за решение на НС.  Разисква се и проектът на Предизборна платформа за участие на БСП в изборите за Европейски парламент.  Изготвя се позиция по увеличените цени на ток, парно и вода.  На съвместното заседание ще бъде направена и подготовка за заседанието, в събота, на Националния съвет на БСП и Конгреса на 26 януари.", "date": "2019.01.08", "title": "БСП подхвана и сделката с новите изтребители - ще чете доклада на Каракачанов"}
{"url": "https://www.faktor.bg/bg/articles/rusiya-zabrani-suhiya-alkohol", "text": "Русия от днес влиза в сила закон, забраняващ производството и продажбата на \"сух алкохол\", информират ТАСС и БТА. Сухият алкохол или алкохол на прах е прахообразно вещество, което може да се използва за получаване на алкохолни напитки при разреждането му с вода или като вкусова добавка за коктейли. Той е патентован за първи път в края на 1966 г. в Япония от компанията \"Сато фууд индъстриз\" (Sato Food Industries). Подобен патент е издаден през 1974 г. и в САЩ на корпорацията \"Дженерал фудс\" (General Foods). Алкохолът на прах се получава чрез капсулиране на молекулярно равнище на малки частици алкохол чрез производни на скорбялата. В резултат се образува сухо вещество във вид на пудра, което при добавяне на вода отново става напитка. Обикновено се търгува в пакетчета с тегло около 30 грама, които се разтварят в чаша вода. При добавяне на вода към сухото вещество могат да се получат алкохолни напитки с характеристика на водка, ром, различни коктейли. В момента единственият пазар, където сухият алкохол е напълно легализиран, е Япония. Там той е приравнен с обикновения алкохол и продажбите му се равняват на около 1 процент от общите. В някои страни алкохолът на прах е забраняван на регионално равнище, тъй като въздействието му върху човешкия организъм не е напълно проучено. В Германия и САЩ той се разпространява по интернет благодарение на \"вратичка\" в законодателството, където под алкохол се разбира единствено течност. Руската служба за защита на потребителите Роспотребнадзор заяви през 2015 година, че сухият алкохол потенциално може да се окаже опасен за здравето на хората. Най-голямата опасност е в чаша вода да бъде разтворено не само едно, а няколко прахчета, при което получената напитка може да доведе до алкохолно натравяне и изгаряния. Има опасност и при употребата му в сух вид, чрез вдишване.", "date": "2019.01.08", "title": "Русия забрани \"сухия алкохол\", можел да бъде и смъртоносен"}
{"url": "https://www.faktor.bg/bg/articles/novini/svyat/turtsiya-iska-sasht-da-predostavyat-amerikanski-bazi-v-siriya-ili-da-gi-unishtozhat", "text": "По време на преговорите във вторник Турция ще поиска от официалните американски лица базите на САЩ в Сирия да бъдат предадени на Анкара, или да бъдат унищожени, съобщи Reuters, като коментира, че това искане може да усложни разговорите около американското изтегляне от Сирия. „Дайте ги, или ги унищожете“, гласи заглавието на материал на вестник Hurryiet, който се отнася до оставащите 22 американски военни бази в Сирия. В него се цитират неназовани източници, които са посочили, че Турция няма да приеме Вашингтон да ги остави на сирийските кюрдски „Отряди за народна самоотбрана“. Висш турски служител по сигурността каза миналата седмица, че Вашингтон трябва да позволи на Турция да използва своите бази в Сирия.", "date": "2019.01.08", "title": "Турция иска САЩ да ѝ предоставят американски бази в Сирия или да ги унищожат"}
{"url": "https://www.faktor.bg/bg/articles/karakachanov-za-sbivaneto-vav-voyvodinovo", "text": "Циганите в България станаха изключително нагли и търпимостта на българското общество се изчерпа. Това каза пред журналисти министърът на отбраната Красимир Каракачанов във връзка с последния случай на нападение над военнослужещ в село Войводиново, предаде репортер на „Фокус“ - Пловдив. Каракачанов посочи, че преди няколко дни беше пребит полицай, а сега военен и това не може да продължава повече. Министър Каракачанов е във Войводиново, за да обсъди с кмета на Общината, както и с областния директор на МВР какви мерки ще вземат във връзка с конкретния случай.  „Истината е, че трябва да се направи една цялостна програма за решаване на циганския въпрос. Хората не са длъжни да търпят част от населението, което има само права и не иска да разбере, че има и задължения и трябва да спазва закона“, каза още министърът. Според Каракачанов мерките трябва да са буквално обвързване на социалните помощи с образованието и труда.  Предстои операция на военнослужещия от 68-ма бригада Специални сили, който пострада при побой от цигани в село Войводиново, съобщи пред военният министър, който пристигна в селището, за да се срещне с местната управа и жителите.  Каракачанов добави, че е посетил военнослужещия в болница „Св. Пантелеймон“, където е настанен пострадалият. Операция ще му бъде направена утре. Той е със спукана скула и много кръвонасядания покрай очите.  „Нападателите са го удряли предимно в главата“, каза още Каракачанов. Той добави, че състоянието му е добро, има средна телесна повреда и може би ще бъде изписан след няколко дни. „Министерството на отбраната ще поеме всички разходи по лечението“, заяви още Каракачанов.  С министър Красимир Каракачанов е и командирът на 68-ма бригада Специални сили бригаден генерал Явор Матеев.", "date": "2019.01.08", "title": "Каракачанов: Циганите станаха изключително нагли и търпимостта на обществото се изчерпа"}
{"url": "https://www.faktor.bg/bg/articles/novini/balgariya/dombrovskis-balgariya-mozhe-da-prieme-evroto-nay-rano-prez-2022-g", "text": "Въвеждането на еврото в България може да се стане най-рано през 2022 година. Това заяви в Рига пред БНР заместник-председателят на Европейската комисия Валдис Домбровскис. За да се случи това, през лятото страната ни трябва да получи зелена светлина за влизане в ERM II – механизма, предхождащ еврозоната. Домбровскис припомни, че всички държави-членки на Европейския съюз, с изключение на напускащата Великобритания и на Дания, която с референдум реши да не въвежда еврото, трябва да се присъединят към единната европейска валута, когато са готови за това.  През лятото ще стане ясно дали България ще може да се присъедини към обменно-валутния механизъм ERM II, популярен у нас като „чакалнята за еврозоната”. \"За да се случи това, трябва да получи одобрението на всички страни от еврозоната плюс Дания, която е член на механизма, както и от Европейската централна банка. Ако изпълните изискванията, няма причина за отказ\", категоричен е заместник-председателят на Европейската комисия Валдис Домбровскис: \"Ако всичко е наред с прегледа на активите в банковата система в България, страната може да се присъедини към ERM II в средата на тази година. След това трябва да минат поне три години, за да се стигне до приемане на еврото. Първите две са за покриване на маастрихтските критерии, а следващата година – за оценка на постигнатите резултати и подготвителни дейности\". Хърватия, която също има валутен борд, но с плаващ курс към еврото, върви по пътя на България с около година закъснение. \"В съответствие с принципа на еднакво третиране на всички страни-членки, подобен подход ще бъде използван към държавите, които подадат молба за членство в ERM II. От тази гледна точка Хърватия може да използва примера на България. Разбира се, заради спецификите на отделните страни, предизвикателствата могат да бъдат различни\", заяви той.   Еврокомисарят е категоричен, че приемането на еврото носи позитиви като по-ниски лихви, по-прозрачно формиране на паричната политика и предвидимост на бизнес средата, както показва латвийският опит: \"Всички тези позитиви вече се случват. Също така еврото спомогна за привличането на чужди инвеститори в Латвия\".", "date": "2019.01.08", "title": "Домбровскис: България може да приеме еврото най-рано през 2022 г."}
{"url": "https://www.faktor.bg/bg/articles/kogato-darzhavna-sigurnost-sledeshe-koy-se-vaorazhava-s-f-16", "text": "Държавна сигурност е събирала разузнавателна информация кои страни от Южния фланг на НАТО са се въоръжавали с американските самолети F-16 по време на комунизма. Това разкрива документ от архивите на ДС, който  публикува. Той представлява строго секретна входяща шифрограма, получена от резидентурата на Първо главно управление на ДС (ПГУ, разузнаването) от Анкара, Турция. Документът е от януари 1988 г. и с него резидентурата в Турция информира Центъра в София, че същия месец в Турция ще пристигнат нови четири самолета F-16, закупени от САЩ. Те са щели да кацнат в авиационната базата „Мюртед” (тя се намира северозападно от Анкара и след 1995 г. е прекръстена на „Акънджъ“, а през 2016 г., след метежа срещу Ердоган, е върнато старото ѝ име, б.а.). По информация на разузнаването с новите самолети през 1988 г. Турция е щяла да разполага с общо осем F-16. Предвиждала е половината от тях да дислоцира във въздушната база „Ескишехир” (югоизточно от гр. Бурса, б.а.) или базата „Балъкесир” (югозападно от Бурса, б.а.). Информацията еднозначно илюстрира, че данните за F-16 са от първостепенно значение и важност за ДС. Показателно е и на кои висши лица са изпратени копия от нея: на първия зам.-министър на вътрешните работи по това време – ген. Стоян Савов, отговарящ в ръководството на МВР-ДС за операциите зад граница, на началника на ПГУ ген. Владимир Тодоров и на съветския съветник от КГБ в ПГУ Одинцов. Документът е включен в разширения електронен вариант на сборника „ПГУ-ДС и Варшавският договор срещу НАТО 1959-1991” на Комисията по досиетата, 2015 г.", "date": "2019.01.08", "title": "Когато Държавна сигурност следеше кой се въоръжава с F-16"}
{"url": "https://www.faktor.bg/bg/articles/izzeha-2-nozha-ot-ubiystvoto-v-stara-zagora", "text": "Два ножа са иззети като веществени доказателства при огледа в апартамента в Стара Загора, където 65-годишен мъж уби 25-годишната си съпруга, съобщиха от ОДМВР-Стара Загора. Извършителят на престъплението е задържан и привлечен като обвиняем за умишлено убийство от Окръжна прокуратура. На 7 януари 2019 г. е получен сигнал в ОД на МВР – Стара Загора за умъртвена жена в апартамент в града. Незабавно са извършени процесуално-следствени действия, установено е, че в апартамента в кв. \"Железник\" мъж е умъртвил съпругата си Ю.Й., на 25 г. Жената е с две прободни рани – едната в дясна ръка, а другата в сърцето. Назначена е съдебно-медицинска експертиза. Извършват се разпити на свидетели. Днес по досъдебното производство в качеството на обвиняем е привлечен 65-годишният М.С.  65 г., /съпруг на пострадалата/, за престъпление по чл.115 от Наказателния кодекс – умишлено убийство. Той е задържан за срок от 72 часа с постановление на наблюдаващия прокурор от Окръжна прокуратура-Стара Загора, като предстои да бъде внесено искане в съда вземане на мярка за неотклонение \"задържане под стража“ спрямо него. Наказанието, което се предвижда за престъпление по чл. 115 от НК, е „лишаване от свобода” от 10 до 20 години.", "date": "2019.01.08", "title": "Иззеха 2 ножа от убийството в Стара Загора"}
{"url": "https://www.faktor.bg/bg/articles/elektronnite-vinetki-tragvat-ot-dnes-i-v-poshtenskite-stantsii", "text": "От 12 часа днес започва поетапно продажбата на електронни винетки в пощенските станции в страната. Продажбата ще се извършва на каса в офисите на \"Български пощи\" в рамките на работното време на съответната пощенска станция. От вчера шофьорите вече могат да купуват електронните винетки и от гишетата на големите бензиностанции и много от големите търговски обекти. По информация на АПИ услугата ще бъде предлагаха в над 4500 места. Очаква се до края на месеца на всички контролно-пропускателни пунктове да има апарати за самотаксуване. Вече са монтирани 160 такива терминали. От тях 32 машини са инсталирани на 14 гранични пункта.", "date": "2019.01.08", "title": "Електронните винетки тръгват от днес и в пощенските станции"}
{"url": "https://www.faktor.bg/bg/articles/obshtestvo/zakon-i-red/spetssadat-otlozhi-deloto-sreshtu-desislava-ivancheva", "text": "Специализираният наказателен съд отложи делото срещу отстранения кмет на район „Младост” Десислава Иванчева, заместничката й Биляна Петрова и считания за посредник при предаването на подкупа Петко Дюлгеров, съобщи Нова телевизия. Причина за отлагането е, че документацията по делото се намира в Апелативния специализиране наказателен съд и експертизите, които трябва да бъдат приети от Специализирания наказателен съд не могат да бъдат приети. Поради това делото се отложи за 21 януари от 13.30 ч., а на 11 януари ще бъдат изслушвани СРС-та.", "date": "2019.01.08", "title": "Спецсъдът отложи делото срещу Десислава Иванчева"}
{"url": "https://www.faktor.bg/bg/articles/karvava-vendeta-revnivets-zabi-nozh-v-sartseto-na-zhena-si", "text": "25-годишна жена беше убита в Стара Загора от ревнивия си мъж. Юлияна Иванова е била намушкана с нож в сърцето. Убиецът е на 65 години, съобщава Би Ти Ви. Двамата имали 8-месечна дъщеря. Най-вероятният мотив за убийството е ревност. Младата жена е студентка в Тракийския университет в специалност „Социални дейности”. Била е кротко и възпитано момиче, заживяла е с мъжа на 15 години. Сигнал са подали съседи, за които случилото се е шок. Те не са чували в семейството да има скандали. Мъжът не е направил опит за бягство и е задържан.", "date": "2019.01.08", "title": "Кървава вендета: Ревнивец заби нож в сърцето на жена си"}
{"url": "https://www.faktor.bg/bg/articles/obshtestvo/zakon-i-red/ot-3-do-15-g-zatvor-za-kradtsite-na-kartinite-na-maystora", "text": "Прокуратурата ще поиска постоянното задържане на двамата мъже, които задигнаха 15 картини на Владимир Димитров-Майстора и Димитър Киров. Арестуваните са на 27 и 45 години и са от ромски произход. Двамата продали картините, а преди дни повечето платна бяха открити в търговци на антики. \"Обвинението стигна до тях чрез изключително добрите действия на органите на МВР. Бяха им повдигнати обвинения за кражба в условията на опасен рецидив. Предстоят още много действия за изясняване на обективната действителност\", каза за Bulgaria ON AIR районният прокурор на София Радослав Димов. Той добави, че двамата мъже са многократно осъждани за грабежи, като единият има 16 присъди, а другият - 19. Двамата дори имат общо дело и обща присъда. Димов обаче отказа да коментира дали задържаните са знаели какво точно крадат. Според него обвинените антиквари пък са спомогнали да бъдат отчуждени вещи, за които знаели, че са отнети чрез престъпление. \"Самият факт, че в двама души от малцинствата се намират толкова много картини, води до извода, че са знаели, че са били предмет на престъпление\", коментира той. Лишаване от свобода от 3 до 15 години грози задържаните крадци. Антикварите пък може да лежат в затвора от 1 до 6 години.", "date": "2019.01.08", "title": "От 3 до 15 г. затвор за крадците на картините на Майстора"}
{"url": "https://www.faktor.bg/bg/articles/obshtestvo/zakon-i-red/kmetat-na-karlovo-sadi-za-kleveta-kmeta-na-kalofer", "text": "Кметът на община Карлово д-р Емил Кабаиванов даде на съд за клевета кмета на Калофер Румен Стоянов, съобщи \"Фокус\".  Повод за това e изявление на кмета на Калофер Румен Стоянов в телевизионно предаване от началото на октомври миналата година. Тогава той заяви публично, че отпуснатите на община Карлово 300 000 лева за ремонт на мемориалния комплекс на Христо Ботев в Калофер са били откраднати, без да е извършен ремонт. \"С изказването си Стоянов петни не само моето име, той петни името и на община Карлово. Това е недопустимо. Крайно време е да стане ясно, че всеки трябва да носи отговорност за думите и действията си\", заяви Кабаиванов. \"Сега на г-н Стоянов ще му се наложи да влезе в съдебната зала, където ще трябва да докаже твърденията си, че парите за ремонта на мемориалния комплекс са откраднати“, каза кметът на община Карлово д-р Емил Кабаиванов.  Наказателното дело ще бъде разгледано на 21 януари 2019 г. в Районен съд-Пазарджик.  Кметът на Карлово заяви, че ако съдът уважи неговия иск за обезщетение за претърпени неимуществени вреди, вследствие клеветата, цялата присъдена сума ще бъде дарена на читалището в Калофер.", "date": "2019.01.08", "title": "Кметът на Карлово съди за клевета кмета на Калофер"}
{"url": "https://www.faktor.bg/bg/articles/novini/balgariya/sled-protesta-vav-voyvodinovo-izvanreden-shtab-reshava-kakvi-merki-da-se-vzemat", "text": "В кметството на Войводиново започва извънреден щаб. Снощи близо 300 души протестираха, след като двама роми пребиха 33-годишен военнослужещ. Във Войводиното пристигна вицепремиерът и министър на отбраната Красимир Каракачанов. В този час в кметството на селото се събира извънреден щаб, за да се реши какви спешни мерки да бъдат предприети, за да стихне напрежението в селото. На Богоявление 33-годишният ефрейтор от 68-а бригада Специални сили Валентин Димов беше изненадан и пребит от двама роми от местната махала. Вицепремиерът Красимир Каракачанов заяви, че веднага след нападението ромите са се опитали да се укрият в съседно населено място, но благодарение на бързата реакция полицията, са заловени. Те са с прокурорско разпореждане 72 часа в ареста. Командирът на 68-а бригада Явор Матеев съобщи пред БНТ, че техният служител е бил нападнат в гръб, а заедно с неговото яке е била завързана главата и ръцете му, така че той не е могъл да се защити при нападението. Вижте във видеото какво още казаха вицепремиерът и министър на отбраната Красимир Каракачанов и бригаден генерал Явор Матеев. Според военният министър проблемът не може да бъде решаван на парче и е нужна цялостна програма и стратегия, която лично той се ангажира да внесе в МС и да мине през НС, а хората тук обвиняват местната власт, че покровителства ромската махала и че всички къщи там са незаконни, но не се взимат мерки срещу това. От общината обаче обещават спешни проверки.", "date": "2019.01.08", "title": "След протеста във Войводиново: Извънреден щаб решава какви мерки да се вземат"}
{"url": "https://www.faktor.bg/bg/articles/ombudsmanat-atakuva-tri-zakona-v-konstitutsionniya-sad", "text": "Омбудсманът Мая Манолова започва годината с три жалби в Конституционния съд. Тя ще атакува цената на водата, Закона за горивата и промените в Закона за държавния бюджет. \"Подготвям конституционна жалба срещу текстове в закона за ВиК. Например текста за единната цена на водата в рамките на една територия. Не се държи сметка нито за системата на водоснабдяване, не се държи сметка за инвестициите, качеството. Така в малките населени места спонсорират по-заможните, а всички граждани спонсорират ВиК дружествата, които могат да си позволят загуби, течове, защото има кой да им плати сметката\", заяви Манолова пред Нова телевизия. Според нея увеличението на цената не е довело до подобрение нито на качеството на услугата, нито на качеството на водата. \"Проблемите са и в законодателството - написани са така, че да обслужват ВиК дружествата\", коментира Манолова. Омбудсманът съобщи, че подготвя конституционна жалба и срещу новите изисквания в Закона за горивата. \"Ще я депозирам още днес в Конституционния съд\", закани се Манолова. \"Законът за горивата е тежък удар върху малките търговци и превозвачи на горива, но е удар и срещу българските граждани в качеството им на потребители, защото фалитът на малките бензиностанции ще доведе до засилване на монополизма. В Закона са заложени непосилни изисквания за висок уставен капитал, абсурдни изисквания за складовете, вместимост на съдовете, брой бутилки за втечнен газ. Закон, който притиска в ъгъла малките търговци на горива\". Третата конституционна жалба, която подготвя, е свързана с промени в Закона за държавния бюджет. \"Тя е срещу уволненията на държавни служители, придобили право на пенсия, на които в момента законът позволява и те работят на държавна служба, с едни промени през Закона реално Народното събрание уволни хиляди хора, а на други хиляди забрани да кандидатстват за държавна служба\", заяви Мая Манолова.", "date": "2019.01.08", "title": "Мая Манолова ще атакува три закона в Конституционния  съд"}
{"url": "https://www.faktor.bg/bg/articles/ochakvat-rekordno-potreblenie-na-tok-tazi-vecher", "text": "Тази вечер потреблението на ток се очаква да бъде най-голямото досега от началото на зимата и товарът да достигне 7100 мегавата. Това съобщиха от Централното диспечерско управление на Електроенергийния системен оператор. Въпреки това то е много под рекордните стойности отпреди две години.  Страната ни има и достатъчно резервни мощности в термичните централи. Износът на ток за първата седмица на годината е средно около 500 мегавата на час, което е ръст с над 140 процента в сравнение със същия период на миналата година, предаде БНР.", "date": "2019.01.08", "title": "Очакват рекордно потребление на ток тази вечер"}
{"url": "https://www.faktor.bg/bg/articles/napadnatiyat-voenen-e-bil-zavarzan-s-yaketo-si-i-sled-tova-prebit", "text": "Нападнатият от цигани в село Войводиново военнослужещ е ефрейтор, с 12-годишен стаж в Специалните сили. Той е от бойно формирование, разузнавач парашутист. Това обясни пред журналисти в Пловдив бригаден генерал Явор Матеев, командир на 68-ма бригада Специални сили. „За службата си в страната и за участие в мисии е получавал множество награди. Не видях никъде в досието му да има наказания, само поощрения”, добави бригаден генерал Матеев. По думите му той е изпълнителен, трудолюбив и скромен военнослужещ. „Тези нападатели са действали брутално професионално. Военнослужещият е изненадан в гръб, неговото яке е било използвано, за да му се вържат ръцете отзад, така че той да не може да реагира, и е бил зверски пребит”, поясни бриг. ген. Матеев и отбеляза, че военнослужещият по никакъв начин не е изразявал агресия към нападателите си. „Иначе няма начин тези хлапета да набият един военнослужещ, особено от Специалните сили”, добави още бригаден генерал Явор Матеев.", "date": "2019.01.08", "title": "Нападнатият военен е бил завързан със собственото му яке и след това брутално пребит"}
{"url": "https://www.faktor.bg/bg/articles/novini/svyat/zimata-v-avstriya-vze-pet-zhertvi", "text": "Значителните снеговалежи и рискът от лавини затрудняват движението в няколко провинции в Австрия, някои местности са откъснати от света, петима туристи намериха смъртта си, а двама са в неизвестност, съобщи АФП. От средата на миналата седмица паднаха до 150 см сняг в планинската централна и северна част на страната, включително в райони с ниска надморска височина, съобщиха австрийските метеорологични служби. Натрупването на сняг и опасността от лавини направиха непроходими някои пътища, а планините станаха опасни за туристи. Трима скиори, двама германци и словенец, загинаха през уикенда при каране на ски извън регламентираните писти. Вчера бяха намерени телата на двама туристи, затрупани под снега, а още двама са в неизвестност. В провинция Залцбург бе измерена снежна покривка от близо 3 м на 2317 м надморска височина. Заради метеорологичните условия е обявена дървена ваканция днес и утре в няколко училища в провинцията. В провинция Щирия около 2000 души бяха блокирани в няколко местности заради непроходими пътища. Днес се очакват нови снеговалежи в Австрия и Южна Германия, които могат да донесат още от 25 до 80 см сняг.", "date": "2019.01.08", "title": "Зимата в Австрия взе пет жертви"}
{"url": "https://www.faktor.bg/bg/articles/voenen-ministar-na-kostov-zastana-do-prezidenta-po-sdelkata-za-noviya-iztrebitel", "text": "Пореден епизод на споровете между президента Румен Радев и правителството. Този път ябълката на раздора са оказа изборът на изтребители за Военно въздушните ни сили. През декември министърът на отбраната Красимир Каракачанов представи доклад, според който процедурата по преговорите за нови бойни самолети трябва да се води от четирима министри - на отбраната, на икономиката, на външните работи и на финансите, ако тя бъде одобрена от парламента.  Не процедурата, а изборът на изтребител стана президента Радев и министърът на отбраната Каракачанов да си разменят вербални изстрели. Темата коментира в студиото на БНТ Бойко Ноев, бивш министър  на отбраната в правителството на Иван Костов и бивш посланик на България в НАТО.  Бойко Ноев заяви, че няма да отговори дали F-16 e най-правилният избор за България, защото според него това не е най-важното. Големият въпрос е защо се стигна до тук и как. Ноев заяви, че президентът не протестира против избора на F-16, който между другото не е избран. \"Нищо не е предрешено. Ако преговорите с предпочетените в момента предложения на американското правителство не доведат до добри за България резултати, ще се мине към следващите\", каза Ноев. Той се солидаризира с позицията на президента Румен Радев, като изтъкна, че спорът не е в избора на комисиите, а в опорочаването на процедурата. Според Ноев така е била направена методиката, че е фаворитизирала избора на новопроизведен самолет. В същото време експертната група предложи да бъдат поискани само втора ръка самолети от САЩ и от европейски страни. Ноев каза, че изборът трябва да е комплексен. На първо място стоят въпросите на стратегическото взаимодействие. Цената също е важен фактор, защото не можем да си позволим да вземем нещо, за което няма да имаме пари да поддържаме.", "date": "2019.01.08", "title": "Военен министър на Костов застана до президента по сделката за новия изтребител"}
{"url": "https://www.faktor.bg/bg/articles/novini/svyat/administratsiyata-na-tramp-e-ponizhila-diplomaticheskiya-statut-na-predstavitelstvoto-na-es", "text": "Администрацията на президента Доналд Тръмп е понижила дипломатическия статут на представителството на ЕС в Съединените щати, без да уведоми Брюксел за това, съобщава \"Дойче веле\", като се позовава на представител на ЕС, който подчертал, че \"тази стъпка не е била добре възприета от Брюксел и ответните мерки се обсъждат\". Понижаването на ранга е станало през ноември, предполагат в ЕС. Тогава дипломатите в представителството забелязали, че не полручават покани за редица важни събития във Вашингтон.  Според преставител на европейски дипломат, \"става дума не просто за протоколен въпрос, а за очевиден политически мотив\".", "date": "2019.01.08", "title": "Администрацията на Тръмп е понижила дипломатическия статут на представителството на ЕС"}
{"url": "https://www.faktor.bg/bg/articles/kritichni-razgovori-v-ankara-s-delegatsiyata-na-sasht-nachelo-s-dzhon-boltan", "text": "В турската столица Анкара пристигна американска делегация начело със съветника на американския президент по въпросите на националната сигурност Джон Болтън. В делегацията са включени председателят на Съвета на началник-щабовете на американските въоръжени сили генерал Джоузеф Дънфорд и специалният представител на САЩ за Сирия Джеймс Джефри. Джефри е бивш посланик в Анкара и се очаква да бъде определен за координатор на борбата срещу \"Ислямска държава\" . Делегацията ще проведе разговори с турския президент Реджеп Тайип Ердоган и с други отговорни турски представители, предаде БТА. Предвижда да бъде обсъдена ситуацията в Сирия в контекста на изявлението на американския президент, че американските войници ще се изтеглят от Сирия. Изявление, което бе посрещнато с одобрение от страна на Анкара. В навечерието на визитата обаче Джон Болтън заяви пред журналисти в Израел, че САЩ няма да изтеглят войските си от Сирия, докато не се постигне споразумение с Турция за защита на кюрдите. Думите му предизвикаха бурни реакции в Турция. Редица наблюдатели смятат, че днешните разговори ще бъдат критични именно поради тази причина. Турският министър на отбраната Хулуси Акар, който също ще има разговори с американската делегация посочи, че Турция води борба с терористите от ПКК/СЗН /Кюрдска работническа партия/Сили за защита на народ/ и ДАЕШ /арабски акроним на \"Ислямска държава\"/, които представляват опасност за етническите общности на кюрдите, арабите и тюркмените в Сирия. Главната цел на Турция е да изчисти Сирия от терористите, каза той. В същото време, малко преди пристигането на американската делегация в Анкара, дойде изявление от Тръмп. Американският президент посочи в Туитър, че няма промяна в първоначалните му изявления във връзка с изтеглянето от Сирия. \"Ще продължим да воюваме с ДАЕШ и едновременно с това ще се изтегляме от Сирия по най-удобния начин\", написа той. От турска страна в разговорите се очаква отново да бъде поставено искането за екстрадиция на мюсюлманския проповедник Фетхуллах Гюлен, смятан за ръководител на осуетения опит за преврат през 2016 г., и да бъде предаден на турското правосъдие. Представител на правителството смята, че е постигнат напредък с американската страна в тази насока.", "date": "2019.01.08", "title": "Критични разговори в Анкара на Ердоган с делегацията на САЩ, начело с Джон Болтън"}
{"url": "https://www.faktor.bg/bg/articles/novini/svyat/zaloviha-nelegalni-migranti-s-bg-pasporti-v-bosna", "text": "Трима нелегални имигранти с подправени български паспорти бяха заловени от полицията в Босна-Херцеговина, предаде сръбското радио Б92. Граничари при рутинна проверка на автобус с около 30 души на пункта Градишка (на границата с Хърватия) намериха над 15 фалшифицирани документа за самоличност на страни от Европейския съюз. Освен българските паспорти служителите на реда откриха фалшифицирани чешки и испански лични карти, както и заявления за убежище в Хърватия. Притежателите на документите са граждани на Сирия, Иран и Македония.", "date": "2019.01.08", "title": "Заловиха нелегални мигранти с БГ-паспорти в Босна"}
{"url": "https://www.faktor.bg/bg/articles/vladimir-karolev-az-ne-bih-rabotil-za-15-hil-lv-kato-shef-na-banka", "text": "Заплатите в публичния сектор продължават да са по-високи от тези в частния. Това показват данни на Националния статистически институт. В голяма част от европейските страни заплатите в частния сектор изпреварват тези в държавния. У нас обаче тенденцията е точно обратната.  Средната заплата на служителите в частния бизнес у нас е 1 124 лева или с близо 50 лева по-малко от тази в държавния сектор. \"Излезе информация, че управителят на БНБ взима 15 хил. лв. Аз не бих работил за 15 хил. лв. като шеф на банка, в този сектор това е нормална заплата. В \"Топлофикация\" не мисля, че взимат петцифрени заплати\", сигурен е икономистът Владимир Каролев в \"България сутрин\". Според него разликата в заплатите идва заради две основни причини - основната част на администрацията е позиционирана в София, а освен това голяма част от служителите в частния сектор получават заплатите си под масата. \"В общинските и държавните компании се държат два пъти повече персонал, отколкото трябва. В частния сектор се наемат толкова хора, колкото са необходими - къде в такъв случай ще са по-високи заплатите\", коментира Каролев. Бившият министър на икономиката Николай Василев е сигурен, че заплатите в частния сектор са по-високи от тези в държавния, просто не всички частници осигуряват на 100% своите служители. \"През последните 3 години има рязко увеличаване на заплатите в частния сектор средно - с около 30%, в някои сектори може и да е 50%. Заплатите доста дръпнаха, а трябва да имаме предвид, че инфлацията клони към нула\", допълни икономистът.", "date": "2019.01.08", "title": "Владимир Каролев: Аз не бих работил за 15 хил. лв. като шеф на банка"}
{"url": "https://www.faktor.bg/bg/articles/novini/svyat/regionalen-lider-na-alternativa-za-germaniya-e-tezhko-ranen", "text": "От пресцентъра на \"Алтернатива за Германия\" публикуваха снимка на регионалния си лидер в град Бремен Франк Магниц, лежащ в безсъзнание в болнично легло с дълбока рана в главата. Според съобщението на партията, политикът е ударен с дъска и ритан на земята от трима души. Работник от близък строеж се намесил и нападател избягали. Депутатът и регионален лидер на \"Алтернатива за Германия\" в Бремен Франк Магниц е бил нападнат от група хора и тежко ранен, съобщава националният ежедневник Die Frankfurter Allgemeine Zeitung, цитиран от \"Фокус\".  Нападението е извършено в късните часове на понеделник в района на един от най-посещаваните театри в града. Заради функциите на Магниц се приема, че атаката е била политически мотивирана. Прокуратурата в Бремен е започнала разследване по случая, а следователите издирват свидетели.  Според \"Алтернатива за Германия\" Магниц е бил нападнат от трима хулигани. В резултат той е настанен в болница с тежки наранявания.  Множество политици вече осъдиха нападението.\"Зеленият\" политик Джем Йоздемир бе сред първите осъдили атаката, като заяви, че се надява извършителите да бъдат идентифицирани и осъдени в най-кратки срокове. \"Дори и срещу \"Алтернатива за Германия\" насилието не е оправдано.Онези, които се борят с омразата с омраза, винаги печелят омраза\", коментира Йоздемир. Множество политици от \"Алтернатива за Германия\" също осъдиха нападението и пожелаха на Магниц бързо възстановяване.", "date": "2019.01.08", "title": "Регионален лидер на \"Алтернатива за Германия\"  е тежко ранен"}
{"url": "https://www.faktor.bg/bg/articles/novini/svyat/pred-sada-kevin-speysi-se-obyavi-za-nevinen", "text": "Холивудската звезда Кевин Спейси се обяви за невинен по обвинението в сексуално посегателство срещу 18-годишен младеж, което според обвинението е било извършено в бар преди две години. 59-годишният актьор се яви вчера пред съда в Нантъкет, щата Масачузетс, и не каза нищо по време на цялото заседание. Адвокатът му  заяви, че според полицейските доклади 18-годишният помощник-сервитьор е обменил редица текстови съобщения и видеа в „Снапчат” с тогавашната си приятелка във връзка с контактите си със Спейси в бар в Нантъкет, но никога не е споменавал за сексуално посегателство. Ако бъде признат за виновен, Спейси може да бъде осъден на максимум пет години затвор.", "date": "2019.01.08", "title": "Пред съда: Кевин Спейси се обяви за невинен"}
{"url": "https://www.faktor.bg/bg/articles/novini/svyat/nakazaha-ruski-sveshtenik-obichal-da-pazaruva-ot-guchi-i-lui-vyuiton", "text": "Руската православна църква е предприела дисциплинарни мерки срещу т.нар. “Гучи” свещеник, предаде “Телеграф”. Вячеслав Баскаков отговаря за църквата в Твер, но извън богослужебните си дейности обичал да пазарува скъпи маркови стоки. С новите си придобивки не спирал да се хвали в профила си в “Инстаграм”. В няколко от публикациите свещеникът се хвали с дизайнерските си чанти и обувки от “Гучи” и “Луи Вюитон”. Профилът му бързо беше изтрит, но онлайн се появиха скрийншоти от съдържанието му. “Надяваме се да намерим подходящите думи и действия, с които да вразумим този пастир, за да не се слчват отново подобни неща”, коментира Александър Волков, говорител на руския патриарх Кирил. Това не е първият случай, в който Руската православна църква е замесена в подобен скандал. През 2012 г. патриарх Кирил беше заснет да носи часовник на стойност 30 хил. долара. Фотографията беше публикувана в официалния сайт на църквата, но след негативния отзвук часовникът беше \"изтрит\" от ръката на патриарх Кирил. За жалост специалистите по “Фотошоп” бяха пропуснали да махнат отражението на часовника в лъскавата маса под ръката на Кирили, което доведе до още по-големи подигравки онлайн.", "date": "2019.01.08", "title": "Наказаха руски свещеник – обичал да пазарува от \"Гучи\" и \"Луи Вюитон\""}
{"url": "https://www.faktor.bg/bg/articles/nikolay-banev-iskal-da-stava-evraziyski-premier-na-balgariya", "text": "В арестантската килия на Николай Банев е намерен телефон, повтори и тази сутрин  заместник-главният прокурор . Апаратът е бил укрит в кутия от сок и е използван за уреждане на политическо убежище на семейството му в Русия, задоволи той интереса на водещия. Срещу това Банев е обещавал на лобисти да основе у нас Евразийска народна партия.   Разговорите са водени в различни чат комуникатори. Николай Банев е разговарял с майка си и децата си по този начин.    „Комуникацията потвърждава становището на наблюдаващите прокурори, че има опасност да извършат други престъпление и да се укрият. Комуникира се не с официални представители на руската държава, а с руски граждани, най-вероятно лобисти“, .   По думите му, комуникацията е няколкостотин страници с различни чатове.    „Има комуникация, в която се казва как трябва да започне хибридна война срещу прокуратурата и срещу държавата – интересното е, че с един от адвокатите си“, посочи Гешев и допълни, че най-вероятно става въпрос за адвоката Ботев. Разговорите били за това как трябвало да бъдат пускани определени публикации в медиите и било споменато името на конкретен журналист, който да бъде използван за тази цел.  Възложена е проверка за това как телефонът е попаднал у Николай Банев. По думите му, от чатовете могат да се направят доста интересни изводи „как се избира определена килия, казва, че ще чака да се освободи определена килия, т.е. има информация, иска килия с определено изложение, каквато имало във Франция, с определени храни да му се донесат“. „Общо взето – ВИП“, каза Гешев.   В момента няма защитени свидетели срещу Баневи, но е възможно да се появят впоследствие.", "date": "2019.01.08", "title": "Николай Банев искал да става евразийски премиер на България"}
{"url": "https://www.faktor.bg/bg/articles/obshtestvo/ulitsata/krasimir-valchev-vav-formata-na-maturata-sled-7-mi-klas-na-praktika-nyama-promyana", "text": "Няма  промяна във формата на изпита за 7-ми клас. Разликата е, че учениците ще имат право на избор дали да работят и по двата модула, които на практика им дава възможност да кандидатстват в повече средни учебни заведения. Това обясни в студиото на Би Ти Ви образователния министър Красимир Вълчев. При нас образованието е задължително до 16 години, но не трябва да работят инструменти за принуда, посочи той. По думите му от бюджета на министерството са отделени 80 млн. лева за детски градини и 100 млн. лева за училища, в които има изоставане в усвояването на български език. Но учителят си остава основния фактор, за да се реши този проблем. 12 000 деца са напуснали образователната система, 8000 от тях са заминали в чужбина, съобщи още той. Броят на рисковите деца, които констатираме, е между 60 и 70 000. При 2,5%-3% от учениците, които отпадат, причината са ранните бракове. След увеличението след Нова година средната брутна учителска заплата ще е близо 1300 лв., а минималната – 920 лв. Средното „чисто” възнаграждение ще е близо 1100 лв.   Тази година след увеличението за първи път средната учителска заплата ще бъде над средната за страната от години, десетилетия дори, отчете Вълчев. Традиционно има недостиг на учители по чужди езици и информатика, задълбочава се недостигът по математика и физика. Затова ще стартираме нова национална програма, с която ще финансираме обучението за придобиване на учителска правоспособност от лица, завършили висше образование в други сектори, допълни министърът. Правим информационна система, която ще срещне търсенето и предлагането и ще ни картографира недостига на педагогически специалисти. Очакваме по-голям недостиг през следващите години, каза още Красимир Вълчев. Правим информационна система, която ще срещне търсенето и предлагането и ще ни картографира недостига на педагогически специалисти. Очакваме по-голям недостиг през следващите години, каза още Красимир Вълчев. По повод тежките ученически раници министърът изтъкна, че са реализирани мерки, като някои от тях ще дадат ефект от началото на идната учебна година.  Закупихме ученически шкафчета за нас 300 000 ученици на стойност близо 10 милиона лева, осигурихме достъп до електронни варианти на учебниците, препоръчахме на училищата да оптимизират учебните разписания, така че децата да носят учебници за по-малко дисциплини, отбеляза Вълчев.", "date": "2019.01.08", "title": "Красимир Вълчев: Между 60 и 70 хиляди са рисковите деца в България"}
{"url": "https://www.faktor.bg/bg/articles/sadat-shte-reshava-da-varne-li-ivancheva-i-petrova-zad-reshetkite", "text": "Специализираният наказателен съд ще решева дали да върне Десислава Иванчева зад решетките. В момента отстраненият кмет на \"Младост\", заместничката ѝ Биляна Петрова и бившият кмет на района Петко Дюлгеров са с мярка \"домашен арест\", след като 8 месеца двете жени прекараха в ареста.  Прокуратурата ги пусна за празниците, но се закани след това те отново да се върнат зад решетките.  \"Има протест на прокуратурата, която настоява да бъде отменена наложената мярка \"домашен арест\" и лицата да останат задържани под стража. Какво ще реши обаче съдът предстои да разберем\", коментира пред зам-главният прокурор Иван Гешев пред \"България он Еър\". Той отбеляза, че не желае да коментира доказателства по същество, тъй като това трябва да се случва в съдебната зала, а процесът от своя страна е станал достатъчно медиен и политически. \"Това е така, тъй като защитата на обвиняемите непрестанно генерира най-различни скандали, както и приписване на вини на прокуратурата, които тя не носи, с цел да се окаже медиен ефект както върху гражданите, така и върху състави на съда\", посочи още Гешев. Десислава Иванчева и Биляна Петрова бяха арестувани на 18 април при акция в центъра на София, а по-късно им бяха повдигнати обвинения за получаване на подкуп в особено големи размери. Преди дни адвокатите на Иванчева и Петрова внесоха жалби в Европейския съд по правата на човека в Страсбург, в които описват редица нарушения от страна на държавата спрямо тях. В това число влизат неправомерното им задържане в последните 4 месеца, лошите условия в ареста, нapyшeния нa няĸoлĸo тeĸcтa oт eвpoĸoнвeнциятa по време на зрелищния арест в центъра на София, унизителното отношение по време на задържането им, продължило повече от 6 часа, както и по време на цялото разследване.", "date": "2019.01.08", "title": "Съдът ще решава да върне ли Иванчева и Петрова зад решетките"}
{"url": "https://www.faktor.bg/bg/articles/politolog-politicheskiyat-elit-da-preosmisli-otnoshenieto-si-kam-sveshtenite-kravi-na-balgarskiya-prehod", "text": "„Време е политическият елит да преосмисли отношението си към определени свещени крави на българския преход“, каза пред БНР политологът Страхил Делийски. „Огромната част от населението има и проблем с корупцията, но и проблем със социално-икономическото си положение. Едно позитивно ново политическо предложение трябва да отчете факта, че системата в България както е конструирана не може да произведе друг резултат, освен задълбочаващи се неравенства, разделения и преразпределение на публичния ресурс по посока на малцинства за сметка на огромни мнозинства“, коментира той в предаването „Преди всички“.   Политологът е категоричен, че българската „жълта жилетка“ няма да е като френската. Според него може да се направят опити да се използва протестът за политически цели. „В ситуация, в която сякаш свикнахме, че властта не управлява по силата на стратегическа политическа визия, а по силата на ад хок ситуационни желания на определени социални групи, професионални общности и т.н. – в такава ситуация няма как всяко едно решение на властта да не бъде обект на оспорване. Винаги, когато то не е аргументирано с концептуална политическа мотивация, винаги някой ще каже „Това решение е в интерес на някой“, коментира той. По думите му този протест и тези искания отварят поредица от много по-дълбоки въпроси, като например защо автомобилите се превърнаха в основно средство за придвижване и работа, въпроса за публичния транспорт, за диспропорциите на икономическо развитие и др. „В такъв момент е достатъчно един повод, какъвто е данъците за старите автомобили, акцизите на горивата и т.н., за да може цялата тази плетеница от напрежения, които имат дълбочинен източник, да се разплете и да се превърне в експлозия“, смята Страхил Делийски. Той е категоричен, че властта трябва да се запита защо има толкова много протести: „Протестът е легитимна форма на демократично участие. Той се превръща в основа форма на демократично участие, както е в България напоследък, когато формалните институционални механизми на политическо участие са запушени, когато нямаш партия, която да защити определен твой интерес, когато институциите очевидно се задушават в постоянната битка между различни бизнес лобита за влияние върху тях и т.н.“. Още повече се усложнява ситуацията от това, че обществото е разделено, подчерта още Делийски. По думите му често се случва така, че легитимните основания за недоволство на една група се интерпретират като заплаха от друга социална група. Липсва онази минимална форма на солидарност в рамките на обществото, категоричен е той. Според него и политическата власт използва тези социални разделения.", "date": "2019.01.08", "title": "Политолог: Политическият елит да преосмисли отношението си към свещените крави на преходa"}
{"url": "https://www.faktor.bg/bg/articles/rumen-radev-priema-prevozvachite-sled-kato-obyaviha-che-sa-razocharovani-ot-nego", "text": "Днес президентът Румен Радев ще проведе среща с представители на български браншови организации за автомобилен превоз. Срещата е по повод протеста на наши превозвачи в Брюксел на 10 януари, когато транспортната комисия на ЕП гласува т.нар. пакет „Мобилност\", който в сегашния му вид заплашва с масови фалити наши фирми за превоз и ще ощети сериозно държавния бюджет, предава Канал 3. Превозвачите вчера заявиха, че са разочаровани от президента. Всички български асоциации в сферата на тежкотоварните автомобилни превози ще се включат в пътуването до белгийската столица на 10 януари, съобщи изпълнителният директор на Камарата на автомобилните превозвачи в България Димитър Димитров. Основният проблем в пакет „Мобилност\" е връщането на водачите и камионите в страната на регистрация. В бранша са убедени, че с измененията в пакета няма никакъв социален ефект за водача на всеки три или четири седмици, както е записано, да се връщат в \"експлоатационния център на превозвача по страната на регистрация“. Това означава, че нашите превозвачи трябва да се приберат до България, независимо, че фирмата може да има бази в Европа. Друг текст, срещу който протестират нашите фирми, е \"равно заплащане за един и същи труд, на едно и също място“. Това означава шофьор, който е в определена държава, да получава минималната ставка за съответната страна. Ако пакетът бъде одобрен в този си вид, голяма част от българските превозвачи ще бъдат принудени да се пререгистрират в други страни от ЕС. От това ще загуби единствено бюджетът и икономиката на България, твърдят те. Държавата твърдо застава зад протеста на българските тежкотоварни превозвачи на 10 януари в Брюксел, заяви транспортният министър Росен Желязков след проведена извънредна среща с представители на бранша в петък. Целта е или да се постигнат нашите цели или да се блокират законодателните предложения в пакта за мобилност, който предстои да се разгледа в транспортната комисия на ЕП“, категоричен е министърът. Пряко заетите в бранша са 150 хиляди българи. Като се включат и техните семейства над 500 000 души ще се принудят да емигрират в други страни от ЕС“, потвърдиха и  евродепутатите ни, които ще подкрепят протеста. Той ще се състои от два лъча - единият е българският, а другият ще бъде сформиран от румънци, поляци, латвийци и литовци. От бранша са категорични, че това няма да е единственият протест и ще има още следващите дни, защото са ключови за българския транспортен бизнес.", "date": "2019.01.08", "title": "Румен Радев приема превозвачите, след като обявиха, че са разочаровани от него"}
{"url": "https://www.faktor.bg/bg/articles/vav-vtornik-se-proshtavame-s-obichaniya-aktyor-ivan-laskin", "text": "Поклонението пред обичания български актьор Иван Ласкин, който почина на 6 януари,  ще бъде във вторник (8 януари) от 12.30 ч. в храма „Св. Седмочисленици“, съобщи председателят на Съюза на българските артисти (СБА) Христо Мутафчиев. Малко по-късно погребението му ще се състои в Алеята на творците на Централните софийски гробища. Иван Ласкин ни напусна на 48-годишна възраст. Той прекара последните 10 дни в реанимацията на ВМА с тежка чернодробна недостатъчност и спешна нужда от трансплантация. Колеги и приятели на актьора дори организираха кампания за кръводаряване в цялата страна. За съжаление обаче въпреки грижите на лекарите актьорът не излезе от комата. Също на 48 години ни напусна и непрежалимият му приятел Чочо Попйораднов, когото Ласкин често споменаваше. Въпреки че по думите му „няма загуба, ако някой е в сърцето ти“. След себе си Иван Ласкин остави две дъщери – Люба от Мирослава Гоговска, и София – от Александра Сърчаджиева, с която живееше. За нея той говореше с огромна любов и уважение.", "date": "2019.01.08", "title": "Изпращаме обичания актьор Иван Ласкин в последния му път"}
{"url": "https://www.faktor.bg/bg/articles/maya-manolova-1-4", "text": "Срамувам се от проблема с винетките, заяви омбудсманът Мая Манолова в сутрешния блок на Нова телевизия.  \"Въпросът с оставките не е моя тема. Бих призовала институциите да се въздържат от санкциониране на граждани не само до 15 януари, а докато цялата система не тръгне безупречно. Ще го поискам официално\", заяви омбудсманът. \"Гражданите имат право на добро управление и на добра администрация. В случая с винетките става дума за безхаберие и некадърност\", каза тя.По думите й учениците от ТУЕС щяха да се справят по-добре, ако на тях им беше възложена тази задача. Увеличението на цената на водата не доведе до никакво подобрение на услугата, нито на качеството на водата, нито на инвестициите или на увеличаване на течовете и загубите на вода. Пак са 62%. Въпросите, които задават хората и аз препредавам към институциите са какъв е смисълът, какви са плюсовете от увеличението\", заяви тя.  Ще започна годината с три конституционни жалби, обяви Манолова. Подготвям такава срещу закона за  ВиК. \"Собствениците на малки бензиностанции и малките превозвачи са абсолютно прави. Още днес ще депозирам конституционна жалба за закона за горивата, който е тежък удар в полза на големите вериги и бензиностанции, удар е срещу българските граждани, защото един фалит на малките бензиностанции ще доведе до ограничаване на конкуренцията и засилване на монополизма. Поставени са невъзможни изисквания\", категорична е Манолова. Това ще увеличи цените на горивата , ще ограничи и достъпа на българските граждани, защото големите вериги нямат интерес да правят бензиностанции в малките населени места. Третата жалба е срещу уволненията на държавни служители.  \"Отпадането на таксите е най-важното средство за осигуряване на достъп на всички деца до предучилищно образование, до детска ясла и детска градина, защото 50-60 лева са непосилни за родители да пращат своите деца в детски заведения\", каза Манолова при посещението си в Ловеч, съобщава novini.bg.  \"От друга страна, самата идея да направиш предучилищната подготовка задължителна за 5 и 6-годишните и в същото време тя да е платена, е нечестна спрямо родителите в България\", е на мнение омбудсманът. Тя каза, че в 25 по-малки общини тези такси вече са премахнати и Ловеч би бил първият областен център, който да даде пример и на останалите. Манолова предложи да се организира обществено обсъждане - да се прецени, какъв финансов ресурс ще струва на Общината и какви ще бъдат ефектите - ранното детско развитие, неотпадането на децата от училище, решаването на демографските проблеми.", "date": "2019.01.08", "title": "Мая Манолова: Ще поискам официално да не се глобяват граждани заради винетка"}
{"url": "https://www.faktor.bg/bg/articles/ministar-zhelyazkov-za-skandala-s-libiyskiya-korab-stava-duma-za-chastno-praven-spor", "text": "Компанията \"Булгаргеомин\" е упражнила морската ипотека, която е учредена, или поне документите сочат, че е учредена в Гърция. Корабът в края на 2017 г. първоначално е арестуван, в последствие му се забранява плаването, докато траят процедурите през частен съдебен изпълнител. Това каза в ефира на БНТ министърът на транспорта Росен Желязков в коментар по казуса, при който български кораби са заплашени да бъдат задържани на либийски пристанища заради съдебен спор за собствеността на либийски танкер, престоял две години на пристанище Бургас. След публична продан, корабът получава разрешение да отплава на 27 декември. В момента се намира на 20 мили от Созопол, извън териториалните води на България. Спорът е частно-правен, каза още Желязков. По думите му е придобил дипломатически оттенък, поради което и говоренето е политически целесъобразно. Танкерът, чиято собственост оспорват българска компания и държавата Либия, е напуснал пристанище Бургас в края на миналата година, знамето му е свалено с помощта на Българската морска администрация и \"Гранична полиция\", и е предаден в ръцете на украински екипаж. Либия протестира решението пред българското външно министерство и ООН.", "date": "2019.01.08", "title": "Росен Желязков за скандала с либийския кораб: Става дума за частно-правен спор"}
{"url": "https://www.faktor.bg/bg/articles/tramp-mozhe-da-obyavi-izvanredno-polozhenie-dnes", "text": "Американският президент Доналд Тръмп обяви, че ще направи днес вечерта обръщение към нацията по повод ситуацията на границата с Мексико, предаде Франс прес, цитирана от БТА.     \"Имам удоволствието да ви информирам, че ще направя обръщение към нацията по отношение на хуманитарната криза и (заплахата за) националната сигурност по нашата южна граница\". Това написа вчера в \"Туитър\" президентът в 17-ия ден от частичната парализа на федералните административни структури. По-рано той заплаши, че ще въведе   извънредно положение, ако демократите на отпуснат 5 милиарда долара за построяването на стена на границата с Мексико.    Вицепрезидентът Майк Пенс каза вчера на брифинг, че Тръмп още не е взел решение дали да обяви извънредна ситуация, с което да заобиколи Конгреса и да нареди да бъде построена стена по границата без неговото одобрение, предаде Ройтерс.     \"Демократите трябва да започнат да преговарят\", заяви Пенс. Той добави, че президентът републиканец е поканил представители на Демократическата партия да се върнат в Белия дом, за да бъдат обсъдени предложенията на правителството за излизане от задънената улица.     Запитан защо правителството не е поискало по-рано в процеса на изготвянето на бюджета 5,7 милиарда долара за финансирането на стената, той отговори, че сега \"нещата се влошиха много повече\".", "date": "2019.01.08", "title": "Тръмп може да обяви извънредно положение днес"}
{"url": "https://www.faktor.bg/bg/articles/vladimir-chukov-libiya-e-iztalkuvala-smenyaneto-na-flaga-na-koraba-kato-udar-po-svoya-suverenitet", "text": "Либия ще задържа всеки български кораб, навлязъл в нейни териториални води. Това става ясно от заповед на либийската морска администрация, разпратена до всички търговски и нефтени пристанища в страната. Триполи предприема мерките в отговор на действия на българските власти. Причината - задържан в Бургас либийски танкер, около който вече повече от година се водят съдебни битки. В края на миналия месец частен съдебен изпълнител, придружен от гранична полиция и морска администрация-Бургас, се качва на борда, извежда либийския екипаж и сменя флага на кораба. Според арабиста проф. Владимир Чуков казусът трябва да бъде разгледан много внимателно от българските власти и администрация и да се проведе една прозрачна процедура. \"Имам чувството, че на повърхността избиват емоциите от годините 1999-2008 година, когато беше кризата с медицинските сестри. Отново имаме обвинения, позиции, остри реакции. Мисля си, че да се използва думата \"пиратство\" е силно преувеличено. Случаят е много заплетен. Българските институции е трябвало да реагират преди да се стигне до ескалация на напрежението\", обясни експертът в \"България сутрин\". По думите му Либия е изтълкувала сменянето на флага на кораба като удар по своя суверенитет. \"Не очаквам буквално арестувани моряци на български кораби. Мисля си обаче, че всички кораби под български флаг трябва да бъдат ясно информирани, че ако отидат на територията на Либия, може нещо да им се случи. В момента нямаме дипломатическо представителство в Либия и това може да се окаже проблем\", допълни проф. Чуков.", "date": "2019.01.08", "title": "Владимир Чуков: Либия е изтълкувала сменянето на флага на кораба като удар по своя суверенитет"}
{"url": "https://www.faktor.bg/bg/articles/sasht-unishtozhihme-saedinenite-shtati-sa-unishtozhili-teroristichnata-grupirovka-islyamska-darzhava-na-99-tova-izyavlenie-be-napraveno-ot-darzhavniya-sekretar-maykal-pompeo-pred-reporteri-na-borda-na-samoleta-koyto-se-otpravi-kam-aman-yordaniya-stenog", "text": "Съединените щати са унищожили терористичната групировка  Съединените щати са унищожили терористичната групировка „Ислямска държава“ на 99%. Това изявление бе направено от държавния секретар Майкъл Помпео пред репортери на борда на самолета, който се отправи към Аман (Йордания). Стенограмата от разговора беше разпространена от Държавния департамент, предава агенция TACC. „Ликвидирахме 99% от самопровъзгласилия се халифат... Всеки материал за новини трябва да започне с това. Съгласни ли сте?“- обърна се към журналистите ръководителя на американската дипломация. „Някой оспорва ли тези факти? Това беше изключително успешна кампания“, отбеляза държавният секретар. Нито един от присъстващите журналисти не оспори твърденията на Помпео. Той потвърди, че в предстоящата си реч в Кайро ще критикува действията на иранските власти. Това изявление бе направено от държавния секретар Майкъл Помпео пред репортери на борда на самолета, който се отправи към Аман (Йордания). Стенограмата от разговора беше разпространена от Държавния департамент, предава агенция TACC. „Ликвидирахме 99% от самопровъзгласилия се халифат... Всеки материал за новини трябва да започне с това. Съгласни ли сте?“- обърна се към журналистите ръководителя на американската дипломация. „Някой оспорва ли тези факти? Това беше изключително успешна кампания“, отбеляза държавният секретар. Нито един от присъстващите журналисти не оспори твърденията на Помпео. Той потвърди, че в предстоящата си реч в Кайро ще критикува действията на иранските власти.", "date": "2019.01.08", "title": "САЩ: Унищожихме  „Ислямска държава“ на 99%"}
{"url": "https://www.faktor.bg/bg/articles/kim-chen-un-katsna-neochakvano-v-kitay", "text": "Севернокорейският лидер Ким Чен-ун е на посещение в Китай по покана на китайския президент Си Цзинпин. Това потвърдиха информационните агенции на двете страни Синхуа и КЦТА, цитирани от Ройтерс. Визитата на Ким е от 7 до 10 януари. Той е придружаван от съпругата си И Сол-джу и от висши севернокорейски представители. Вчера южнокорейски медии съобщиха, че Ким може би пътува с влак към Пекин за четвъртата си среща на върха с китайския президент. Миналата година Ким отиде три пъти в Китай преди и след срещите си на върха с президентите на САЩ и Южна Корея.", "date": "2019.01.08", "title": "Ким Чен-ун кацна в Китай"}
{"url": "https://www.faktor.bg/bg/articles/nikolay-nenchev-ako-rumen-radev-ne-se-saobrazi-s-izbora-na-f-16-mozhe-da-vzrivi-darzhavata", "text": "Аз съм убеден, че Ф-16 е най-добрият избор за България. А думите на президента Радев, че изборът на американския изтребител е политически лобизъм и опорочен конкурс аз бих нарекъл политически популизъм от страна на държавния глава. Това коментира в студиото на Би Ти Ви бившият военен министър Николай Ненчев. Колко пъти Румен Разем посети НС, за да изясни този казус, срещна се с парламентарните групи, с политико-експертната група, попита риторично и той и продължи: Този избор не е удар срещу България, така функционират парламентарните демокрации, а хора като президента създават хаос в демокрацията. Имам освен това основание да мисля, че Радев лобира за друг изтребител. Но аз винаги съм казвал, че има Радев преди Решетников, и след Решетников. Няма съмнение, че сега се опитват да ни наложат план Решетников, допълни Ненчев. Той припомни, че България е република с парламентарно управление, има три независими власти. Добре е да вникнем в законодателството и министрите, и президентът трябва да се съобразява с решенията на НС. Николай Ненчев посочи още, че в подобни случаи изборът винаги е и политически, защото се касае за национална сигурност. Изборът на Ф-16 - блок 70 е чудесен. А президентът е твърде противоречив – първо казва да вземем каквито и да е, но нека да бъдат нови. Сега взимаме не само нов, но и много по-добър от „Грипен“. Нека прозидентът да се съобрази с решението НС, защото иначе ще взриви държавата. Ние сме на прага на финализирането на тази сделка и аз много се надявам това да се случи, защото съм убеден, че този път България прави правилния избор, въпреки съпротивата на Радев, каза бившият военен министър. По неговите думи в ръцете на депутатите на Доган е да бъде подкрепен в НС изборът на военните самолети Ф-16.", "date": "2019.01.08", "title": "Николай Ненчев: Ако Румен Радев не се съобрази с избора на Ф-16, може да се взриви държавата"}
{"url": "https://www.faktor.bg/bg/articles/leden-den-s-maksimalni-temperaturi-ot-minus-4-do-1-gradus", "text": "Днес над страната ще има разкъсана облачност, на места намаляваща до предимно слънчево. В източните райони ще духа слаб вятър от запад, северозапад. Студено, с максимални температури между минус 4° и 1°. Това съобщиха за \"Фокус\" от Националния институт по метеорология и хидрология (НИМХ). Атмосферното налягане е по-високо от средното за януари - бързо ще се понижава. Над Черноморието ще има разкъсана облачност, по-значителна над северната част. Ще духа слаб северозападен вятър. Максималните температури ще са 0°-2°. Температурата на морската вода е около 6°. Вълнението на морето ще бъде 2-3 бала.  Над планините облачността ще намалее, над много райони до предимно слънчево. Ще духа предимно умерен северозападен вятър, който след обяд ще се усили. Максималната температура на височина 1200 метра ще е около минус 6°, на 2000 метра – около минус 13°.", "date": "2019.01.08", "title": "Леден ден, с максимални температури от минус 4 до 1 градус"}
