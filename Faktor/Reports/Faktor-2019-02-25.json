{"url": "https://www.faktor.bg/bg/articles/novini/balgariya/tsvetanov-v-ruse-kogato-gerb-upravlyava-evropa-ni-chuva", "text": "Когато ГЕРБ управлява – Европа ни чува. Когато ГЕРБ управлява – не се спират европейските средства. Това заяви заместник – председателят на ГЕРБ и председател на парламентарната група на партията Цветан Цветанов пред над 300 души по време на среща с членове и симпатизанти на ГЕРБ в Русе. На срещата присъстваха народните представители от ГЕРБ-Русе, областното ръководство на партията, представители на общинските структури, общински съветници и кметове на общини и кметства.  С подкрепата на Европа днес имаме най – ниската безработица в България, посочи като пример Цветанов и очерта положителната икономическа перспектива пред страната чрез очаквания ръст на икономиката и увеличаването на доходите. Заместник-председателят на ГЕРБ изтъкна и ролята на евродепутатите от ГЕРБ за осигуряването на повече средства /над 4.4 млрд. лева/ за България от бюджета на ЕС за новия програмен период, което ще позволи осъществяването на множество проекти в различни сфери.  „Днес имаме стабилно правителство и всички ние трябва да гарантираме тази устойчивост, както с парламентарното мнозинство, което дава сигурност на законодателния процес, така и с високи резултати на предстоящите европейски избори“, каза още председателят на ПГ на ГЕРБ. „Това, което ще продължим да правим чрез платформата за граждански диалог е да се стремим да обясним на максимален брой от българските граждани всичко, което се прави от държавата за всички региони, да разясним регионалната политика и всяка секторна политика, която провеждаме“, разясни още Цветан Цветанов. „Мотото на тази кампания е „Европа в нашия дом\". Във всеки дом са влезли средства с подобряване на инфраструктурата например“, отбеляза зам.-председателят на ГЕРБ. Той обясни още, че ще се представят основните акценти и от свършения огромен обем от работа в сферата на образованието. „Спазваме ангажимента си към гражданите в края на управленския мандат да има двойно увеличение на учителските заплати. С европейските средства по ОПРР над 700 млн. лева през 2018 – 2019 година вече се инвестират в подобряването на образователната структура и всички деца ще бъдат обхванати в образователната система. Благодарение на координационния механизъм ще се направят реални стъпки за интеграция на децата, особено от ромския етнос. Над 10 000 служители от 1000 екипа направиха така ,че в рамките на 2 години хиляди деца да се върнат в образователната система“, подчерта Цветанов.  В регионалната политика е важно да изградим магистралата Русе – Велико Търново, като така ще се ограничат произшествията и ще се постигне по-удобна и надеждна свързаност с магистрала „Хемус\", коментира още Цветанов. Председателят на ПГ на ГЕРБ заяви, че искаме стабилността в страната да продължи, за да изпълним своите ангажименти към гражданите. „Освен европейската солидарност има и национална солидарност, която позволява с отделените по силата на постановления пари да се решат сериозни проблеми в отделните общини“, заяви Цветанов и коментира че това е разликата между БСП и ГЕРБ. „ГЕРБ е доказала, че е номер едно, защото през всичките тези годините е единствената партия, която е направила страшно много неща за развитието на всеки един регион  в страната“, каза още той.  По отношение на предстоящите избори Цветан Цветанов коментира, че и европейските и местните са изключително важни. „Ако имаме успех на европейските избори – ще затвърдим позицията си в европейското семейство. Насреща си имаме политически опоненти, които, когато са управлявали страната, никога не са отчитали видими резултати, а когато са в опозиция, винаги се правят на ментори“, добави зам. – председателят на ГЕРБ. Цветанов предположи, че политиката на БСП и занапред ще бъде „на инат\". „Ние винаги сме били с протегната ръка за разумните политики. Но когато най-голямата опозиционна сила отсъства от парламента без разумно обяснение – това е чиста доза умишлено противопоставяне. Миналата сряда БСП си търсиха повод да не дойдат на работа, а първа точка от програмата на парламента бе ратификацията за присъединяване на Северна Македония към НАТО. Няма друга парламентарна група в българския парламент през 30-годишния преход, която да не е дала подкрепата си за Северна Македония. И това поведение на БСП показва техния стил на поведение за предстоящите европейски избори. Ето защо това, което се случва в политическия живот на страната ни днес е постоянна битка за демокрацията и за истината“, обобщи Цветанов.", "date": "2019.02.25", "title": "Цветанов в Русе: Когато ГЕРБ управлява – Европа ни чува"}
{"url": "https://www.faktor.bg/bg/articles/d-ganev-obshtestvoto-ne-pripoznava-bsp-kato-alternativa-na-upravlenieto", "text": "БСП изпуснаха момента да отбележат точки срещу ГЕРБ и излизането от Народното събрание им носи главно негативи, каза пред БНР политологът Димитър Ганев от Изследователски център „Тренд“:  „Защото излизането на парламента е инструмент, атомна бомба, оръжие – атомна бомба при радикална ситуация. А ситуацията, според мен, не е дотолкова радикална и негативните за БСП тук ми се струват повече, отколкото позитивите, защото много трудно ми се струва да намерят отново вход към Народното събрание и този път няма да бъде този вход като за победители, каквито можеха да бъдат, след като ГЕРБ дадоха заден“. Социологът Юрий Асланов от агенция „Афис“ , който не крие чувствата си към Партията, смята, че причината за оставането на социалистите извън парламента е в резултат на изказване от страна на ГЕРБ:   „Аз мисля, че днес след призива на президента, БСП като че ли беше склонна да се завърне в парламента, за да подкрепи ветото, тъй като то напълно устройва БСП, тъй като покрива всички поставени от нея условия. Обаче няма да го направят и мисля, че за това вината не е тяхна, а е една случайно изпусната фраза, дори не знам защо го каза, от Данаил Кирилов, на пресконференцията на ГЕРБ. Който разви процесуалното продължение на сагата под формата: „Ние ще преодолеем ветото, ще изчакаме законът да влезе в сила и тогава ще направим някои промени“. Ако той не го беше казал това, мисля че БСП щеше да се върне в парламента, а от това връщане вече няма смисъл, предвид на тази декларация“. Димитър Ганев смята, че БСП са достигнали пика си от електорална гледна точка, а освен това обществото не ги припознава като алтернатива на управлението: „До голяма степен смятам, че Нинова и състоянието на БСП в момента е мобилизирано на максимален етап. До голяма степен смятам, че БСП са достигнали своя електорален таван. Истински успех е, че успяват да го поддържат толкова време“. Ганев коментира и близостта на процентите подкрепа за ГЕРБ и социалистите в последно време: „Тази ерозия не беше вследствие на някакъв корупционен скандал, а беше свързана по-скоро с действията на управляващите, които нанасяха социални удари върху хората, а именно вдигането на някои данъци, повишаването на цените на горивата, повишаването на цените на комунални услуги“. Юрий Асланов, разбира се, смята, че тенденцията е в полза на БСП: „В момента тенденцията е в полза на БСП и това го знаят, аз мисля, че и от ГЕРБ го знаят, че вятърът духа в платната на опозицията. Говорим, че силите за изравнени, но тенденцията очевидно не е благоприятна за ГЕРБ. Тази тенденция окуражава и много други избиратели, които са настроени против ГЕРБ, да припознаят БСП като инструмент за протестен вот“. Той не е съгласен, че социалистите не са алтернатива на управлението: „В обществото винаги има алтернатива по правило, за разлика от мъртвата природа, алтернативите са винаги повече от една. Има много алтернативи на ГЕРБ, разбира се, към момента БСП е най-ярката, най-голямата, но има и други – има градска десница, има други партии, които са, разбира се, с много минимална подкрепа, но те са алтернативи“.", "date": "2019.02.25", "title": "Д. Ганев: Обществото не припознава БСП като алтернатива на управлението"}
{"url": "https://www.faktor.bg/bg/articles/borisov-1-25", "text": "Като тежка определи премиерът Бойко Борисов приключилата среща на върха между държавите членки на Европейския съюз и на Лигата на арабските държави, предаде БНР. По думите му независимо от огромните различия само диалогът може да помогне в борбата с тероризма, миграцията, трафикантите. \"Десетки милиони са готови да тръгнат\", каза Борисов и подчерта ролята на Саудитска Арабия в региона: “Ако нещо се разклати в Саудитска Арабия, Сирия е като пионерска организация в сравнение с тях. Вие виждате миналата седмица за 100 млрд. долара въоръжение взеха от Индия, за 10 млрд. с Китай договори и в своето изказване сега казах, че сме притеснени в черния списък, в който ни вкараха. Защото ние инвестирахме много и в посолство, и във взаимовръзки...“. България не може да не води прагматична външна политика, подчерта още премиерът, като беше категоричен, че България не прави нови приятелства, а надгражда. “Миналата събота с вицепрезидента на САЩ Пенс говорим за НАТО, четвъртък и петък Столтенберг е тук, генералният секретар на НАТО, с огромна делегация, в понеделник идва премиерът на Русия. И никой от тях не си позволява да каже защо едните за сметка на другите или обратно. Оттатък Черно море са Турция и Русия, каза Борисов.", "date": "2019.02.25", "title": "Борисов: Ако нещо се разклати в Саудитска Арабия, Сирия е като пионерска организация в сравнение с тях"}
{"url": "https://www.faktor.bg/bg/articles/advokat-bankite-sadyat-dlazhnitsite-tochno-po-obratniya-red-na-normalniya-protses", "text": "Омбудсманът предлага съдът да има възможност изобщо да откаже да издаде осъдителна заповед в полза на банката, ако констатира нарушения на законите, включително нарушения на т. нар \"неравноправни клаузи\", забранени от правото на Европейския съюз. Това са клаузи, в които по-силната страна, търговецът злоупотребява със своя клиент. Това заяви  в \"Още от деня\" на БНТ адвокат Десислава Филипова от екипа на омбудсмана, работил по предложенията за промени в Гражданско-процесуалния кодекс. .  Като типичен пример Десислава Филипова изтъкна клаузите, които дават право на банките  Друг типичен пример е остойностяване на кредитите в швейцарски франкове за гарантиране на по-голяма печалба за банката. Когато един потребител тегли кредит, той го съобразява със собствения си месечен доход и колко от него може да отделя. Тогава, когато банката едностранно увеличи цената на кредита, много хора насилствено са превърнати в длъжници. Въпреки че преди са били изрядни, те не могат да плащат високите лихви, които са въз основа на неравноправни клаузи. Това са причините, поради които в момента  Адвокат Филипова уточни, че в такива \"затворени\" производства /без изслушване на другата страна/, съдът е длъжен да служебно да се занимава с този въпрос, служебно да събира и доказателства и да спира изпълнителните дела. Тя обърна внимание на отпора от страна на финансови институции, които са започнали фалшиво говорене, че всички въпроси, разгледани от Комисията, вече са били уредени с промените в Гражданско-процесуалния кодекс през 2017 г. Всъщност съвсем не е така, тъй като поправки е имало само на две от общо 29 области, проучвани от комисията. Филипова подчерта, че България е единствената страна в ЕС без закон за фалит на физически лица. , за да защити в законодателството си интересите на потребителите са от неравноправни банкови клаузи. За целта са налагат спешни поправки в Гражданско-процесуалния кодекс. Първите поправки по него, разработени от омбудсмана Мая Манолова, бяха предадени днес на правосъдния министър Цецка Цачева и на правната комисия към парламента. Те се отнасят до по-добрата защита на длъжниците в отношенията им с банки, кредитни и монополни дружества. Адвокат Десислава Филипова е част от екипа Тя обясни привилегированото положение на банките по отношение на клиентите. Докато при нормалния процес, трябва двете страни да се срещнат в съда, съдът да отсъди кой е прав след като прегледа всички доказателства, които те са представили и чак след това страната, която печели делото си, да извади изпълнителен лист, да образува изпълнително дело, в което да блокира имуществото, заплатата, сметките на осъденото лице и да продава имуществото му.  а. Банката има право първо да се извади изпълнителен лист и то въз основа на извлечение от нейните счетоводни сметки, т. е. посочва стойности от счетоводството си, които тя сметне за правилни и съдът е като една пощенска кутия: няма реална правораздавателна власт, не изслушва другата страна, не вижда какви доказателства може да предложи другата страна, просто се доверява и е длъжен по закон да приеме за верни тези сметки на банката. Банката пристъпва към изпълнително дело, блокира имуществото, продава имотите и в този момент човекът вече има някакви минимални средства за защита, които съвсем не са ефективни.\"", "date": "2019.02.25", "title": "Адвокат: Банките съдят длъжниците точно по обратния ред на нормалния процес"}
{"url": "https://www.faktor.bg/bg/articles/huan-guaydo-toleriraneto-na-uzurpatsiyata-na-vlastta-ot-maduro-e-zaplaha-za-tsyala-amerika", "text": "Лидерът на опозицията във Венецуела Хуан Гуайдо, който бе признат за временен президент на страната от близо 50 държави, предупреди днес колко опасно е  \"толерирането\" на незаконния държавен глава на страната Николас Мадуро, предава AFP.  \"Важно е да се възстанови демокрацията във Венецуела, защото тези узурпиращи сили са заплаха за стабилността на континента\", подчерта Гуайдо в рамките на срещата на върха на страните от Групата от Лима, която се провежда в Богота, столицата на Колумбия. На нея присъства и вицепрезидента на САЩ Майк Пенс. \"Толерирането на узурпацията на властта ще бъде заплаха за цяла Америка\", заяви Хуан Гуайдо.", "date": "2019.02.25", "title": "Гуайдо: Толерирането на узурпатора Мадуро е заплаха за цяла Америка"}
{"url": "https://www.faktor.bg/bg/articles/novini/svyat/misteriyata-bne-kakvo-e-poslanieto-na-taynstvenite-stikeri", "text": "Десетки лепенки и графити с един и същи надпис се появиха в центъра на София. Оказва се, че ги има по цял свят, а авторът им е неизвестен.  Ако минавате по централните софийски улици ще забележите стикери с надпис BNE. Масово хората нямат идея каква е целта им. Столичани обаче не смятат, че надписите загрозяват града. Освен в София, стикерите  може да бъдат видени и в други  по-големи градове на страната, както и по улиците на десетки други държави в цял свят. Зад създаването им стои артист, с неизвестна самоличност. Той оставя вече 15 години своите следи. Каузата му – достъп на всички до чиста и безопасна питейна вода. „Ако вървиш по улицата, видиш го и гугълнеш, можеш да разбереш за какво става въпрос и вече не е само проява на вандализъм, а е подкрепено с доза смисъл”, коментира Ралица Каменова от Sofia Graffiti tour. Ясен Гешев и екипът му са автори на някои от най-големите графити проекти у нас. За него оставянето на послания по този начин е голяма отговорност към хората и каузата. „Трябва да бъде много ясно осъзнато и да е на правилното място, по правилния начин, с правилното послание, за да получи уважението на хората”, допълни Гешев.", "date": "2019.02.25", "title": "Мистерията BNE: Какво е посланието на тайнствените стикери"}
{"url": "https://www.faktor.bg/bg/articles/novini/balgariya/razkriha-shema-na-mnimi-bankeri-v-stara-zagora", "text": "Полицията и прокуратурата в Стара Загора работят по разкриването на схема на мними \"банкери\". Четирима души са задържани, потърпевшите са десетки. През септември миналата година в сайт за безплатни обяви се появява предложение за отпускане на заеми или тяхното рефинансиране, независимо от кредитната история на клиента. Условието е желаещият да остави телефона си, след което с него се свързвал \"експерт\". Следвал разговор какви заеми има човекът и указания – да преведе по сметка между 300 и 1000 лева. Срещу това мнимият \"финансов консултант\" гарантирал, че клиентът ще получи необходимия му заем. След превеждането на парите финансовият консултант изчезнал. Една от пострадалите се свързала с полицията и разбрала, че е станала жертва на измама. Последвали арести на четирима души. Пусналият обявата е от Стара Загора. Останалите трима са от София. Полицията локализира първите шестима потърпевши. Те са от Стара Загора и региона. От тях групата е взела над 6000 лева. По сметката в обявата са направени над 120 превода за повече от 50 000 лева. Работата по разплитането на случая продължава.", "date": "2019.02.25", "title": "Разкриха схема на мними банкери в Стара Загора"}
{"url": "https://www.faktor.bg/bg/articles/poslanieto-na-tramp-za-guaydo-nie-sme-s-vas-na-100", "text": "Вицепрезидентът на САЩ Майк Пенс предаде съобщение от държавния глава Доналд Тръмп за лидера на опозицията  във Венецуела и временен президент Хуан Гуайдо, като му каза, че \"ние сме с вас на 100 процента\", предава AFP. Пенс и Гуайдо се срещнаха в столицата на Колумбия Богота по време на среща на регионалните съюзници от Групата от Лима, за да обсъдят следващия си ход по отношение на кризата във Венецуела и стратегията за отстраняване от власт на президента Николас Мадуро.", "date": "2019.02.25", "title": "Посланието на Тръмп за Гуайдо: Ние сме с вас на 100 %"}
{"url": "https://www.faktor.bg/bg/articles/novini/balgariya/prof-drumeva-greshka-beshe-pragat-na-preferentsiite-da-se-izmerva-ne-ot-glasuvalite-za-dadenata-partiya-a-ot-izbiratelnata-kvota", "text": "\"Аргументите за ветото на президента са юридически\", заяви пред БНТ секретарят по юридическите въпроси на президентството професор Емилия Друмева. По думите и, обаче, ветото не е наложено върху целия закон, а само върху определени негови постановки. Според нея, е грешка прагът на преференциите да се измерва не от гласувалите за дадената партия, а от избирателната квота. Тя подчерта, че при избирателните комисии трябва чрез по-високо мнозинство да се вземат решенията, а тя смята, че отклонението от 2/3 мнозинство е сериозно. \"Държавният глава смята, че актовете на ЦИК  преминават друг път и не всички достигат до ВАС, както досега и актовете ще отиват на съд, който е на ниско ниво\", смята тя. \"Фалшифициране на избори е понятие, което не е юридическо, но бих употребила \"компрометиране\". Например от административни нарушения, но може стане и с висок брой недействителни бюлетини, или с въздържане от гласуване на избирателите\", каза още тя.", "date": "2019.02.25", "title": "Проф. Друмева: Грешка беше прагът на преференциите да се измерва не от гласувалите за дадената партия, а от избирателната квота"}
{"url": "https://www.faktor.bg/bg/articles/krasen-kralev-1-2", "text": "София, Пловдив, Варна и Бургас са единствените български градове, които могат да домакинстват мачове на двете футболни първенства, за които кандидатура подготвят България, Румъния, Гърция и Сърбия.Това заяви министърът на младежта и спорта Красен Кралев в \"Още от деня\" на БНТ . Той твърди, че до края на годината общата кандидатура за световното първенство по футбол през 2030 година ще бъде предложена за официализиране.  Представители на четирите страни се срещнаха днес в Бояна. Кралев обясни, че днешната среща е поредната важна крачка към осъществяването на общата кандидатура на четирите държави за домакинство на голям футболен форум. При следващата среща - на 12 април в Солун, ще бъде подписан меморандум, а до края на годината след като експертна група анализира всички икономически параметри, плюсове и минуси, ще се вземе окончателно решение за общата кандидатура. Кралев коментира, че четирите държави имат самочувствието, че могат да се справят с такова домакинство. През април всяка страна ще представи доклад какви стадиони може да построи. Само Румъния отговаря на тези критерии сега. Международните спортни форуми се изплащат по много начини. Има чисти приходи от туризъм, зависи какво е състезанието, заяви, не много убедително спортният министър. Опита се да внуши, че парите пръскани за всякакви международни състезания са чиста печалба, което е много далеч от истината. Диаметрално противоположно. Второто нещо, така стимулираме интереса на нашите деца към съответния спорт.  Това е най-голямата печалба, мене , ако ме питате. Ако говорим за публично покритие, за отразяване, предварителните данни са, че Световната купа в Банско има гарантирана аудитория от 20 милиона. Данните ще излезат през месец май, обясни той.   Не се надхвърляме. В рамките на една седмица проведохме световно първенство по волейбол, художествена гимнастика и гребане. Нито една друга държава не е успявала да направи това нещо преди България.", "date": "2019.02.25", "title": "Красен Кралев мечтае: София, Пловдив, Варна и Бургас могат да домакинстват на Световно по футбол"}
{"url": "https://www.faktor.bg/bg/articles/tsvetanov-za-krasimir-uzunov-shte-mi-lipsvash-priyatelyu", "text": "\"Днес България загуби един истински патриот и родолюбец, който създаде и наложи стандарт за обективната, бърза и точна информация. Красимир Узунов ще липсва на всички, които го познаваме, защото беше честен човек, който винаги поставяше принципите и идеалите пред самоцелната печалба и успеха\", написа председателят на ПГ на ГЕРБ Цветан Цветанов във Фейсбук. \"Затова и Информационна агенция „Фокус” е не просто медия, а новинарска институция, която той изгради спрямо личните си високи морални стандарти. Поднасям своите сърдечни съболезнования на семейството на Краси! Ще ми липсваш, приятелю!\", написа още Цветанов във Фейсбук.", "date": "2019.02.25", "title": "Цветанов за Красимир Узунов: Ще ми липсваш, приятелю!"}
{"url": "https://www.faktor.bg/bg/articles/bolnite-ot-morbili-u-nas-sa-veche-39", "text": "39 са случаите на морбили у нас, 24 от тях - доказани лабораторно. Последните два случая са на 2-годишно дете от Ихтиман и на момче на 16 години от столичния квартал \"Надежда\". Експертите са категорични, че за епидемия на този етап не може да се говори. Изключително важно остава ваксинирането на децата с пропуск в имунизационния статус и на хората без имунизации, били в контакт със заразени, отбелязва БНТ.", "date": "2019.02.25", "title": "Болните от морбили у нас са вече 39"}
{"url": "https://www.faktor.bg/bg/articles/germanskata-analizatorska-kompaniya-scope-ratings-vdigna-reytinga-na-balgariya", "text": "Германската анализаторска компания Scope ratings повиши дългосрочния кредитен рейтинг на България от ВВВ до ВВВ+, съобщи компанията. Първата причина, подкрепяща решението на Scope, е силата на публичните финанси в страната. Друг важен фактор за повишаването на оценката било намаляването на държавния дълг у нас чрез политиката на финансовото министерство, оглавявано от Владислав Горанов, пише \"24 часа\". От компанията подчертават, че се разглеждат положителните крачки в подобряването на бюджетното салдо от 2014 г. “Бюджетът за 2019 г. предвижда дефицит от 0,5% от БВП, което отразява увеличаване на заплащането в публичния сектор”. Вторият фактор е ангажиментът на България за реформи. “След неуспеха на КТБ през 2014 г. България предприе стъпки, включително стрес тест на финансовата система и реформи за надзора”, посочват от компанията. От Scope изтъкват, че напредъкът на реформите се запазва и след одобрението на поредица от процедурни стъпки за влизане на България в ERM II и Европейския банков съюз до средата на 2019 г.", "date": "2019.02.25", "title": "Германски анализатори вдигнаха рейтинга на България"}
{"url": "https://www.faktor.bg/bg/articles/zelenata-kniga-s-dimitar-marinov-grabna-oskar-za-nay-dobar-film", "text": "Филмът „Зелената книга“, в който участва и българинът Димитър Маринов, спечели Оскар за най-добър филма на 91-вата церемония по раздаване на най-престижните награди в киното. Сред големите победители се наредиха още Реджина Кинг, Махершала Али, Спайк Лий, Алфонсо Куарон на 91-вата церемония по раздаване на най-престижните отличия в киното - наградите Оскар. Рами Малек спечели Оскар за най-добър актьор за ролята на Фреди Меркюри в \"Бохемска рапсодия\". Оливия Колман пък спечели отличието за най-добра актриса за \"Фаворитката\". Махершала Али грабна Оскар за най-добър актьор в поддържаща роля, мексиканският филм \"Рома\" на Алфонсо Куарон спечели приза за най-добър чуждоезичен филм, \"Спайдърмен: В Спайди-вселената\" очаквано получи Оскар за най-добра анимация. Песента \"Shallow\" от \"Роди се звезда\", създадена от Лейди Гага, Марк Ронсън, Антъни Росомандо и Андрю Уайът и изпълнена от Лейди Гага и Брадли Купър, спечели Оскар за най-добра филмова песен. Наградата за най-добра филмова музика пък  получи \"Черната пантера\". Това е трето отличие за филма тази вечер, след като той спечели наградите за костюми и за сценография. Режисьорът и сценарист Алфонсо Куарон, който се изявява и като оператор, спечели Оскар за режисура и операторско майсторство за \"Рома\". \"Зелената книга\" спечели Оскар за най-добър оригинален сценарий. Припомняме, че в лентата участва и българинът Димитър Маринов. Актьорът е в ролята на Олег, руски челист – един от триото на Дон Шърли. В официалния трейлър го виждаме 3 или 4 пъти в две различни сцени. Той излезе с българското знаме на церемонията тази нощ, както обеща. Наградата получиха съсценаристите Ник Валелонга, Брайън Къри, Питър Фарели. Филмът \"Черен в клана\" пък спечели Оскар за най-добър адаптиран сценарий. Три Оскара в три технически категории бяха присъдени на \"Бохемска рапсодия\" - в категориите за звуков монтаж, звуков мишунг и монтаж. 91-вите награди Оскар бяха раздадени на пищна церемония в „Долби Тиатър“ в Холивуд, като тази година най-значимата филмова вечер остана без водещ за първи път от 30 години.", "date": "2019.02.25", "title": "\"Зелената книга\" с Димитър Маринов грабна Оскар за най-добър филм"}
{"url": "https://www.faktor.bg/bg/articles/sport/grigor-dimitrov-se-zavarna-v-top-30", "text": "Григор Димитров се завърна в „Топ 30“ на най-добрите тенисисти в света. В обновената ранглиста на АТР най-добрият български тенисист заема 29-о място, с две позиици по-нагоре спрямо миналата седмица. В челната десетка няма промени. Начело остава Новак Джокович, следван от Рафаел Надал и Александър Зверев. Победителят от турнира в Марсилия Стефанос Циципас се изкачи до рекордното за него 11-о място в ранглистата.", "date": "2019.02.25", "title": "Григор Димитров се завърна в Топ 30"}
{"url": "https://www.faktor.bg/bg/articles/zhana-bergendorf-se-prepitava-ot-izdrazhkata-na-datchanin-za-8-godishniya-im-sin", "text": "Певицата Жана Бергендорф потъна в пълно забвение - няма участия, следователно и никакви приходи, с които да се издържа. Червенокосата изпълнителка съвсем се покри след провала на последното издание \"Евровизия\", където заедно с други трима изпълнители изпяха песента \"Кости\". Международното жури не оцени подобаващо родната група и това подействало много зле на Жана. \"Засега няма нови проекти\", казва и самата певица. Тя е изпаднала в депресия, а единствените пари, с които се препитава, са издръжката от датчанина Стефан Бергендорф за 8-годишния им син Лео, който живее и учи в София, пише \"България днес\". Напоследък гласовитата Жана се мъчела по всевъзможни начини да се доближи отново до бившата си издателка Саня Армутлиева, шушукат под сурдинка в музикалните среди. Преди няколко години шефката на \"Вирджиния рекърдс\" скъса всички договори с Бергендорф и категорично прекъсна работата си с нея. Причината - несериозно отношение към поетите ангажименти, системна употреба на алкохол и дори лека катастрофа, причинена след употреба на наркотици. Самата Армутлиева неведнъж е казвала, че Жана е една от най-талантливите изпълнителки, които е открила по време на кастинг за музикално риалити. \"Талантът й е безспорен, но чепатият характер и липсата на мобилизация при нея са от решаващо значение\", каза Саня преди време по адрес на Жана. Очаквано, след разтрогването на договора с \"Вирджиния\" певицата остана без участия. Преди няколко месеца тя заяви, че ще се опита да пробие в Англия, пеейки в клубове. Това обаче така и не се случи. Сега Жана се опитва отново да омилостиви Армутлиева и да се върне в голямото музикално семейство. Преди месец Саня издаде песента \"Perfect\" на дъщеря си Алма. Към парчето има и видео. Злобен коментар по адрес на момичето накара Жана да изригне и да защити дъщерята на Саня. \"Дали пък не й се подмазва, бранейки щерката?\", дивят се мнозина в мрежата.", "date": "2019.02.25", "title": "Жана Бергендорф спря да пее, препитава се с издръжката на 8-годишния й син"}
{"url": "https://www.faktor.bg/bg/articles/bivsh-finansov-ministar-shte-badem-po-bogati-i-po-shtastlivi-v-evrozonata", "text": "България е готова за Еврозоната. Очаквам в т.нар. чакалня да влезем скоро, в близката година. Причината за забавянето ни в Еврозоната е поради финансовата криза отпреди десет години и оттогава и държавите не искат всеки в Еврозоната, но като цяло България за никъде не бърза по принцип, заяви пред БНТ бившият министър на икономиката Николай Василев по повод членството на страната ни в Еврозоната. ,,Доколкото съм запознат, България все още не е подала заявление за членство във Валутния механизъм, което е разочароващо и не знам защо още не сме подали'', разкри Василев и добави, че ако влезе в чакалнята, България би останала в нея около три години. ,,През това време ще се правят анализи, за да се установи дали страната ни отговаря на условията, а тя отговоря много отдавна на тези условия, както впрочем отговаря и на условията за членство в Шенген, но както знаете, все още ни няма там'', посочи още бившият министър. ,,Влизайки в Еврозоната, ние ще бъдем по-богати и ще имаме повече инвестиции. Няма такова нещо, че цените у нас ще се увеличат или пък ще обеднеем. Напротив, ще бъдем по-щастливи и по-богати'', заключи Василев.", "date": "2019.02.25", "title": "Бивш царски министър: Ще бъдем по-богати и по-щастливи в Еврозоната"}
{"url": "https://www.faktor.bg/bg/articles/ikonomika/biznes/nap-zapechata-200-obekta-za-neizdadeni-kasovi-belezhki", "text": "Над 200 търговски обекти – магазини, барове, дискотеки, спортни клубове, хотели, бензиностанции и дори ветеринарна клиника са били запечатани от звеното „Фискален контрол“ на НАП от началото на годината. Според действащото законодателство неиздаването на касова бележка е основание за запечатване за срок до един месец, припомнят от НАП. Освен временното затваряне на обектите, на собствениците им са наложени и глоби, достигащи до 2000 лв. за всяко нарушение. От началото на зимния туристически сезон фискалният контрол на НАП извършва масови проверки в зимните курорти и областните градове, като на някои места в страната патрулират униформени служители. Фискалните агенти използват специален софтуер за наблюдение от разстояние на оборотите на определени рискови търговци, чиито приходи значително се различават от обичайните за съответния бранш и територия. „Засилваме контрола в зимните курорти и централните части на областните градове. Запечатването на обекти за срок до 1 месец е тежка и неприятна мярка за търговците, която обаче може да бъде избегната с издаване на касова бележка за всяка покупка“ каза директорът на „Фискален контрол“ в НАП Спас Шишков по повод проверките.", "date": "2019.02.25", "title": "НАП запечата 200 обекта за неиздадени касови бележки"}
{"url": "https://www.faktor.bg/bg/articles/novata-pensionna-formula-oshtetyava-37-ot-osigurenite", "text": "Новата формула за изчисление на пенсията, в която вече влиза само осигурителният доход след 1 януари 2000 г., ощетява 37% от осигурените. Това сочат данни на НОИ, цитирани от в. \"Сега\" във връзка със сигнали на хора, на които им предстои пенсиониране по новите правила. В социалните мрежи вече има оплаквания за драстично намалени пенсии в резултат на промените, включително от очаквана максимална пенсия към минимална. Прогнозите на НОИ за 2019 г. са възраст и стаж за пенсия да навършат 81 052 души. Това означава, че само тази година близо 30 000 българи ще бъдат ощетени от последното вмешателство в пенсионната система. От тази година влязоха в сила няколко рестриктивни промени във формулата за изчисление на пенсията. По план от 2019 г. трябваше да се премахнат трите най-благоприятни години стаж преди 1997 г. - промяна, известна от 2015 г. В последния момент обаче - в края на миналата година, със закона за бюджета на държавното обществено осигуряване и без никакъв дебат бяха зачеркнати и годините между 1997 и 2000 г. Така от тази година вече се брои само осигурителният доход от 2000 г. насам. Управляващите представят това като сериозно улеснение за хората, на които предстои пенсиониране, тъй като няма да тичат по бившите си местоработи да търсят удостоверения за стажа. Разлика в размерите на индивидуалния коефициент, изчислен по старата и по новата формула, съществува. Предварителната оценка показва, че за около 63% от новите пенсионери променената методика или ще доведе до положителен ефект върху пенсията им, или тя ще е такава, каквато би била, ако се изчислява по стария начин. Според осигурителните експерти новият метод на изчисляване \"отчита по-точно относителния принос на лицето в осигурителната система, като изглажда отклоненията на личния от средния осигурителен доход\". Според тях той не е толкова чувствителен към доходите в края на кариерата, а отразява равномерно приноса през целия осигурителен стаж, участващ при изчисляването на индивидуалния коефициент. Въпреки тези коментари обаче от информацията излиза, че промените отнемат права на останалите 37% от осигурените - факт, който все още никой от отговорните институции не коментира по същество. От осигурителния институт не могат да кажат в какъв диапазон са разликите между размера на пенсията по старата и по новата формула.", "date": "2019.02.25", "title": "Новата пенсионна формула ощетява 37% от осигурените"}
{"url": "https://www.faktor.bg/bg/articles/spirame-da-smenyame-vremeto-ot-2020-g", "text": "Европейският съюз ще престане да сменя времето два пъти годишно от 2020 г. Това съобщи пред БНТ евродепутатът от ЕНП/ГЕРБ Емил Радев, предаде БНТ.  Дебатът, започнал преди две години, получи реакция от Европейския парламент, който гласува смяната от стандартно към лятно часово време, да бъде преустановена от 2020 г. \"Европейската комисия искаше това да стане още от 2019 г., но в Европейския парламент надделя мнението да се даде още една година, за да хармонизират всички процеси и да се подготвят всички държави членки\", заяви Емил Радев. Евродепутатът обясни, че от 2020 г. всяка държава ще избере стандартно или лятно време и ще спре да сменя стрелките два пъти годишно. Германия и скандинавските страни вероятно ще изберат стандартното часово време, докато южните държави - лятното. Проучване на Европейската комисия показа, че българите предпочитат лятното време да остане постоянно. На същото мнение са повечето държави от Южна Европа. Германия и скандинавските страни предпочитат стандартното часово време Според Радев това няма да предизвика проблеми. Евродепутатът посочи, че причината за въвеждане на смяната на времето е била икономическа - пестене на разходи за осветление. Оказало се обаче, че ползите не са толкова големи. Всеки българин например пести около 54 стотинки годишно. Последиците за здравето са негативни, посочи Радев. Той цитира увеличаване на сърдечносъдовите заболявания, безсънието и на пътните произшествия. \"Ползите са доста по-малко от потенциалните вреди, а когато говорим за здравето на гражданите, не можем да правим компромис\", обясни Радев.", "date": "2019.02.25", "title": "Спираме да сменяме времето от 2020 г."}
{"url": "https://www.faktor.bg/bg/articles/novini/svyat/ruski-iztrebitel-preletyal-na-20-metra-ot-shvedski-razuznavatelen-samolet", "text": "Швеция обяви, че е повикала във външното министерство руския посланик в страната да обясни защо руски изтребител е прелетял едва на 20 метра от шведски разузнавателен самолет в международното въздушно пространство над Балтийско море по-рано тази седмица, предаде Асошиейтед прес. Швеция разглежда инцидента като сериозен.  Говорителка на външното министерство каза, че руският самолет Су-27 е \"действал по неподходящ и непрофесионален начин, така че да изложи на риск безопасността на полета\". Шведският самолет Гълфстрийм е изпълнявал рутинна разузнавателна мисия, когато край него много близо минал руският самолет. През януари руски разузнавателен самолет, ескортиран от два Су-27, за кратко наруши шведското въздушно пространство, припомня БТА.", "date": "2019.02.25", "title": "Руски изтребител прелетял на 20 метра от шведски разузнавателен самолет"}
{"url": "https://www.faktor.bg/bg/articles/kremal-uvarta-putin-ne-e-kazal-che-shte-nasochi-raketi-sreshtu-sasht", "text": "Руският президент Владимир Путин не е посочвал конкретен географски пункт в изявлението си пред Федералното събрание, когато каза, че Русия е готова да предприеме огледални мерки, ако Щатите разположат ракети със среден и малък обсег в Европа. Това каза говорителят на руския държавен глава Дмитрий Песков, цитиран от ТАСС, съобщи  . „Президентът говори за това, че ако над нашата страна надвисне заплаха и до нейните граници бъдат разположение ракети със среден и малък обсег, насочени към нас, ще се наложи да се вземат огледални мерки и да се насочат нашите ракети не само към мястото на заплахата, но и към онези територии, където се намира центъра за приемане на решения. Моля да обърнете внимание, че президентът не е назовавал нито един географски пункт в тази връзка”, напомни представителят на Кремъл. На 20 февруари Владимир Путин направи ежегодното си обръщение към Федералното събрание, в което засегна редица теми, включително и темата за сигурността. НАТО веднага определи думите на руския президент като заплахи и посочи, че те са недопустими. „НАТО няма намерение да разполага в Европа нови ядрени оръжия с наземно базиране”, каза говорителят на северноатлантическия съюз в отговор на речта на Путин пред руския парламент.", "date": "2019.02.25", "title": "Кремъл увърта: Путин не е казал, че ще насочи ракети срещу САЩ"}
{"url": "https://www.faktor.bg/bg/articles/novini/svyat/donald-tusk-udalzhavaneto-na-krayniya-srok-za-brekzit-shte-e-ratsionalno-rashenie", "text": "\"Удължаването на крайния срок от 29 март за Великобритания да напусне ЕС ще бъде рационално решение, предвид политическите развития\", заяви днес председателят на Европейския съвет Доналд Туск, цитиран от Нова телевизия. \"Вярвам, че в ситуацията, в която се намираме, удължаването ще бъде рационално решение\", заяви Туск на пресконференция, която  беше завършек на срещата на високо равнище между арабските страни и ЕС.  На нея той се консултира насаме и с британския премиер Тереза Мей.", "date": "2019.02.25", "title": "Доналд Туск: Удължаването на крайния срок за Брекзит ще е рационално рашение"}
{"url": "https://www.faktor.bg/bg/articles/ruska-darzhavna-televiziya-izbroi-20-amerikanski-obekti-koito-shte-sa-mishena-na-moskva-pri-yadren-udar", "text": "Руска държавна телевизия изброи обекти на американската армия, които Москва може да вземе на прицел в случай на ядрен удар, и заяви, че разработвана от Русия свръхзвукова ракета би могла да ги порази за по-малко от пет минути, предаде БТА. Сред мишените са Пентагонът и президентската резиденция в Кемп Дейвид, щата Мериленд, показва карта, показана по „Россия 1“. Репортажът, необичаен дори за понякога войнствените стандарти на руската държавна телевизия, бе излъчен снощи, дни след като руският президент Владимир Путин каза, че Москва е готова във военно отношение за ситуация, подобна на кубинската ракетна криза, ако САЩ искат това, отбелязва Ройтерс. Телевизионният водещ показа карта на САЩ и посочи няколко цели, които по думите му Русия би желала да порази в случай на ядрена война. Сред мишените, описани като американски президентски или военни командни центрове, бяха също така армейският тренировъчен център „Форт Ричи“ в Мериленд, затворен през 1998 г., военновъздушната база „Маккелън“ в Калифорния, затворена през 2001 г., и военноморската комуникационна база \"Джим Крийк\" в щата Вашингтон. Телевизионният водещ Дмитрий Кисельов, който е близък до Кремъл, каза, че разработваната от Русия свръхзвукова ракета „Циркон“ може да порази целите за по-малко от пет минути, ако бъде изстреляна от руски подводници.", "date": "2019.02.25", "title": "Руската държавна телевизия изброи 20 американски обекти, които ще са мишена на Москва при ядрен удар"}
{"url": "https://www.faktor.bg/bg/articles/sasht-shte-obyavyat-yasni-deystviya-v-podkrepa-na-huan-guaydo", "text": "Очаква се САЩ да обявят „ясни действия“ в подкрепа на Хуан Гуайдо, информира NBC. Съединените щати планират нови начини за оказване на натиск върху венецуелския президент Николас Мадуро да се откаже от властта и други средства за оказване на помощ на хората от икономически опустошената южноамериканска нация, след като планираната доставка на хуманитарна помощ този уикенд не се осъществи, пише \"Фокус\". Вицепрезидентът Майк Пенс пътува до колумбийската столица в понеделник, за да се срещне с членове на регионална коалиция и с лидера на опозицията във Венецуела Хуан Гуайдо и да обсъди следващите стъпки, насочени към отстраняването от власт на Мадуро, пише медията. Високопоставен представител на администрацията заяви, че се очаква Пенс да обяви \"ясни действия\", докато говори пред лидерите на страните от групата Лима - коалиция от повече от десет държави от региона, организирани за справяне с кризата във Венецуела. \"Ще покажем на света и на Мадуро, че Съединените щати стоят с народа на Венецуела и че Съединените щати стоят с Гуайдо\", каза източникът под условие за анонимност. \"И ще продължим да стоим с него, докато демокрацията не бъде възстановена и хуманитарната помощ не стигне до мястото, където е необходима.\" Гуайдо, който е признат за временен президент от САЩ и 50 други правителства, които считат, че преизбирането на Мадуро миналата година е нелегитимно, призова международната общност да разгледа \"всички възможности\" за разрешаване на кризата в Венецуела. Близкият му съюзник, Хулио Борхес, посланикът на опозицията при групата от Лима, бе по-категоричен в неделя, призовавайки за използване на сила срещу правителството на Мадуро. Американски служители, обаче, избягват да говорят за военни действия, пише NBC.", "date": "2019.02.25", "title": "САЩ ще обявят ясни действия в подкрепа на Хуан Гуайдо"}
{"url": "https://www.faktor.bg/bg/articles/dashteryata-na-peskov-e-naznachena-za-satrudnik-na-deputat-na-lyo-pen-shte-ima-palen-dostap-do-bazata-danni-na-evroparlamenta", "text": "Дъщерята на говорителя на Владизмир Путин, Елизавета Пескова от няколко седмици е започнала работа като стажант в Европарламента. Тя е назначена за сътрудинк на депутата от крайно дясната партия на Марин Льо Пен, съобщава \"Настоящее время\". Длъжността на Пескова и дава пълен достъп до помещенията и базите данни на Европарламента, вкрючително и до вътрешната компютърна мрежа на ЕП. Пескова, която е на 21 години, е официално регистрирана в офиса на евродепутата Емерик Шопрад.  По думите му, тя има същите права, както и всеки друг студент, и няма никакъв конфликт на интереси или нещо друго, което да му пречи да изъплнява задълженията си. Шопрад е член на комисията по външа политика на ЕП, в подкомисията по сигурност и отбрана и беше наблюдател на \"референдума\" за присъединяване на Крим към Русия през 2014 година, след окупацията на полуострова от Русия.", "date": "2019.02.25", "title": "Дъщерята на Песков е назначена за сътрудник на проруски депутат, ще има пълен достъп до базата данни на Европарламента"}
{"url": "https://www.faktor.bg/bg/articles/novini/balgariya/kmetat-na-pleven-kolegi-ot-bsp-se-oplakaha-che-na-pozitano-im-nabivat-kaskite", "text": "Моделът на разпределение на парите за общините става чрез законодателни промени, другото е чесане на езиците. Това заяви кметът на Плевен Георг Спартански, издигнат от 4Реформаторския блок\".  Поводът за думите е, че кметовете на БСП напуснаха Националното сдружение на общините, със смехотвоворния мотив как властта не осигурила общи критерии, по които правителството подпомага населените места. Обвиненията на червените кметовете, инспирирани от \"Позитано\", са че тези от ГЕРБ получават повече пари за общините си. \"Този спор е стар, колкото е старо сдружението на общините. Този тъпан аз съм го бил, когато десницата напускаше Националното сдружение, поради това че на нея не й е угодено по един или друг начин. Това е контрапродуктивно. Казах го и реагирах много ясно веднага след реакцията на колегите от БСП, защото отпавят критики на неправилен адрес. Това не е въпрос на сдружението, а е решен в Закона да публичните финанси и е от правомощията на правителството. Ако колегите от БСП са коректни следва със своите депутати да изготвят проект за закон, който да вмени в задължение на централната власт, излишъците в републиканския бюджет, приходите в повече, да бъдат разпределяни с решение на българския парламент, а не с решение на правителството. Чудно защо не са протестирали и не са променили нещата, когато те са имали възбможност да го направят, бидейки управляващи на централно нива\", каза той.    \"Не е начинът с ултиматуми. Давам си сметка, че това е определена политика. Както ми казаха някои колеги от ляво в кулоарите: \"Викнаха ни да ни набият каските на \"Позитано\"- Казах им: \"Колеги, свалете каските и излезте от казармата. Ако имаш каска и ходиш в казарма, ще ти набиват каската\".    По думите му парите се генерират в българските общини от българския данъкоплатец и в парламента някой ден ще осъзнаят какмо е правилното решение. . Ако искаме да сменим този модел на разпределение на парите това става чрез законодателна работа и законопроекти, повтори Спартански. Не е тайна, че предизборната кампания вече е започнала, категоричен е той. Спартански посочи, че в края на лятото-юли, август, ще види оценката на съгражданите си от Плевен и тогава ще реши дали да се кандидатира отново за кмет на града. Гражданите се интересуват от успешна политика, не от ляво или дясно, заяви още той. Лидерите на десницата са самовлюбени и това е така от началото на демокрацията, констатира десният кмет.", "date": "2019.02.25", "title": "Кметът на Плевен: Колегите от БСП се оплакаха, че на \"Позитано\" им набиват каските"}
{"url": "https://www.faktor.bg/bg/articles/novini/balgariya/iskat-agentsiyata-po-zaetostta-da-proveryava-kvotite-za-hora-s-uvrezhdaniya", "text": "Всяка година в срок до 31 март работодателите трябва да уведомяват Агенцията по заетостта как изпълняват задължителните квоти за наемане на хора с увреждания. Това предвижда проектът на Правилник за прилагане на новия Закон за хората с увреждания. Проектът е качен за обществено обсъждане заедно с проект на методика за извършване на индивидуална оценка на потребностите на хората с увреждания.  Предприятията с 50 до 99 души трябва да назначат един човек с увреждане. За по-големите изискването е наетите хора с увреждания да са два процента от средносписъчния състав. В правилника се регламентира и плащането от работодателите на ежемесечни компенсационни вноски при неправомерно неизпълнение на квотата в размер на 30 на сто от минималната заплата за страната за всяко незаето работно място за човек с трайно увреждане.  Предвижда се след изготвянето на индивидуалната оценка директорът на дирекция \"Социално подпомагане\" да издава в срок от седем дни заповед за отпускането на финансовата подкрепа за хората с увреждания. Тя ще се дава от първо число на месеца, в който е изготвена оценката и ще се плаща най късно до края на месеца следващ този, за който се полага.  Проектът на методиката за извършване на индивидуалната оценка на потребностите от подкрепа  за хора с увреждания пък регламентира различни компоненти на оценката, те са общо три. Първият е информация за човека с увреждане във връзка с обстоятелство - социален, семеен, битов,  здравен характер и други, свързани с негови затруднения и възможността за неговото социално приобщаване. В проекта на методика е регламентирано и как ще се изчислява броят на часовете за предоставяне на механизма в лична помощ. Срокът за общественото обсъждане на двата проекта е 23 март.", "date": "2019.02.25", "title": "Искат Агенцията по заетостта да проверява квотите за хора с увреждания"}
{"url": "https://www.faktor.bg/bg/articles/novini/balgariya/govoritelyat-na-tsik-izbori-ne-se-pechelyat-s-manipulatsii-podobni-vnusheniya-sa-opasni", "text": "\"Изборните проблеми на България не са свързани с технологията на гласуване, евентуалните манипулации не могат да повлияят съществено на изборния резултат\", каза пред БНР говорителят на ЦИК Цветозар Томов.  Той направи анализ на предизборната подготовка в атмосфера на законодателни промени и смяна на състава на Комисията. \"Машинното гласуване ще реши едни проблеми. Важното е да не допуснем гаф, ако системите за сигурност са пробити. От друга страна, ще се подобри точността на преброяване. Но проблемите с купения и с корпоративен вот, с ниската активност и с недобрата информираност, не са свързани с технологията\", подчерта Томов. \"Всички знаем, че мандатът на членовете на ЦИК изтича и това не означава, че тя е прекъснала работа. Надявам се, че смяната ще стане гладко. Беше добре въпросът със смяната на мандата да бъде разгледан малко по-рано, за да могат новите членове да разполагат с малко повече време за адаптация\", отбеляза говорителят на ЦИК. Цветозар Томов допълни, че евроизборите са относително най-лекият вид от гледна точка на технология и организация. Но по-големият проблем са законовите промени по отношение на нашите задължения, особено по отношение на машинното гласуване. \"Тече съвсем нормална подготовка за изборите, но тя е основана на действащото законодателство. В момента изискването е за 12 500 устройства за машинно гласуване. Три месеца преди изборите всичко може да бъде направено, но няма време за пилеене. Има някои въпроси, които предстои да бъдат решени. При всички положения месец март е решаващ да се намери изпълнител на поръчката, за да може спокойно да се организира логистиката за машинното гласуване до изборите. Отдавна знаем кога са изборите за ЕП, трябва да успеем, но трябва да има и пълна законодателна яснота\", подчерта Томов. \"Както в повечето страни и у нас се правят опити за изборни манипулации. Като социолог ще кажа, че поне 95 процента са свободно упражняване на вот. Избори не се печелят с манипулации. Всички избори у нас съответстват на вота на гражданите. Това не означава, че не трябва да се борим с манипулациите. Този проблем е свързан с политическата култура и начина, по който взаимодействат институциите\", допълни Цветозар Томов.", "date": "2019.02.25", "title": "Говорителят на ЦИК: Избори не се печелят с манипулации, подобни внушения са опасни"}
{"url": "https://www.faktor.bg/bg/articles/danail-kirilov-v-tozi-vid-motivite-za-vetoto-na-prezidenta-sa-nepriemlivi", "text": "В този вид мотивите за ветото на президента върху промените в изборния кодекс са неприемливи и ние ще го отхвърлим в пленарна зала. Това заяви в предаването \"Нещо повече\" на Хоризонт на БНР председателят на правната  комисия и депутат от ГЕРБ Данаил Кирилов. Мнозинството обаче има готовност да върне старите правила в изборите чрез внесените промени в Изборния кодекс, които бяха внесени миналата седмица. \"Ние реагирахме като законодателна инициатива, защото централният ни изборен орган, този който беше формиран по кодекса на Мая Манолова и на тогавашното мнозинство, доминирано от БСП и ДПС, не успя да осъществи пълно машинно гласуване и не успя да докаже сигурността и тайната на вота при електронно дистанционно гласуване. И тези факти са обективни. Това са официални доклади на ЦИК, които не ни ги вменявайте на нас. Обещаваме да върнем преференциите такива, каквито са\", коментира Кирилов.", "date": "2019.02.25", "title": "Данаил Кирилов: В този вид мотивите за ветото на президента са неприемливи"}
{"url": "https://www.faktor.bg/bg/articles/pochina-sobstvenikat-na-agentsiya-fokus", "text": "Изненадващо тази сутрин в 04.00 часа почина собственикът на Агенция „Фокус“ Красимир Узунов. Новината съобщиха колегите му от медията.  Той е директор и собственик на първата българска частна информационна агенция от 2000 година, както и на националната Радиоверига „Фокус“. Узунов е специалист по проблемите на Балканите. Узунов е роден на 26 януари 1963 година в град Пещера. Завършва с отличие Висшето военно артилерийско училище (ВНВАУ) „Георги Димитров“ в Шумен през 1985 година, специалност Политически профил. Напуска армията през септември 1991 г. заради участие в парламентарните избори на 13 октомври 1991 г. в листата на „Конституционният форум“ на професор Николай Генчев, като водач на листата в Кюстендил.В края на октомври 1991 г. се завръща на военна служба и е назначен началник на отдел „Информация“ в Министерството на отбраната в екипа на министър Димитър Луджев.  През май 1992 г. подава оставка и напуска окончателно армията. Работи в Македония, Косово, Албания, Босна и Херцеговина. Пише коментари за различни издания и издава книги. На 30 октомври 1998 г. е обявен за нежелана персона за комунистическото правителство на Македония на Бранко Цървенковски. Забраната да посещава Македония е отменена от правителството на ВМРО-ДПМНЕ на премиера Любчо Георгиевски.", "date": "2019.02.25", "title": "Почина собственикът на агенция \"Фокус\""}
{"url": "https://www.faktor.bg/bg/articles/maya-manolova-uvarta-dali-e-hvarlila-oko-na-kmetskiya-stol-v-nyakakav-moment-mozhe-i-da-resha", "text": "Проект за защита на гражданите от свръхправомощията на банките предлага омбудсманът Мая Манолова. От началото на януари има наказателна процедура срещу България заради несъответствие с правото на Европейския съюз във връзка с неравноправните клаузи в потребителските договори, за което Европейската комисия даде на страната ни двумесечен срок за справяне с проблема. \"Процедурата започна през 2015 г. Тя е по жалба на граждани и неправителствени организации относно това, че българското законодателство не съответства на европейското и по-точно на директивата за неравноправните търговски клаузи, която беше приета през 2013 г. България вече трябваше да даде отговор на зададените от ЕК въпроси по тази процедура. ЕК обаче е приела отговорът на България за незадоволителен. Именно затова в края на месец януари започна наказателна процедура – дадоха двумесечен срок за предприемане на действия от страна на българските институции за съответен адекватен отговор. След това България ще бъде дадена на съда в Люксембург за нарушаване на европейското законодателство”, коментира пред Нова телевизия омбудсманът Мая Манолова. По думите й монополни дружества, бързи кредити, колекторски фирми, мобилни оператори и финансови институции са в привилегировано положение по отношение на техните клиенти. „Балансът между банки и монополни дружества и техните клиенти е нарушен в полза на банките  и монополните дружества”, заяви Манолова. Според нея по отношение на всички тези дружества – монополни, колектоски, нарушението се изразява в това, че съдът служебно  не следи за наличието на неравноправни клаузи. „Давам пример с мобилен оператор, който е предвидил в своя договор автоматичното му продължаване и огромни неустойки в случай, че клиентът иска да прекрати договора. Това е неравноправна клауза, която съдът би следвало да преценява служебно. Само че ако гражданинът поради незнание не възрази за наличието на тази клауза, той ще бъде принуден по съдебен ред да плати тези огромни суми”, обясни омбудсманът. По отношение на банките ситуацията е още по-драстична, защото банката въз основа на едностранно издадени документи и извлечения от нейните сметки може да осъди свой длъжник, без съдебен процес и да пристъпи директно към принудително изпълнение. „Докато гражданинът възразява, тъй като възражението не спира принудителното изпълнение, неговото имущество може да бъде изцяло разпродадено”, каза още Манолова. „Ние вече сме готови с проект, който да защити потребителите. Предлагаме четири нива на защита срещу неравноправни клаузи в потребителските договори. Предлагаме и възможност на длъжника да спре принудителното изпълнение с едно обикновено възражение, така че да се мине в искова процедура, в която да се докаже дали дългът е правилно изчислен, дали няма грешки и дали няма неравноправни клаузи, които да правят това задължение нищожно”, разясни Манолова. Относно възможността да се кандидатира за кмет на София, Манолова отговори: „В момента имам каузи – банките, частния фалит, който е образно казано, на бюрото ми. С моя екип вече сме готови с този проект. След това следват правилата за колекторските фирми. В момента нямам решение да се кандидатирам за кмет. Зависи от успеха на каузите, зад които стоя. В момента нямам такова решение, което разбира се, не означава, че в някакъв момент няма да реша нещо друго\".", "date": "2019.02.25", "title": "Мая Манолова увърта дали е хвърлила око на кметския стол: В някакъв момент може и да реша"}
{"url": "https://www.faktor.bg/bg/articles/ostaviha-za-postoyanno-v-aresta-chetirima-za-izmami-s-bankovi-krediti", "text": "Съдът остави в ареста за постоянно четирима за измами с банкови кредити, съобщават от прокуратурата. 52-годишната С.В., 47-годишния Е.Т., 51-годишната М.П. и 38-годишния И.Г. са привлечени като обвиняеми за това, че през периода от септември 2018 г. до януари 2019 г., в Раднево, Чирпан, Стара Загора и Стара Загора са измамили шест лица, че срещу заплащане на определени суми, които следва да бъдат преведени чрез система за разплащане, ще им съдействат за отпускане на потребителски кредити от банкови институции, независимо от кредитните им досиета. Потърпевшите са ограбени с общо 6125 лв. В хода на разследването станало ясно, че обвиняемите са се познавали. бвиняемият Е.Т. публикувал в интернет сайт обяви за оказване на съдействие за отпускане на банкови кредити. Данните за кандидатствалите лица той предоставял на обвиняемия И.Г. Последният чрез телефонни разговори с пострадалите ги заблуждавал, че има връзки в банкови институции и може да им съдейства при кандидатстване за банков кредит. Той искал от пострадалите да изпращат различни парични преводи на обвиняемата С.В., които представял като разходи по бъдещите кредити. Преведените парични суми били теглени в София от 52-годишната жена, която ги предавала на обвиняемите М.П. и И.Г. Впоследствие средствата били разпределяни между четиримата обвиняеми. Установено е, че четиримата са извършвали подобни измами в цялата страна. Районният съд в Стара Загора е преценил, че са налице достатъчно доказателства, че обвиняемите може да извършват друго подобно престъпление и съществува реална опасност да се укрият.", "date": "2019.02.25", "title": "Оставиха за постоянно в ареста четирима за измами с банкови кредити"}
{"url": "https://www.faktor.bg/bg/articles/imotnata-mafiya-vze-apartament-na-sirache-nasledilo-imushtestvo-za-milioni", "text": "Откраднаха апартамента на дете - сирак, получило в наследство имущество за милиони. Тошко Томов от София е замесен в схема за имотна измама. Придобива апартамент чрез фалшиво завещание. След това жилището е препродадено няколко пъти, а реалният собственик е дете, останало пълен сирак и наследило имущество за милиони. \"Дядото, по професия доктор-травматолог, притежаваше много имоти, които впоследствие тя наследи - апартаменти в София и в провинцията\", каза лелята на детето Елеонора Савова пред камерата на Нова телевизия. Елеонора Савова е леля на десетгодишната Александра. Момичето наследява четири апартамента в София - един на морето, земи в Бистрица и магазини. След като губи всичките си близки, Елеонора става неин настойник. Тя е и жената, която наглежда имотите на детето. Новият собственик се появил през есента на миналата година, сменил бравата и веднага започнал да прави ремонт, разказват съседите. Достъп до нотариалните актове на апартамента имала само една жена, която някога се грижела за десетгодишното момиче и за богатия й дядо преди да почине. \"Той по принцип беше много мнителен, много недоверчив. Непрекъснато ходеше по разни екстрасенси, разни гледачки, втълпяваше си, че е прокълнат, и една от тези екстрасенси му е препоръчала някаква своя позната, която била много добра. Знаела пет езика, въобще, перфектната детегледачка и той се доверил. Имала е достъп до нотариалните актове на всичките имоти\", заяви Савова. Детегледачката се грижи за богатия възрастен човек и за внучката му около два месеца. Дядото обаче умира внезапно и въпросната жена изчезва. Малко след това лъсва измамата с откраднатия апартамент в „Хаджи Димитър”. Започва разследване на полиция и прокуратура. Един път откраднат с фалшиво завещание и два пъти препродаден. Първият от новите собственици, присвоили жилището с измама, е Тошко Томов - безработен мъж , който живее с майка си в столичния квартал „Толстой”. Той е с дългове и алкохолна зависимост. Апартаментът му е завещан през 2014 година от вече починалата прабаба на детето - законен собственик на апартамента. Завещанието е фалшиво, доказват експертизи. Заверено е от нотариус Борислава Налбантова. Мъжът нямал нищо на негово име. Дори жилището, в което живеел било на неговата майка. Според нея и според юристи, които се занимават с имотни дела, личните му данни са взети срещу скромна почерпка. \"Това въобще не може да е истина, защото той няма абсолютно нищо. В това съм сигурна 1 000 процента. И не я познава тая жена? Откъде ще я познава! То аз не я познавам.\", каза майката на Тошко Томов. \"Моите подозрения са, че този човек въобще не е бил наясно с какво е замесен и той просто е бил почерпен или са му дадени някакви жълти стотинки, с които той просто е изпълнил това, което му е казано. Обикновено там се ползва човек, който е ползван като \"муле\" или \"бушон\", както го наричаме. Тоест, някой, който да отнесе цялата вина. След това той препродава апартамента на някой, на когото му бъде казано\", заяви адвокатът по имотни дела Петромир Кънчев. В случая Тошко продава апартамента на друг софиянец - Данчо Юзунски, чрез пълномощник. Цената е примамлива. За 66 квадрата са платени скромните 35 000лв. Сделката е изповядана при нотариус Борислава Налбантова. Новият собственик живее в столичния квартал „Обеля” .Работи в охранителна фирма. Не помни нито кога, нито от кого е купил апартамента. Сделките с апартамента продължават. Данчо Юзунски го продава на друга жена, отново от София, отново за скромните 35 000лв. Жената твърди, че е жертва и не желае да показваме лицето й. Разбрала, че е въвлечена в схема, след като я извикали на разпит в полицията. \"Когато купите един имот толкова евтино и вие не сте проверили, много трудно аз ще ви повярвам, че просто сте се полакомили за хубавата цена. Понеже казусът е точно такъв, считаме, че всички по веригата са били наясно, че нещо нередно има в цялата процедура по придобиване на този имот\", каза Кънчев. И тази сделка е изповядана при същия нотариус - Борислава Налбантова. Търсим я за коментар. Отказва да се срещне с нас, защото не иска да дава интервюта. Не става ясно защо въпреки разследването и разпита й в полицията, е продължила да узаконява продажбите. Според юристите, всички по веригата - от първия собственик до нотариуса, носят наказателна отговорност, до доказване на своята невинност. Всички те са имали шанс да проверят историята на жилището срещу левче в имотния регистър. Практиката обаче показвала, че мозъкът на схемата е трети човек, в сянка, който отговаря за логистиката на измамата. \"Той никога не се появява в нито едни документи, тези хора много трудно се стига до тях. Той води човека, взима го. Води го на нотариус, плаща разноските при нотариуса, след което получава нотариалния акт и пълномощното за продажба и се разпорежда в имота\", заяви адвокат Петромир Кънчев. Кой е тартор на схемата с имота в „Хаджи Димитър\", трябва да докаже съдът. Делата може да се точат и с години. По закон всички сделки с апартамента трябва да се обявят за нищожни и жилището да се върне на законния си собственик - десетгодишното дете.", "date": "2019.02.25", "title": "Имотната мафия ограби 10-годишно сираче, наследило имущество за милиони"}
{"url": "https://www.faktor.bg/bg/articles/obshtestvo/ulitsata/turski-grazhdanin-se-opita-da-premine-balgarskata-granitsa-kato-terorist", "text": "Турски гражданин се опита да премине българската граница като с 10 пистолета, облепени по джобовете и тялото му, съобщават от Агенция Митници. Той е бил спрян от служители на ГКПП Малко Търново, докато е пътувал в посока Турция като същински терорист.  Пред българските митнически служители е обявил, че няма нищо за деклариране. Служители от териториален отдел „Митническо  разузнаване и разследване Южна морска“ в ГД „Митническо разузнаване и разследване“ на Агенция „Митници“ селектират автомобила за щателна митническа проверка. По време на проверката, при личен преглед на шофьора, митническите служители откриват в два вътрешни джоба на дрехите му и облепени по тялото му общо 5 пакета, съдържащи 10 броя долна външна част за пистолети, с изписано лого на австрийска марка пистолети и изписани серийни номера. Контрабандно пренасяните части за пистолети са иззети, уточняват от Агенция Митници.", "date": "2019.02.25", "title": "Турски гражданин се опита да премине българската граница въоръжен като терорист"}
{"url": "https://www.faktor.bg/bg/articles/krasimir-uzunov-shte-poluchi-posmartno-zlaten-medal-ot-bchk", "text": "Националният съвет на БЧК е взело единодушно решение Красимир Узунов да бъде награден посмъртно със Златен медал - най-голямото отличие на организацията. Това съобщи председателят на БЧК Христо Григоров пред Фокус. „Това не е само лична загуба за мен като приятел, това е загуба за цяла България. Единодушно взехме решение да бъде отличен със Златен медал за заслугите, които има за опазване на традициите, българщината и добротата в сърцето на хората. Това беше Краси“, каза Христо Григоров. Припомняме, че собственикът на най-голямата българска Радиоверига и Агенция „Фокус“ почина изненадващо на 56-годишна възраст.", "date": "2019.02.25", "title": "Красимир Узунов ще получи посмъртно \"Златен медал\" от БЧК"}
{"url": "https://www.faktor.bg/bg/articles/vmro-shte-podkrepi-prezidentskoto-veto-varhu-izborniya-kodeks", "text": "ВМРО ще подкрепи президентското вето на Румен Радев върху Изборния кодекс, както и евентуалните промени за преференциите, внесени от ГЕРБ. Това заяви организационният секретар на партията Юлиан Ангелов пред Канал 3. Така депутатите на Каракачанов ще бъдат единствените заедно с \"Атака\" до момента, които ще дадат рамо на Румен Радев, докато издигналата го за президент БСП му отказа подкрепа и заяви, че няма намерение да се върне и да гласува за президентското вето. \"БСП, ако не се върнат в залата, толкова по-зле за тях. В крайна сметка, когато те твърдят, че работят в интерес на българското общество, са длъжни да влязат в българския парламент, да участват в дебатите и да решат по този начин нещата в интерес на хората\", коментира Ангелов. Той мотивира подкрепата на ВМРО за ветото на държавния глава с довода, че са го призовали да наложи такова. \"Защото нашата позиция винаги е била да се запазят преференциите и да има избор на нова ЦИК, както си е спрямо закона. Така че ние сме я казали нашата позиция от самото начало, няма да променим своето становище и ще подкрепим естествено и ветото на президента\", каза депутатът от Обединените патриоти. Той уточни, че войводите ще гласуват в пленарната зала за отхвърлянето на закона в сегашния му вариант, без значение дали става въпрос за частично, или цялостно вето на президента. \"Тези промени, които ние считаме, че са вредни за българското общество и демокрацията в България, трябва да бъдат спрени\", категоричен е човекът на Каракачанов. \"Няма никакъв проблем дори и да мине ветото в парламента, а след това да се приемат промени в кодекса, които да уточнят нещата с други текстове в кодекса, смята той. По думите му от ВМРО не считат, че машинното гласуване е някакъв проблем или най-важното нещо за българските избиратели. \"Напротив, ние считаме, че носи своите рискове и опасности, виждайки, че държавите в Европа и в ЕС премахват всякакви видове машинно или електронно гласуване с оглед на сигурност на вота на избирателя\", добави Ангелов.", "date": "2019.02.25", "title": "ВМРО ще подкрепи президентското вето  върху Изборния кодекс"}
{"url": "https://www.faktor.bg/bg/articles/novini/svyat/mayk-pompeo-putin-iska-da-vbie-klin-mezhdu-sasht-i-evropa", "text": "Американският държавен секретар Майк Помпео нарече \"празни заплахи\" думите на Путин, че ще разположи руски ракети, насочени срещу центровете за управление на САЩ. По думите на държавния секретар, Путин иска да вбие клин между САЩ и Европа. В интервю за CNN Помпео заяви: \"Безусловно, това са празни заплахи от страна на Москва\" \"Русия наруши Договора за ракетите със среден и малък обсег, затова няма никакъв симсъл да понасяме ограниченията му, при условие, че Русия не се придържа към тях\", коментира Помпео. \"Явно Владимир Путин няма намерение да спазва условията на Договора и със заплахите си се опитва да вбие клин между САЩ и Европа. Европейците напълно подкрепят нашето решение и заедно ще продължим да работим за осигуряването на сигурността на САЩ\", каза още той.", "date": "2019.02.25", "title": "Майк Помпео: Путин иска да вбие клин между САЩ и Европа"}
{"url": "https://www.faktor.bg/bg/articles/novini/svyat/za-prav-pat-moodys-vklyuchva-sred-riskovete-za-rusiya-neorganizirana-smyana-na-rezhima", "text": "За пръв път рейтинговата агенция Moody’s споменава в прогнозите си за Русия опасност от \"неорганизирана смяна на режима\". Анализаторите на агенцията отбелязват ръст на недоволството на руските граждани срещу политическата система и възможните проблеми с прехода на властта \"заради доминирането на Путин\".  Според тях, този риск е в по-далеченото бъдеще, а в близка перспектива на Русия повече ще и навредят стагнацията на икономиката и новите санкции на САЩ, които, според Moody’s са неизбежни. Отдалеченият, но осезаем риск от \"неорганизирана смяна на режима\" се споменава за първи път в анализите на Moody’s.  Превод: Faktor.bg", "date": "2019.02.25", "title": "За пръв път Moody’s  включва сред рисковете за Русия \"неорганизирана смяна на режима\""}
{"url": "https://www.faktor.bg/bg/articles/borisov-1-24", "text": "Премиерът Бойко Борисов не пожела да коментира факта, че президентът Румен Радев наложи вето на промените в Изборния кодекс, предаде БНР . От Шарм Ел-Шейх, където участва в среща на върха Европейски съюз - Лига на арабските държави, той заяви:  \"Всеки политически лидер си има партия, има си организация. Аз не се бъркам в тяхната работа, в техните решения. Всеки може да коментира каквото има. Когато вземаш страна на една партия непрекъснато срещу друга, се превръщаш в политически лидер\". Управляващите не казаха дали ще подкрепят ветото на президента върху промените в Изборния кодекс. От ГЕРБ заявиха, че са готови да обсъждат въпросите за машинното гласуване, но не смятат че по този въпрос може да има промяна за предстоящите евроизбори. Според депутата от ГЕРБ Тома Биков с ветото си държавният глава осигурява на депутатите от левицата авариен изход от ситуацията след напускането на парламента: \"И респективно осигуряване на авариен вход към Народното събрание\".", "date": "2019.02.25", "title": "Бойко Борисов не пожела да коментира ветото на президента"}
{"url": "https://www.faktor.bg/bg/articles/novini/svyat/edin-ot-liderite-na-opozitsiyata-vav-venetsuela-e-otroven-pomoshtnikat-mu-e-pochinal", "text": "Депутатът от опозицията на Мадуро във венецуелския парламент Фреди Суперлано, е в тежко състояние след като е бил отровен в Колумбия, съобщи The Bell. По думите на предкседателя на парламента и временен президент Хуан Гуайд, Суперлано е бил торовен в ресторант в град Кукута, близо до границата с Венецуела. Неговият помощник Карлос Салинас е починал.  Както съобщават медиите, Суперлано и Салинас са били отровени с хиосцин или скополамином — препарат, който се използва при грабежи или сексуални посегателства. Засега не е известно кой стои зад отравянето.  Припомняме, че през януари Reuters писа, че във Венецуела са пристигнали наемници от руската частна военна компания \"Вагнер\", които отговарят за личната сигурност на президента Николас Мадуро.  Източник, близък до ЧВК \"Вагнер\", твърди, че за пръв път руските наемници са пристигнали вдъв Венецуела в навечерието на президентските избори през май 2018 година, а новата група - през януари.", "date": "2019.02.25", "title": "Един от лидерите на опозицията във Венецуела е отровен, помощникът му е починал"}
{"url": "https://www.faktor.bg/bg/articles/novini/svyat/populyarnostta-na-makron-raste-a-zhaltite-zhiletki-gubyat-podkrepa", "text": "Френският президент Еманюел Макрон увеличава своята популярност за сметка на движението на „жълтите жилетки“. Това сочи проучване на френския институт Одокса. Делът на хората, които смятат Макрон за добър държавен глава, е нараснал този месец на 32 процента. Това е точно толкова, колкото беше неговата популярност в началото на протестите на „жълтите жилетки“ във Франция през ноември миналата година. В разгара на протестите през декември рейтингът на Макрон падна до рекордните 27 процента.  От друга страна много граждани във Франция искат демонстрациите на „жълтите жилетки“ да спрат. Над половината от запитаните – общо 55 % – са подкрепили прекратяването на протестите.", "date": "2019.02.25", "title": "Популярността на Макрон расте, а \"жълтите жилетки\" губят подкрепа"}
{"url": "https://www.faktor.bg/bg/articles/vitseprezidentat-na-sasht-mayk-pens-shte-se-sreshne-s-huan-gaydo", "text": "В колумбийската столица Богота започна срещата на страните от Групата на Лима, на която ще бъде обсъдена ситуацията във Венецуела, предава AFP. Вицепрезидентът на САЩ Майк Пенс също ще присъства на срещата. Очаква се той да разговаря с лидера на венецуелската опозиция Хуан Гуайдо, който пристигна в Богота в неделя. През уикенда венецуелските власти затвориха редица гранични пунктове, за да възпрепятстват предаването на хуманитарна помощ от САЩ за гражданите на латиноамериканската страна. На границите с Колумбия и Бразилия имаше инциденти, в които бяха убити поне трима души, а около 300 други бяха ранени. В неделя Колумбия затвори всички гранични пунктове с Венецуела за срок от 48 часа. Въпреки това отново се стигна до сблъсъци.", "date": "2019.02.25", "title": "Вицепрезидентът на САЩ Майк Пенс ще се срешне с Хуан Гуайдо"}
{"url": "https://www.faktor.bg/bg/articles/novini/balgariya/nfsb-pri-neopravdani-otsastviya-deputatite-da-ne-poluchavat-nikakva-zaplata-i-bez-parite-za-drugi-razhodi", "text": "Народните представители от НФСБ внесоха предложение за промени в Правилника за организацията и дейността на Народното събрание.  Причина за това стана решението на БСП да напусне парламента.  От НФСБ искат при неоправдано отсъствие от три поредни или общо пет заседания за съответния месец – нарушителят да не получава никаква заплата и да остане без парите, полагащи му се за други разходи.  Според сега действащият правилник, ако един народен представител не ходи на работа, той все пак получава 1/3 от заплатата си.  Депутатите от НФСБ предлагат също така, ако народен представител участва в по-малко от половината гласувания в едно пленарно заседание – да му се удържа 1/2 от дневното възнаграждение.", "date": "2019.02.25", "title": "НФСБ: При неоправдани отсъствия –депутатите да не получават никаква заплата и без парите за други разходи"}
{"url": "https://www.faktor.bg/bg/articles/novini/balgariya/tsvetanov-obsadi-strategiyata-na-evropol-s-shefa-y-katrin-de-bol", "text": "Председателят на Комисията по вътрешна сигурност и обществен ред Цветан Цветанов проведе работна среща с изпълнителния директор на Европол Катрин де Бол. Двамата обсъдиха стратегията на агенцията за периода 2020+, многогодишното програмиране и приоритетите за дейността й, съобщиха от пресцентъра на Народното събрание. Де Бол увери Цветанов, че Европол интензивно работи да се превърне не само в мощен информационен център на ЕС по въпроси, свързани с престъпността, но и да предоставя гъвкава оперативна подкрепа на националните правоохранителни власти и да бъде платформа за европейски полицейски решения и авангард за иновации и изследвания в областта на правоприлагането. Цветан Цветанов изрази подкрепа и подчерта , че Европол трябва да помага на партньорските структури от различните държави-членки за постигане на необходимото ниво на съвместимост, както и да имат способността да вземат координирани или общи решения навременно. Цветан Цветанов и Катрин де Бол се обединиха около мнението, че агенцията изгражда доверие с партньори извън ЕС, като поставя Западните Балкани сред приоритетите си и отбелязва важността на активността по отношение на регионите на Близкия Изток, Северна Африка и Средиземноморието, както и на сътрудничеството с Турция. Отчетена беше добавената стойност към сигурността на Европа от продължаващото стратегическо сътрудничество със САЩ. Срещата се състоя в Букурещ по време на Четвъртото заседание на Съвместната група за парламентарен контрол на \"Европол\".", "date": "2019.02.25", "title": "Цветанов обсъди стратегията на Европол с шефа й Катрин де Бол"}
{"url": "https://www.faktor.bg/bg/articles/novini/svyat/pet-opozitsionni-partii-v-polsha-se-obediniha-v-evropeyska-koalitsiya", "text": "Пет опозиционни партии в Полша се обединиха в т.нар. „Европейска коалиция“. Целта е да се предотврати засилването на антиевропейските настроения на фона на наближаващите избори за Европейски парламент, които ще се състоят през май.  В обединението участват „Гражданска платформа“ либералната Съвременна партия („Новочесна“), Съюзът на демократичните леви сили, Полската народна партия и „зелените“. Опозиционните политици обвиняват управляващата партия „Право и справедливост“ и премиера Ярослав Качински, че искат да доведат страната до напускане на ЕС. Новата коалиция ще „защитава страната от тези, които искат да отслабят позициите на Полша в Европейския съюз“, подчертаха от дясноцентристката партия „Гражданска платформа“.", "date": "2019.02.25", "title": "Пет опозиционни партии в Полша се обединиха в \"Европейска коалиция\""}
{"url": "https://www.faktor.bg/bg/articles/boyko-noev-vmz-sopot-ne-mozhe-da-bade-prodaden-bez-anktsiya-na-narodnoto-sabranie", "text": "Ръководството на ВМЗ - Сопот определи претенциите за оръжейните лицензи от страна на Русия като \"неоснователни\" и призовава този въпрос да не се повдига от българска страна. Това става ясно от негова декларация. ВМЗ - Сопот е в списъка на дружествата, забранени за приватизация и не е възможна нито цялостна, нито частична продажба на завода без санкция на Народното събрание. Всички други твърдения и интерпретации по въпроса са несериозни и подкопават доверието към държавното дружество. Това се казва в позиция на ръководството по повод думите на бившия военен министър Бойко Ноев, че се готви преминаване в частни ръце на 40 % от завода.  \"Не е в компетенцията на ВМЗ да дава заключения или съждения по тиражираната информация, че представител на чужда държава е в основата на двата взрива на площадка \"Иганово\" през пролетта на 2015 година\", се казва по повод лансираната от Ноев хипотеза, предава БНР.  Ръководство на дружеството съобщава, че не разполага с данни за нанесени щети по отношение на частна собственост, за което се твърди, че е причина за арбитражно дело срещу предприятието.  ВМЗ е напуснало Сдружение \"Българската отбранителна индустрия\", защото не е получило реална полза от членството си, декларира още ръководството. То определя", "date": "2019.02.25", "title": "ВМЗ - Сопот: Претенциите за оръжейните лицензи от страна на Русия са неоснователни"}
{"url": "https://www.faktor.bg/bg/articles/rumen-radev-nalozhi-veto-nad-promenite-v-izborniya-kodeks", "text": "Президентът Румен Радев заяви на пресконференция, че налага вето на промените в закона за Изборния кодекс. Държавният глава недоволен, че нямало да може резултатите да се обжалват в съда, както и че не се спазват правилата за машинно гласуване. Той призова при повторното разглеждане на кодекса Корнелия Нинова и депутатите от БСП да се върнат в парламента. По този начин държавният глава отговори на въпроса, който си задаваха политолози и анализатори по какъв начин социалистите ще влязат в пленарната зала и какъв ще бъде мотивът им, след като обявиха, че ще бойкотират Народното събрание.  Очакваше се те да се завърнат, след като от ГЕРБ дадоха заден ход за преференциите при гласуването в Изборния кодекс, но това така и не се случи. Сега вече Корнелия Нинова и съпартийците ѝ спокойно могат да заявят, че не са искали да променят решението си, но са го направили зорлем заради призива на Румен Радев. В речта си държавният глава посочи вяли аргументи, сред които баналните констатации, че без машинното гласуване се нарушават принципите на демокрацията. Ходът му по-скоро изглеждаше като целенасочени действия, с които се помага на левицата да си намери причина да поправи грешката, която направи. Констатация, която направиха както опозиционерите в БСП, така и действащи народни представители.", "date": "2019.02.25", "title": "Радев наложи вето над Изборния кодекс, удари рамо на Нинова за завръщането ѝ в парламента"}
{"url": "https://www.faktor.bg/bg/articles/novini/balgariya/77-godini-ot-gibelta-na-koraba-struma-torpiliran-ot-savetska-podvodnitsa", "text": "На 24 февруари се навършиха 77 години от гибелта на кораба \"Струма\". Най-голямата трагедия на българското корабоплаване е свързана със скромното благородство на българския народ, който зад гърба на Хитлер успява да спаси не само евреите в България, но и десетки хиляди други от всички крайища на Европа, като им осигурява коридор на спасението.  Корабът \"Струма\" е един трагичен елемент от този велик хуманизъм. Торпилиран от съветска подводница, \"Струма\" потъва със 768 човека на борда. Единственият спасил се - румънският евреин Давид Столяр, оказал се след взрива, заедно с българина Лазар Диков хванат за една дъска, но последният, за жалост, не успява да се пребори с умората, раните и стихията... Българо-еврейският научен институт (БЕНИ) изразява своята почит към загиналите и своето уважение към забравените от историята членове на екипажа, съставен почти изцяло от български матроси.", "date": "2019.02.25", "title": "77 години от гибелта на кораба „Струма” - торпилиран от съветска подводница"}
{"url": "https://www.faktor.bg/bg/articles/analizatori-preduprezhdavat-kremal-ima-nova-ruska-taktika", "text": "Русия се е примирила, че Балканите са поели в западна посока, но няма да преглътне разширяването на НАТО и Европейския съюз в региона. Ето защо Кремъл има нова тактика – да използва Балканите като инструмент срещу Запада, предупреждават анализатори, цитирани от македонската редакция на Радио „Свободна Европа“, цитирано от \"Фокус\". През последните десет години Русия се намесваше на Балканите по различни начини – от религия и култура до икономика и политика, при това почти без препятствия. Или поне допреди една-две години, когато в част от страните от региона се стигна до промени в управлението. Новите власти в страни като Македония например застанаха твърдо на пътя за евроатлантическата интеграция. Това обаче не означава, че Кремъл се е отказал от региона. Анализатори твърдят, че политиката на Русия по отношение на кандидатите за членство в НАТО и ЕС остава същата, само че стратегията се променя, защото и визията на Москва за Западните Балкани е претърпяла изменения.  Както местни, така и чуждестранни експерти твърдят, че Москва няма да използва агресивен подход за възпрепятстване на интеграцията на Западните Балкани в евроатлантическите структури, но че тя ще остане тук дълго време, със своята – съгласно думите им - разрушителна тактика. Политологът и политическият анализатор в Института „Карнеги“ Пол Стронски твърди, че Русия вече не гледа на Балканите като на съществена стратегическа територия сама по себе си и че Москва ще промени тактиката си, но не и целта. „Кремъл не вижда Балканите като регион от жизненоважен стратегически интерес. Вместо това Москва използва страните от региона като инструмент, с който се опитва да повлияе на по-широките европейски въпроси на сигурността. Крайната цел на Русия е да отложи и усложни разширяването както на НАТО, така и на ЕС ”, твърди Стронски в последния си анализ. Политиката на Кремъл сега и в следващия период ще бъде насочена към две цели. Един от тях е блокиране или забавяне на разширяването на НАТО и ЕС, а другата да отвлича вниманието на международната демократична общественост от това, което Москва прави в съседство с Украйна, Беларус, Армения, Грузия... Именно за тези две цели Русия ще се опита да използва Балканите като стар инструмент за нови политически ходове. „Москва напълно осъзнава, че Балканите са последната част от Европа, която все още не е напълно интегрирана в западните политически и военни структури. Затова Москва се надява, че като забави процеса на интеграция на Балканите, тя може да попречи на Запада да поднови опитите си да погълне държави като Украйна или Грузия в евроатлантическите институции”, обяснява Стронски. За тази цел Москва ще омаловажава ЕС в очите на страните-кандидатки. Политическият анализатор от Скопския институт за демокрация Зоран Нечев обяснява: „Това е една от стратегиите на Москва – да омаловажава ползите за страните от Западните Балкани от влизането им в ЕС“.  Друга допълнителна полза за Москва от инструмента, наречен „Балканите\", е заблудата, т.е. отвличането на вниманието на Запада от това, което руснаците правят в съседните й страни. „Активността на Русия на Балканите отвлича вниманието на Запада от поведението на Русия в нейното непосредствено съседство – например за милитаризацията на Керченския проток в Черно море, за границите на отцепилите се територии дълбоко в Грузия и нейния натиск върху правителствата на Армения и Беларус”, казва Стронски. Той добавя, че за тези две цели Москва ще се опита да се възползва и от бавното разширяване на ЕС, част от негативните нагласи на американския президент Доналд Тръмп за НАТО, както и непредсказуемостта на някои световни лидери, когато става въпрос за Западните Балкани и руската политика.", "date": "2019.02.25", "title": "Анализатори предупреждават за нова опасна руска тактика"}
{"url": "https://www.faktor.bg/bg/articles/borisov-se-sreshta-s-medvedev-na-4-i-5-mart", "text": "Министър-председателят Бойко Борисов ще се срещне с председателя на правителството на Руската федерация Дмитрий Медведев, който ще е на официално посещение в България на 4 и 5 март, ден след Националния празник на България Трети март. Визитата на руския премиер е по покана на българския му колега, съобщиха от пресслужбата на кабинета.  Визитата на руския министър-председател Дмитрий Медведев ще започне в понеделник с церемония по официалното посрещане от премиера Бойко Борисов на пл. Св. Александър Невски в София, след което председателят на руското правителство ще поднесе венец пред Паметника на Незнайния войн. Премиерите Борисов и Медведев ще проведат разговор на четири очи в сградата на Министерския съвет, последван от пленарна среща на двете делегации. Основните теми, които ще бъдат обсъдени между българската и руската страна са свързани със сътрудничеството в енергетиката, икономиката и туризма. Във вторник, 5 март, министър-председателите Бойко Борисов и Дмитрий Медведев ще открият Българо-руски бизнес форум в областта на туризма.", "date": "2019.02.25", "title": "Борисов се среща с Медведев след Националния празник"}
{"url": "https://www.faktor.bg/bg/articles/borisov-ne-razvalyame-priyatelstva-v-imeto-na-novi", "text": "Искам да привлечем колкото се може повече инвеститори в проекта за газовия хъб \"Балкан\". За първи път отворихме пазар в една от най-богатите държави. Това каза министър-председателят Бойко Борисов пред журналисти на Срещата на върха ЕС-Арабска лига в Египет. „Независимо от огромните различия, само диалогът може да помогне срещу борбата с тероризма, миграцията, трафика на хора, както и да допринесе за инвестициите, обучението на студенти. Толерантността носи повече“, подчерта премиерът на България. „По-добре е да се напътстваме и да се съобразяваме, отколкото да се извършват терористични нападения“, допълни Бойко Борисов. Помолен да коментира недоволството на президента Радев във връзка с промените в Изборния кодекс, Борисов заяви: „Думи на политически лидери не коментирам“.  „Ние не разваляме приятелства в името на нови, а надграждаме“, категоричен бе Борисов. Думите му са във връзка с новото напрежение между Турция и Кипър. „България е изключително лоялен член на ЕС и НАТО, но с прагматична политика, спрямо съседите си. Никоя държава, освен Турция не може да се ангажира да задържа няколко милиона мигранти, заради това ЕС дава финансова помощ“.", "date": "2019.02.25", "title": "Борисов: Не разваляме приятелства в името на нови"}
{"url": "https://www.faktor.bg/bg/articles/danail-kirilov-prezidentat-e-zabluden-ot-mladite-yuristi-na-bsp-za-izborniya-kodeks", "text": "„Благодарим на президента за неговата добросъвестност за наложеното вето. Надявам се да възстановим дебата за някои промени при изборните правила. На институционално не ниво дори продължават да се разпространяват неистини. Новото, което чухме от Румен Радев, освен за преференциите и машинното гласуване, беше въпросът с обжалването на решенията на ЦИК. Мисля, че президентът е бил заблуден. Той не е послушал своя съветник проф. Емилия Друмева, която е изтъкнат конситуционалист, а се е доверил на младите юристи в БСП“. Това заяви на извънредна пресконференция депутатът от ГЕРБ Данаил Кирилов по повод ветото, което по-рано наложи над промените в Изборния кодекс Румен Радев. Народният представител отново заяви, че няма забрани да се обжалват решенията на ЦИК. „С нетърпение чакахме дебат с президента, тъй като той ще спомогне за спокойствието на гражданите“, коментира Кирилов.  „Колегите от БСП се опитват да загубят изборите и още отсега се готвят да се оправдаят. Машинно гласуване има във Венецуела. Ако президентът Румен Радев иска да бъде новият Николас Мадуро, аз съм съгласен с тезите му за технологията на изборите. Слушайки Корнелия Нинова и колегите ѝ от БСП, явно на тях им липсва избирателната система от преди 1989 г.“, допълни депутатът от ГЕРБ Александър Ненков. Той припомни, че най-голямата манипулация на вот е била по време на Костинбродската афера с участието и на Мая Манолова. Народният представител се усъмни, че социалистите действително искат честни избори.  „Днешният брифинг на президента е осигуряване на авариен вход на БСП към Народното събрание. БСП ще приемат съветите на Румен Радев, ще се върнат в пленарната зала и ще има хепи енд. БСП да признае президента за свой лидер, а не да се налага журналистите да ходят на две пресконференции – на Радев и на БСП, за да слушат едни и същи неща. Държавният глава иска да хвърли съмнение върху работата в секционните комисии. Според него всички над 100 000 души, които са ангажирани с вота, ще фалшифицират изборите, което е неуважително. В тези комисии има и хора от опозицията“, обясни Тома Биков на извънредната пресконференция.", "date": "2019.02.25", "title": "Тома Биков: Президентът отвори аварийния вход на БСП към Народното събрание"}
{"url": "https://www.faktor.bg/bg/articles/siderov-sled-vetoto-bsp-da-se-varne-v-plenarnata-zala-i-to-bez-da-postavya-usloviya", "text": "Председателят на парламентарната група на \"Обединени патриоти\" Волен Сидеров коментира, че ветото на президента трябва да бъде прието от Народното събрание. По думите му, то е било очаквано. Сидеров припомни, че партия \"Атака\" не е участвала в гласуване на промените в изборното законодателство. ,,Сега вече се очаква може би да се впуснат в залата от мнозинството, тъй като това е най-бързият начин да се отмени, да се върне законът в старото положение. Поправки върху закон, който вече е гласуван на второ четене, няма как да станат. Трябва да се изработи съвсем нов кодекс – по-сложна, по-дълга процедура'', обясни лидерът на \"Атака\", цитиран от БНР. Сидеров е на мнение, че БСП трябва да се върне в пленарната зала и то без да поставят условия, които са неизпълними, затова предложението на президента е уместно.", "date": "2019.02.25", "title": "Сидеров: БСП  да се върне в пленарната зала, и то без да поставя условия"}
{"url": "https://www.faktor.bg/bg/articles/otlagat-brekzit-za-2021-g", "text": "Брекзит може да бъде отложен до 2021 г. Информацията с маркер \"извънредна новина\" разпространи британският в. \"Гардиън\", който се позовава на данни от високопоставени чиновници на ЕС. Според авторитетното издание причината за отваряне на \"вратичката\" е в растящото недоверие в премиера Тереза Мей. Публикацията на \"Гардиън\" се превърна във водеща политическа новина на Острова днес и за кратко време се появи и на първите страници на останалите големи медии, като БиБиСи. Данните сочат, че от ЕС са на мнение, че е по-добре периодът на преговорите да бъде удължен съществено. Това ще позволи на Великобритания и ЕС да разработят своите планове за бъдещите отношения. Освен митата, търговията и потокът на хора, един от най-важните проблеми е свързан с границата на Северна Ирландия.  Висшите служители на Европейския съюз са на мнение, че ново удължаване от 3 месеца само ще удължи агонията, тъй като правителството на Тереза Мей най-вероятно пак няма да постигне съгласие относно Брекзит. \"Удължаването с 21, а не с 3 месеца, е смислено, тъй като ще обхване многогодишната финансова рамка [бюджетния период на ЕС] и ще улесни нещата. В коридорите на ЕС се говори за това. Удължаването с 3 месеца може да не е достатъчно за уговаряне само на техническите детайли около сделката. Ако депутатите на консервативното правителство не се уморят напълно от Брекзит, то 21-месечен период ще е достатъчен за съставяне и гласуване на сделката\", споделя Мартин Зелмайер, генерален секретар на Европейската комисия. Раздразнението на Брюксел към Тереза Мей нараства, тъй като ЕС оценява възможността сделката за Брекзит да се провали след две седмици на \"повече от 50%\". Британското правителство обмисля различни опции за излизане от ЕС, в случай че парламентът не одобри сделката на премиера Тереза Мей до 12 март, предаде Ройтерс. Решението на Мей да отложи гласуването на сделката за излизане от Европейския съюз провокира появата на информации, според които тя ще бъде принудена да удължи срока за излизане от съюза. Британският премиер до този момент се обявяваше против подобно удължаване с аргумента, че то само ще отложи взимането на решение за Брекзит и няма да доведе до изход от патовата ситуация в парламента. Великобритания е изправена пред възможността да трябва да отложи планираното за 29 март излизане от ЕС, заяви днес пред радио Би Би Си държавният секретар в британското министерство на отбраната Тобаяс Елуд. \"Възможно е премиерът Мей в крайна сметка да се сдобие с необходимите отстъпки и юридически споразумения по отношение на предпазния механизъм (за ирландската граница), но времето изтича\", отбеляза Елуд.", "date": "2019.02.25", "title": "БиБиСи и \"Гардиън\": Брекзит се отлага за 2021 г."}
{"url": "https://www.faktor.bg/bg/articles/proruskite-sotsialisti-pechelyat-izborite-v-moldoma-no-ne-ne-mogat-da-sastavyat-svoy-kabinet", "text": "Три партии и един блок влизат в новия парламент на Молдова според резултатите от проведените в неделя избори, но нито една от тях не получава необходимото мнозинство от 51 от общо 101 мандата за формиране на правителство. Централната избирателна комисия на страната публикува тези резултати след обработката на 98% от протоколите, предава ТАСС, цитирана от \"Фокус\". Партията на социалистите на Република Молдова (ПСРМ), подкрепяща определящия се за сближаване с Русия президент Игор Додон, получава 33 места. Второ и трето място заемат подкрепящите интеграцията в ЕС и сближаването с НАТО – управляващата Демократическа партия на Молдова (31 мандата) и опозиционният избирателен блок Acum („Сега“), в който влизат партиите „Платформа „Достойнство и справедливост“ и Партията на действието и солидарността (27 мандата). На четвърто място е партия „Шор“, ръководена от бизнесмена Илан Шор, осъден на първа инстанция на седем години лишаване от свобода за кражбата на един милиард долара от три местни банки (7 мандата). Още два мандата получават независими кандидати. Тези данни, с неголеми разминавания (1-2 мандата) потвърждават и щабовете на партиите, които провеждат паралелно преброяване на гласовете. Гласуването продължава в избирателни секции в САЩ и Канада. Освен това някои избирателни комисии все още не са предали всички протоколи на ЦИК.", "date": "2019.02.25", "title": "Проруските социалисти печелят изборите в Молдова, но не не могат да съставят свой кабинет"}
{"url": "https://www.faktor.bg/bg/articles/novini/balgariya/eva-maydel-obsadi-transatlanticheskite-otnosheniya-s-gordan-sondland-poslanik-na-sasht-kam-es", "text": "\"Дълго време близкото сътрудничество между ЕС и САЩ бе приемано за даденост. Исторически това партньорство има важна роля в развитието на Европа и света, днес обаче се налага да го преосмислим и да му влеем нова енергия. САЩ и ЕС са логични партньори в отбраната, търговията, дигиталната икономика, в борбата с тероризма и това трябва да са приоритетни сфери.\", заяви българският евродепутат Ева Майдел (ГЕРБ/ЕНП ) по време на дискусия на високо ниво, посветена на трансатлантическия диалог, организирана от Центъра за европейски политически изследвания (CEPS) на 22 февруари 2019г. в Брюксел. В дебата участваха посланика на Съединените американски щати към ЕС, Гордън Сондланд, както и Джоузеф Брамл от германския Съвет за външни отношения. Събитието е част от годишната конференция \"Лаборатория за идеи\" на брюкселския мозъчен тръст CEPS. Фокусът на дискусията бе съвместната политика между Европа и Съединените американски щати в настоящата геополитическа обстановка. \"В САЩ има нова администрация и нов дневен ред. Европа също се променя интензивно в последните 4 години. Не можем да си позволим да се стоим в миналото. Нов мост между двете страни на Атлантическия океан може да се изгради единствено чрез отворен диалог.\", коментира още Ева Майдел, която е заместник член на Делегацията към Европейския парламент за връзки със САЩ.    Тематичният дебат между Майдел, Сондланд и Брамл бе проследен от над сто представители от академичните среди, дипломати, журналисти и политически анализатори.", "date": "2019.02.25", "title": "Ева Майдел обсъди трансатлантическите отношения с Гордън Сондланд, посланик на САЩ към ЕС"}
{"url": "https://www.faktor.bg/bg/articles/aleksandar-yordanov-ot-parlamenta-lesno-se-izliza-no-trudno-se-vliza", "text": "От парламента лесно се излиза, но трудно се влиза, заяви пред БНТ бившият председател на Народното събрание Александър Йорданов. След излизането всяко влизане в парламента за тези, които са го бойкотирали, изглежда доста конфузно, а в някакъв смисъл и карикатурно. Парадоксалното е, че от момента, в който предприемат това действие да бойкотират, започва мисленето как ще се върнат и при каква ситуация. Това окарикатурява и именно в такова положение се намират в момента от БСП. Те в момента мислят как ще се върнат, посочи още политологът. Той цитира член 136 от настоящия правилник, в който императивно е казано, че народният представител е длъжен да присъства на заседанията на НС и на комисиите, в които е избран. \"Те сами са си го написали\", обясни Йорданов. \"Моят съвет към БСП в момента е, ако искат да демонстрира право, е да се вгледат в този член и да се върнат веднага, за да не продължава конфузията по-дълго. Идват европейски избори, вместо да ги използват и ясно да разкрият своята идея каква Европа искаме, какво е мястото на България в нея, те се занимават с едно дребнотемие, за което дори хората на пазара не спорят. Въпросът е как ще се върнат\", каза Йорданов. \"БСП сами се вкарват в един капан и започват да изглеждат глупаво. Ако наистина искат да се откажат от парите си, попълват една декларация и даряват парите. В което не вярвам\", добави политологът. Той изчисли, че парите, които българинът трябва да плати на депутатите, които не работят, а бойкотират, са 1 милион и 200 000 лева. Ако ги разделим на всички българи - стават около 11 стотинки. \"Българите не са за 11 стотинки, но депутатите са избрани именно да работят, да водят смислени дебати\", категоричен е Йорданов. Според него истина е, че е имало реални поводи за протест - \"за ЦИК наистина предстои да бъде променена и нямаше логика тя да не бъде променена\", коментира още Йорданов.", "date": "2019.02.25", "title": "Александър Йорданов: БСП да се вгледа в чл. 136 от правилника на парламента"}
{"url": "https://www.faktor.bg/bg/articles/kameri-snimali-ruskiya-agent-fedotov-v-hotela-kadeto-e-ofisat-na-gebrev", "text": "Русия започнала масирано да заличава следите на агента, който през 2018 г. е засечен и при отравянето с препарата “Новичок” в Англия на бившия офицер от руското разузнаване и британски шпионин Сергей Скрипал, пише изданието “Белингкат”. Стая номер 305 в софийския хотел “Орбита” е била наета през 2015 г. от агента на ГРУ, известен под псевдонима Сергей Федотов. Камери са заснели руснака и в автомобил на паркинга пред хотела, в който е бил офисът на оръжейния търговец Емилиян Гебрев. Това е установило съвместното разследване на българските и английските служби. То започна заради предполагаема връзка между отравянето на Гебрев през 2015 г. и това на руския агент Сергей Скрипал във Великобритания през 2018 г. Разследващите вече разполагат с видеозаписите. От кадрите се вижда и автомобил, нает от агента на ГРУ, който влиза в България под името Сергей Федотов. В същия хотел офиси има и отровеният бизнесмен Гебрев. Руснакът е прекарал внушително време вероятно в събиране на данни за всекидневните навици на българския оръжеен търговец. Според достоверен източник разследването вече било сигурно, че Гебрев е атакуван, а не се е натровил с инсектициди от рукола или кафето в дома си, каквато версия се появи преди месец.  Предполага се, че атаката на руснаците е била заради война за пазари, категорични са вече разследващите. Едната версия, по която се работи, е сделка в Украйна за над милион евро. Тя станала малко преди през април 2015 г. Гебрев да бъде натровен с инсектициди.", "date": "2019.02.25", "title": "Камери снимали руския агент Федотов през 2015 г. в хотела, където е офисът на Гебрев"}
{"url": "https://www.faktor.bg/bg/articles/tatyana-burudzhieva-1", "text": "Според политолога и бивш депутат от БСП Татяна Буруджиева правилникът на Народното събрание в момента се употребява по политическо предназначение. \"Ако трябва да продължим логиката, в която се развива сегашната ситуация, може би ще се стигне до отнемане на субсидията им, защото, парите които получават депутатите, се взимат от данъкоплатците, тоест тези пари са, за да се върши работа. Все пак никой не гласува за партия, която да излиза от парламента, а БСП излиза вече за трети път оттам.  Субсидията е да се върши партийна и политическа дейност. Да не се стига дотам да се отнема субсидия.  Според мен опозицията само губи от подобни действия'', заяви пред БНТ политологът. По думите й, БСП не могат да измислят как да се върнат в парламента. \"Има важни теми, които засягат и самото БСП, и избирателите, и актива, по които БСП няма да говори, защото не присъства. Те губят от това\", каза още Буруджиева. Според нея големият професионализъм в политиката е, когато си в опозиция и какво правиш. БСП губят. Това е същият казус като неотиването на Нинова на конгреса на ПЕС в Лисабон, на който бе преизбран Сергей Станишев. Големият професионализъм в политиката не е когато си мнозинство, а когато си опозиция. Нима лошият рейтинг на парламента е само заради управляващите?, попита Буруджиева. Никой не фотосинтезира, някой ще трябва да плаща надниците на тези народни представители, които не ходят на работа, добави тя. \"Към депутатите трябва да има същата справедливост на закона, както към всички българи. Големият контрол на избраниците е от избирателите. Когато излизаш, очакваш да се случи нещо, а тук не е ясно какво ще се случи, като излезеш.\"", "date": "2019.02.25", "title": "Татяна Буруджиева: Бойкотът на БСП може да доведе до отнемане на субсидията им"}
{"url": "https://www.faktor.bg/bg/articles/gratskite-medii-skochiha-sreshtu-reportazh-na-bi-bi-si-za-makedonskite-slavyani", "text": "Гръцкият печат коментира вчерашния репортаж на Би Би Си, озаглавен \"Гръцкото невидимо малцинство - македонските славяни\". В него се казва, че с ратификацията на споразумението с новопреименуваната Република Северна Македония Гърция е признала съществуването на \"македонски език\" и \"македонска народност\", но от десетилетия отхвърля съществуването на собственото си \"македонско малцинство\". Припомня се, че в продължение на почти век \"етническите македонци\" в Гърция са били обект на подозрителност и понякога на преследване и мнозина нямат желание да говорят за своята идентичност. Още вчера публикацията предизвика реакцията на гръцки дипломатически източници, които отхвърлиха \"неприемливите твърдения\" в репортажа. \"Та неа\" определя репортажа като \"провокативна статия\". Вестникът коментира, че са минали едва няколко дни от влизането на Преспанското споразумение в сила и началото на новата епоха в отношенията на Гърция със Скопие и вече се появиха първите сенки около името на \"Северна Македония\". Те се отнасят не толкова до името, колкото до отделните детайли в споразумението и до въпроса дали те отварят вратата за иредентизма и за \"македонски малцинства\" в Гърция, предава БТА. Вестникът цитира реакциите както на гръцкото правителство, така и на опозиционните \"Нова демокрация\" и \"Движение за промяна\". \"Нова демокрация\" поиска от премиера Алексис Ципрас незабавно и категорично да изпрати във всички посоки посланието, че за Гърция въпрос за съществуването на \"етническо македонско малцинство\" не съществува. От най-голямата опозиционна партия заявиха, че цялата отговорност за вредните последствия от Преспанското споразумение е на кабинета и че някои, които се самоопределят като членове на \"етническото македонско малцинство\", вече ликуват заради споразумението, подписано от гръцкото правителство. \"Та неа\" цитира и отговора на кабинета на премиера Ципрас, в който се казва, че Нова демокрация и лидерът и Кириакос Мицотакис отново са решили да бъдат \"крайни пропагандатори на неприемливи и необосновани твърдения\". Гръцкото правителство подчертава, че Преспанското споразумение потвърждава по официален и международно обвързващ начин, че въпрос за наличието на \"малцинство\" не стои - нещо, което Северна Македония е приела с подписа си и с декларациите си. Лявоцентристкото Движение за промяна от своя страна заяви, че \"бяха нужни само няколко дни след ратификацията на споразумението, за да започнат провокациите на иредентизма и пропагандата на т.нар. македонизъм\". На реакциите срещу репортажа се спира и \"Елефтерос типос\", който пише, че публикацията на Би Би Си е потвърдила страховете на най-голямата опозиционна сила за появата на т.нар. \"славяноезично малцинство в Гърция\". Рецитал на неграмотност беше изнесен отново по повод на аргументирания (и изключително умерен) репортаж на Би Би Си за славяноезичните македонци в Северна Гърция, пише \"Ефимерида тон синдактон\". Това е разбираемо за Нова демокрация, която вече се е превърнала с един разширен вариант на (националистическата партия) Народен православен сбор (ЛАОС). Разбираемо е и за \"информационните\" портали, които живеят от копи-пейст и разпространението на прессъобщения, коментира вестникът, но задава въпроса какво целят \"онези кръгове от министерството на външните работи\", които вече отвориха дума за \"неприемливите твърдения\" на Би Би Си. Изданието пише, че фактологията на спорния репортаж за публична истина за 99 процента от гръцката академична общност, включително и за противниците на Преспанското споразумение.", "date": "2019.02.25", "title": "Гръцките медии с остри коментари по повод репортаж на Би Би Си за \"македонските славяни\""}
{"url": "https://www.faktor.bg/bg/articles/novini/balgariya/prof-zahariev-bsp-probutvat-edni-i-sashti-litsa-v-mediite-koito-sazdadoha-obraza-na-zakostenyala-elitarna-partiya", "text": "„Обсъждания за завръщания на БСП има, но те са на ниво на общински съвети. Това ще бъде предполагам и темата на днешното събра на партията. Решението за напускане на левите депутати на Народното събрание беше оспорвано от много партийци. Да не говорим, че медийната политика на БСП не беше най-добра, защото предлага едни и същи лица на телевизионния екран, които едва ли са най-доброто, което има. Остава впечатлението, че левицата е закостеняла елитарна партия“. Това заяви в предаването „Свободна зона“ по ТВ Европа проф. Захари Захариев от БСП.  „Появиха се твърдения, че напускането на депутатите може да се компенсира чрез вестник „Дума“ и новата телевизия. Това не е сериозно, защото вестник с 3 000 броя тираж и новопрохождаща телевизия със своите проблеми с кабелните оператори не могат да компенсират парламентарната трибуна“, каза още проф. Захариев.  „Самата партия ГЕРБ недооцени онези последствия може да имат промените в Изборния кодекс, но пък даде заден ход. Тази промяна в позицията на управляващите щеше да стане и без БСП да напуска Народното събрание. В същото време имаше и заиграване на ДПС, партия, която е като горещ картоф и никой не я иска за свой партньор. В никакъв случай не означава, че не може да се води парламентарен диалог между отделните формации. Напускайки парламента, БСП превръща без да иска ГЕРБ зависима от гласовете на ДПС“, коментира социалистът.  „В момента ДПС се чувства като езичето на везните на БСП и ГЕРБ. Ако партиите в парламента отхвърлят ветото на президента, трябва да се изчака новото решение на парламента в Държавен вестник, което прави тромава процедурата. Подобна постъпка ще донесе негативи и за самата ГЕРБ“, заяви Захари Захариев.  „Сергей Станишев има шанс да заеме челно място в листата на БСП за евроизборите. От друга страна, със задния ход, който даде ГЕРБ, той може да бъде включен на по-задно място, което обаче ще бъде унизително за него и за ПЕС. Има и трети вариант – не изключвам Корнелия Нинова също да води листата за Европейския парламент, а Сергей Станишев да бъде на второ място“, коментира Захариев. Водещият Георги Коритаров допълни, че по същата логика лидерката на БСП може да се кандидатира и за кмет на София, както Надежда Михайлова в годините, когато оглавяваше СДС.", "date": "2019.02.25", "title": "Проф. Захариев: Нинова може да оглави листата на БСП за ЕП, а Станишев да остане на второ място"}
{"url": "https://www.faktor.bg/bg/articles/ekaterina-zaharieva-rabotim-za-tova-prez-mesets-yuni-severna-makedoniya-da-zapochne-pregovori-za-chlenstvo-v-es", "text": "\"Работим за това през месец юни Северна Македония да започне преговори за членство в ЕС\". Това каза пред журналисти в Министерския съвет вицепремиерът Екатерина Захариева. „По-малко от седмица, след като българският парламент, в присъствието на председателя на парламента на Република Северна Македония ратифицира протокола, имаме двустранно посещение, всъщност това е първото двустранно посещение на Никола Димитров в България, въпреки че няколко пъти е бил тук. Бързата ратификация единодушно, макар и в отсъствието на опозицията, е поредният пример за това, колко е силна подкрепата на България и колко важно стратегически за нас е Северна Македония да бъде съюзник в НАТО“, обясни външният министър на България.  „Много се надявам през декември месец в Лондон да бъдете пълноправен съюзник на НАТО и до тогава да приключи ратификацията на всички оставащи парламенти“, допълни Захариева.  Тя припомни как външният министър на Северна Македония е благодарил на българския народ, затова, че с подписването на нашия договор за добросъседство сме дали тласък и позитивен пример, от който така дълбоко имаме нужда на Балканите, да се отпуши процесът Северна Македония да бъде в НАТО. „Много се надявам и мога да ви уверя, че работим затова юни месец да започнете преговори за членство в ЕС. Много се радвам, че Комисията работи интензивно, радвам се, че се разбраха се да се събират всеки месец и факта, че на последното заседание има голям напредък, да честваме заедно исторически личности, част от общата ни история“, заяви тя.", "date": "2019.02.25", "title": "Екатерина Захариева: Работим Северна Македония да преговоря за членство в ЕС още през юни"}
{"url": "https://www.faktor.bg/bg/articles/elena-yoncheva-zagrizhena-za-desnite-partii-izvan-parlamenta", "text": "\"Ние не искаме отстъпки от ГЕРБ, а настояваме за спазване на закона. От спазването на  закона интерес има не само БСП, а и тези партии, които не са представени в парламента, десните партии\". Това заяви пред БСТВ говорителят на ПГ на \"БСП за България\" Елена Йончева.   Тя подчерта, че става въпрос за спазване на изборния закон в частта му за осигуряване на възможност за машинно гласуване във всяка секция. \"Под голям обществен натиск ГЕРБ се \"съгласиха\" да има машини в едва 3 000 секции. Те обаче нямат право да се съгласяват или не. Те трябва или да спазват закона, така както е приет през 2014г, или да го отменят. В момента този закон просто не се изпълнява\", заяви тя.  По думите й, ако има машини, ще има по-малка вероятност за манипулации. Като друго неспазване на изборния закон Йончева посочи липсата на публичен регистър на избирателя. Не на последно място тя изтъкна нежеланието на управляващите да започнат процедура за избор на нов състав на ЦИК, тъй като мандатът на сегашната приключва.  \"Не е демократично, че българските граждани няма да имат възможност за касационна жалба до ВАС за решенията на избирателните комисии\", категорична бе Йончева. Според нея само като се спазват законите може да се върне доверието на гражданите в изборния процес. Социалистката каза още, че ако изборите са честни, ГЕРБ ще загубят катастрофално поради няколко причини. На първо място тя посочи състоянието, в което се намира страната. По думите й за 10 години сме имали шанс като част от ЕС и благодарение на средствата, които идват от Брюксел, да станем едно добро място за живеене с добро образование, с добра инфраструктура, с добро здравеопазване. \"Тогава нямаше да виждаме тези пустеещи села - пътувайки из България, човек остава с усещането, не че сме част от ЕС, а сме във война\", коментира тя.", "date": "2019.02.25", "title": "Елена Йончева брани десните партии извън парламента"}
{"url": "https://www.faktor.bg/bg/articles/novini/balgariya/toma-bikov-ninova-da-kazhe-yasno-podkrepya-li-timermans-za-predsedatel-na-ek-toy-e-za-istanbulskata-konventsiya", "text": "Време е БСП да кажат дали подкрепят кандидатурата на Франс Тимерманс за председател на Европейската комисия. Защото на изборите за Европейски парламент, те ще се явят като част от Партията на европейските социалисти. Това изтъква в свой коментар депутатът от ГЕРБ Тома Биков. Той припомня, че кандидатът на ПЕС Тимерманс вече твърдо обяви подкрепата си за Истанбулската конвенция, като дори ѝ даде статут на негови проритет в предизборната кампания. До момента кандидатът на ЕНП Манфред Вебер дори не е споменал този документ. Затова ако Нинова не подкрепя Тимерманс да го каже сега. Защото иначе пак цяла кампания ще говори едно, а когато минат изборите, евродепутатите ѝ ще направят точно обратното. Просто няма как едновременно да си против Истанбулската конвенция и да подкрепяш Тимерманс за председател на Европейската комисия, изтъква Биков.", "date": "2019.02.25", "title": "Тома Биков: Нинова да каже ясно – подкрепя ли Тимерманс за председател на ЕК, той е „за” Истанбулската конвенция"}
{"url": "https://www.faktor.bg/bg/articles/borisov-provede-sreshta-s-ministara-na-vanshnite-raboti-na-kralstvo-sauditska-arabiya", "text": "Министър-председателят Бойко Борисов проведе среща с министъра на външните работи на Кралство Саудитска Арабия Ибрахим Абдулазис ал-Асаф. Двамата разговаряха в рамките на Срещата на върха ЕС-Лига на арабските държави в Шарм Ел-Шейх. Активизирането на сътрудничеството в сферите на търговията, инвестициите и енергетиката бяха във фокуса на срещата между премиера Бойко Борисов и министър Ибрахим Абдулазис ал-Асаф.   Двамата подчертаха добрите отношения, които поддържат България и Кралство Саудитска Арабия. Външният министър приветства предстоящото откриване на българско посолство в Рабат, а българският премиер посочи, че това допълнително ще засили двустранните ни отношения във всички сфери. „Саудитска Арабия е важен външноикономически партньор на България и за нас е важно да надграждаме потенциала в сферата на инвестициите\", каза премиерът Бойко Борисов.   Министър-председателят Бойко Борисов и министър Ибрахим Абдулазис ал-Асаф обсъдиха възможностите за инвестиция от страна на Саудитска Арабия в проекта за изграждане на европейския газов хъб \"Балкан\". Борисов съобщи, че газовият хъб \"Балкан\" е важен за енергийната сигурност в целия регион на Югоизточна Европа. \"До момента е направено предпроектно проучване за газоразпределителния център, в което се разглеждат няколко източника за доставки на природен газ – от Русия, от Каспийския регион през междусистемната връзка с Гърция, от Румъния, както и евентуален местен добив от Черно море, където в момента се осъществяват проучвания\", каза българският министър-председател.   Премиерът Борисов посочи още, че само преди седмица Министерският съвет одобри създаването на съвместно дружество между Министерството на земеделието, храните и горите и Компанията за инвестиции в земеделието и животновъдството (SALIC) на Кралство Саудитска Арабия. Министър-председателят заяви, че така ще се засилят бизнес-контактите и преговорите между фирми от двете страни.", "date": "2019.02.25", "title": "Борисов проведе среща с министъра на външните работи на Кралство Саудитска Арабия"}
{"url": "https://www.faktor.bg/bg/articles/tsvetozar-tomov", "text": "\"Изборните проблеми на България не са свързани с технологията на гласуване, евентуалните манипулации не могат да повлияят съществено на изборния резултат\". Това каза говорителят на ЦИК Цветозар Томов пред БНР. Той направи анализ на предизборната подготовка в атмосфера на законодателни промени и смяна на състава на Комисията. „Машинното гласуване ще реши едни проблеми. Важното е да не допуснем гаф, ако системите за сигурност са пробити. От друга страна, ще се подобри точността на преброяване. Но проблемите с купения и с корпоративен вот, с ниската активност и с недобрата информираност, не са свързани с технологията“, подчерта Томов. „Всички знаем, че мандатът на членовете на ЦИК изтича и това не означава, че тя е прекъснала работа. Надявам се, че смяната ще стане гладко. Беше добре въпросът със смяната на мандата да бъде разгледан малко по-рано, за да могат новите членове да разполагат с малко повече време за адаптация“, отбеляза говорителят на ЦИК. Цветозар Томов допълни, че евроизборите са относително най-лекият вид от гледна точка на технология и организация. Но по-големият проблем са законовите промени по отношение на задълженията на комисията, особено по отношение на машинното гласуване.  „Тече съвсем нормална подготовка за изборите, но тя е основана на действащото законодателство. В момента изискването е за 12 500 устройства за машинно гласуване. Три месеца преди изборите всичко може да бъде направено, но няма време за пилеене. Има някои въпроси, които предстои да бъдат решени. При всички положения месец март е решаващ да се намери изпълнител на поръчката, за да може спокойно да се организира логистиката за машинното гласуване до изборите. Отдавна знаем кога са изборите за ЕП, трябва да успеем, но трябва да има и пълна законодателна яснота“, подчерта Томов. „Както в повечето страни, и у нас се правят опити за изборни манипулации. Като социолог ще кажа, че поне 95% са свободно упражняване на вот. Избори не се печелят с манипулации. Всички избори у нас съответстват на вота на гражданите. Това не означава, че не трябва да се борим с манипулациите. Този проблем е свързан с политическата култура и начина, по който взаимодействат институциите“, допълни Цветозар Томов., „Дали ще има или няма да има преференции, също не е фактор за честността на изборите. Според мен правилно сме предпочели пропорционалното гласуване“, каза още социологът. Томов изрази също мнение, че не бива изборното законодателство непрекъснато да се променя. „Няма у нас два последователни избора, проведени при едно и също изборно законодателство. Внушаването на недоверие в честността на изборите е опасно заиграване с предразсъдъците на хората, отвратителна предизборна практика. При всички нарушения повече от 2-3 мандата на парламентарни избори не биха били изместени, а на евроизбори е сигурно, че ще отидат в Брюксел тези, които българите наистина изберат“. Цветозар Томов направи уговорката, че на много от въпросите отговаря като гражданин и като социолог, а не като говорител на ЦИК.", "date": "2019.02.25", "title": "Цветозар Томов: Машинното гласуване няма да спре купения и корпоративния вот"}
{"url": "https://www.faktor.bg/bg/articles/novini/svyat/tramp-zaminava-za-sreshtata-na-varha-v-vav-vietnam-s-kim-chen-un", "text": "Президентът на САЩ Доналд Тръмп заяви, че ще замине за Ханой днес за втората си среща с Ким Чен-ун, съобщава агенция „Синхуа“. „Ще замина за Ханой, Виетнам, рано на среща на върха с Ким Чен-ун от Северна Корея, където и двамата очакваме продължаване на напредъка, постигнат на първата среща в Сингапур“, написа Тръмп. Тръмп приветства „чудесните си отношения“ с Ким, добавяйки, че Северна Корея може „бързо се превърне в една от големите икономически сили навсякъде по света“ при липса на ядрени оръжия. Според официалната Корейска централна информационна агенция (KCNA) Ким е напуснал Пхенян в събота следобед с влак за Ханой за втората среща на върха САЩ-Северна Корея. Тръмп заяви, че пътуването му до Виетнам ще бъде „много успешно“, като предвижда двудневната му среща с Ким да „постигне много“. Въпреки това различията по такива ключови въпроси като пътна карта за денуклеаризация, премахването на санкциите и дали да се издаде декларация за край на войната все още пречат на преговорите.", "date": "2019.02.25", "title": "Тръмп заминава за срещата на върха във Виетнам с Ким Чен-ун"}
{"url": "https://www.faktor.bg/bg/articles/samolet-katsna-avariyno-na-letishte-sofiya", "text": "Самолет на нискотарифна компания кацна аварийно на пистата на летище София. Според информацията на МВР, самолетът, пътуващ от Будапеща към София, се е приземил на пистата около полунощ заради съмнения за спукана гума. На място веднага са извикани екипи на пожарна и спешна помощ. Няма пострадали. Не е нарушен и графикът за изпълняване на полетите на летището.", "date": "2019.02.25", "title": "Самолет кацна аварийно на летище София"}
{"url": "https://www.faktor.bg/bg/articles/slantseto-shte-slozhi-kray-na-ledeniya-uikend", "text": "Днес ще бъде предимно слънчево. Това съобщи за Агенция „Фокус” дежурният синоптик Георги Цеков от Националния институт по метеорология и хидрология (НИМХ). Повече облаци ще има преди обяд в крайните южни и източни райони. Вятърът в по-голямата част от страната ще се ориентира от запад-северозапад – слаб, в Дунавската равнина до умерен. В Югоизточна България все още ще бъде от север - до умерен. Дневните температури ще се повишат и максималните ще бъдат предимно между 2° и 7°, в София около 2°. Атмосферното налягане още малко ще се понижи, но ще остане значително по-високо от средното за месеца. Над Черноморието ще бъде предимно слънчево. Ще духа до умерен вятър, по северното крайбрежие от северозапад, по южното от север-североизток. Максималните температури ще бъдат между 3° и 5°. Температурата на морската вода е 6-7°. Вълнението на морето ще бъде 2-3 бала. В планините ще бъде предимно слънчево. Ще духа умерен източен вятър, който към края на деня ще отслабне и ще се ориентира от север. Максимална температура на височина 1200 метра – около минус 2°, на 2000 метра – около минус 6°.", "date": "2019.02.25", "title": "Слънцето слага край на ледения уикенд"}
{"url": "https://www.faktor.bg/bg/articles/novini/balgariya/bozhidar-lukarski-s-napuskaneto-na-parlamenta-bsp-opitva-da-si-pravi-predizboren-piar", "text": "„Не ми липсва председателският пост в СДС, особено след като виждаме каква е тежката ситуация в десницата. След като съм си подал оставката, аз съм си направил равносметката. Аз съм част от Националния съвет на партията. Веселин Марешки отдавна имаше желание да се настани на „Раковски“ 134. Не одобрявам това, че „Воля“ се настани в сградата, защото няма нищо общо с десните партии“. Това каза пред БТВ бившият председател на СДС Божидар Лукарски.  „Желанието на Марешки да се коалира със СДС не е стихвало и беше още от времето, когато бях лидер на партията“, каза още Лукарски. „Да, България“ не е дясна партия. Десните по-скоро биха подкрепили за водач на листите за Европарламента Светослав Малинов. Сергей Станишев се опитва от друга страна да сложи на една плоскост дясното мислене и национализма. Аз не знам той какво вижда в България от Брюксел“, каза още бившият шеф на СДС.  „БСП си прави предизборен пиар с напускането на парламента. Социалистите трябваше да се върнат, след като от ГЕРБ се извъртяха по отношение на промените в Изборния кодекс. Все повече мирише на предсрочни избори. Пропукванията в патриотичната коалиция са много сериозни. Евровотът ще е своеобразен лакмус за това. Кворумът е само част от пъзела, защото има по-сериозни цепнатини в управлението“, каза още Лукарски.", "date": "2019.02.25", "title": "Божидар Лукарски: С напускането на парламента БСП опитва да си прави предизборен пиар"}
{"url": "https://www.faktor.bg/bg/articles/tsvetanov-shte-uchastva-v-sreshta-na-evropol", "text": "Делегация на Народното събрание, ръководена от председателя на Комисията по вътрешна сигурност и обществен ред Цветан Цветанов, ще участва в Четвъртата среща на Съвместната група за парламентарен контрол на Европол, която ще се проведе в Букурещ днес. Делегацията на НС включва още председателя на Комисията за контрол над службите за сигурност, прилагането и използването на специалните разузнавателни средства и достъпа до данните по Закона за електронните съобщения Димитър Лазаров и Мустафа Карадайъ, член на Комисията по вътрешна сигурност и обществен ред и Комисията за контрол над службите за сигурност. По време на срещата ще бъде изслушано ръководството на Европол и Европейския надзорен орган по защита на данните, на Еропейския център за киберпрестъпност и др. Цветан Цветанов ще представи доклад за участието си в срещите на Управителния съвет на Европол в периода септември 2018 г. - февруари 2019 г.", "date": "2019.02.25", "title": "Цветанов ще участва в среща на Европол"}
{"url": "https://www.faktor.bg/bg/articles/vanshniyat-ministar-na-severna-makedoniya", "text": "\"България и Македония имат много общи исторически моменти и личности и това е хубаво, предпоставка за близост е, а не за конфликти. Без взаимна почит двете страни не могат да бъдат близки. Заради името бяхме заключени в чакалнята на НАТО и ЕС и затова намерихме начин да променим това, но ние си оставаме същите като идентичност – ние пак сме македонци\". Това каза пред БТВ външният министър на Северна Македония Никола Димитров, който днес ще се срещне с президента Румен Радев и с колегата си Екатерина Захариева.  Македония официално смени своето име на Северна Македония. Гръцкият парламент ратифицира протокола за присъединяване на страната към НАТО. Спорът между Атина и Скопие за името на Македония спъваше опитите ѝ да се присъедини към ЕС и НАТО.  Македонският външен министър коментира и предстоящите президентски избори в Северна Македония и споменаването на името му като участник в тях. \"Чест е за мен, че името ми се споменава за кандидат за президент. Това е отговорна работа, каза  Димитров. Президентските избори са на 21 април. Ролята на държавния глава в Македония е предимно церемониална, той подписва приетите от парламента закони и е главнокомандващ въоръжените сили.", "date": "2019.02.25", "title": "Външният министър на Северна Македония: Без взаимна почит с България, не можем да бъдем близки със страната ви"}
