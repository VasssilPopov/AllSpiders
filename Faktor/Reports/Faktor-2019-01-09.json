{"url": "https://www.faktor.bg/bg/articles/mvnr-na-rusiya-privika-poslanika-na-yaponiya-zaradi-zayavleniya-na-tokio-za-kurilskite-ostrovi", "text": "Руското Министерство на външните работи привика посланика на Япония в Москва Тойохиса Кодзуки и „му обърна внимание“ върху последните изказвания на официално Токио за мирния договор с Русия, предава РИА Новости. По-рано японският премиер Шиндзо Абе в интервю пред телевизионния канал „Асахи“ заяви, че Токио претендира за южните Курили, но няма намерение да изселва руснаците, които живеят там. Освен това бе съобщено, че японското правителство планира да предложи на Русия отказ от взаимните претенции за компенсации, свързани с четирите острова от Курилската верига, за които претендира Токио и ги нарича свои „северни територии“. По данни от руското дипломатическо ведомство, по време на срещата заместник-министърът Игор Моргулов е заявил на посланика, че подобни изказвания грубо изкривяват договорките между лидерите на Япония и Русия за ускоряване на преговорния процес на основата на Съвместната декларация от 1956 година и дезориентират обществеността в двете страни относно съдържанието на преговорите. „На началника на японската дипломатическа мисия е казано, че такива заявления се оценяват като опит за изкуствено нагнетяване на атмосферата около проблемите на мирния договор и налагат на другата страна собствен сценарий за тяхното разрешаване“, подчертават от руското МВнР. Моргулов отбелязва, че позицията на Русия остава непроменена. По неговите думи, проблемите около мирния договор могат да бъдат решени само в условия на качествено нова атмосфера в руско-японските отношения. Решението трябва да бъде подкрепено и от двете страни. Освен това, то трябва да се основава на безусловното признание на всички резултати от Втората световна война от Токио, включително суверенитетът на Русия над Курилските острови. РИА Новости припомня, че отношенията между Русия и Япония са помрачени от дълги години от липсата на мирен договор. Токио претендира за островите Кунашир, Шикотан, Итуруп и Хабомай, позовавайки се на двустранния Трактат за търговията и границите от 1855 година. През 1956 година СССР и Япония подписват Съвместна декларация, в която Москва се съгласява да разгледа възможността за предаване на Япония на Хабомай и Шикотан след сключването на мирен договор, а съдбата на Кунашир и Итуруп изобщо не се засяга. СССР е разчитал, че Съвместната декларация ще постави точка на спора, но Япония е считала, че документът представлява само частично решение на проблема и не се е отказал от претенциите за всички острови. Позицията на Москва е, че островите са влезли в състава на СССР след края на ВСВ и суверенитетът на Русия над тях не подлежи на съмнение. На 14 ноември м.г. в Сингапур се състоя среща на високо равнище между Владимир Путин и премиера на Япония Шиндзо Абе.  След края на срещата министър-председателят заяви, че страните са се договорили да ускорят преговорния процес по мирния договор на основата на Съвместната съветско-японска декларация от 1956 година. Това е сериозна отстъпка от страна на Япония, тъй като по-рано официалната й позиция е било искане за връщане на четирите острови и чак след това подписване на мирен договор.", "date": "2019.01.09", "title": "МВнР на Русия привика посланика на Япония заради заявления на Токио за Курилските острови"}
{"url": "https://www.faktor.bg/bg/articles/putin-prenebregna-rumen-radev-i-boyko-borisov-v-praznichnite-si-novogodishni-poslaniya", "text": "Президентът на Руската федерация Владимир Путин пропусна България в поздравленията си по случай Рождество и Нова година. Това става ясно от списъка с празничните послания на руския държавен глава, публикуван на сайта на Кремъл.   Прави впечатление, че България е наредена до Румъния, Полша, Грузия и Украйна, както и до Литва, Латвия и Естония - страни, към които руският президент е проявил пренебрежение по отношение на новогодишните честитки.   Нито президентът Радев, нито премиерът Борисов, които бяха на гости на Путин през миналата година, са били уважени с поздравления за настъпващата Нова година, пише Епицентър.бг.   Сред държавните ръководители, които руският президент поздравява за Рождество и Нова година, личат президентът на САЩ Доналд Тръмп, кралица Елизабет Втора, френският президент Еманюел Макрон, германските президент и канцлер Франк-Валтер Щайнмайер и Ангела Меркел, папа Франциск.   Путин изпратил сърдечни честитки на държавните ръководители на нашите съседни балкански страни: на сръбския президент Александър Вучич, на гръцкия премиер Алексис Ципрас, на турския лидер Реджеп Ердоган.   Руският президент демонстрира уважение и към унгарския лидер Виктор Орбан,  към президента и премиера на Италия Серджо Матарела и Джузепе Конте, към княза на Монако Албер Втори, към премиера на Канада Джъстин Трюдо,  Путин поздравил и стратегическия си партньор - китайския лидер Си Цзинпин, както и испанския крал Фелипе VI и кралица Летисия.   Сред зачетените са и президентите на Аржентина, Бразилия, Индия, Венецуела, Виетнам и японският пречмиер Шиндзо Абе.  Специални послания руският лидер е отправил към сирийския президент Башар Асад и премиера на Израел Бенямин Нетаняху.  Поздравителни послания Владимир Путин е отправил и към генералния секретар на ООН Антониу Гутереш, директора на МВФ Кристин Лагард, почетния президент на МОК Бах, президента на ФИФА Джани Инфантино и др.   В челото на списъка на уважените естествено са лидерите на държавите от бившия СССР - Абхазия, Азербайджан, Армения, Беларус, Казахстан, Киргизия, Молдова, Таджикистан, Туркменистан, Узбекистан, Южна Осетия.  Руският президент е поздравил и редица бивши държавни ръководители като Серж Саргсян, Силвио Берлускони, Джорджа Буш-младши, Романо Проди, Никола Саркози, Франсоа Фийон, крал Хуан-Карлос I и Герхард Шрьодер.", "date": "2019.01.09", "title": "София, Киев, Букурещ и  Варшава останаха извън празничния списък на Путин"}
{"url": "https://www.faktor.bg/bg/articles/stachka-na-letishtata-v-germaniya-utre-mozhe-da-ima-zakasneniya-i-otmyanata-na-poleti", "text": "Заради стачка на персонала на летищата в Дюселдорф, Кьолн, Бон и Щутгарт е възможно утре да има значителни закъснения и отмяната на полети, предупреждават от българското Министерство на външните работи.  Препоръчва се българските граждани, които планират да летят от и до тези летища, предварително да се свържат с авиокомпанията за актуална информация за самолетния трафик.", "date": "2019.01.09", "title": "Стачка на летищата в Германия: очакват се закъснения и отмяна на полети"}
{"url": "https://www.faktor.bg/bg/articles/golyam-pozhar-v-zavod-za-potsinkovane-v-ruskata-orenburgska-oblast", "text": "Голям пожар избухна в завод за поцинковане в руската Оренбургска област. Огънят се е разпространил върху площ от близо седем хиляди квадратни метра. По предварителна информация огънят е пламнал в един от цеховете за горещо поцинковане. Работниците успешно са били евакуирани. Пожарът е локализиран и няма пострадали хора, увери в ефира на телевизия 24 губернаторът на Оренбургска област Юрий Берг.  Най-близките населени места са разположени на 13 км и няма опасност за тях, съобщиха от Министерството на извънредните ситуациии.  На място е изпратена мобилна лаборатория, която замерва концентрацията на вредни вещества във въздуха. 77 души и 31 единици техника участват в гасенето на огъня.", "date": "2019.01.09", "title": "Голям пожар в завод за поцинковане в руската Оренбургска област"}
{"url": "https://www.faktor.bg/bg/articles/kasparov-malko-e-veroyatno-rusiya-da-se-sahrani-v-segashnite-si-granitsi", "text": "Според бившия световен шампион по шахмат Гари Каспаров е малко вероятно в близките 15-20 години Русия да се съхрани в сегашните си граници. На своята интернет страница Каспаров отговаря на редица въпроси, поставени му от читатели, сред които възможна ли е демократизация на Русия, за отношенията си с друг виден опозиционер – Алексей Навални, за външната политика на президента Путин, за Тръмп и отношението му към Путин и Русия. „Русия в момента е империя с очевидно нееднородни региони. Например Северен Кавказ и особено Чечня силно се отличават от сибирските или северозападните региони на Русия“, казва Каспаров, който след края на шахматната си кариера се отдаде на политическа дейност. Според него в близко бъдеще Русия може да загуби част от своите територии. „Проблемни са далекоизточните територии. Те са слабо населени, но богати на природни ресурси, които се използват от властта за лично обогатяване. Към тези територии очевидни претенции има Китай, който разполага с финанси, историческа перспектива и визия за столетия напред. Това за мен е главният въпрос – ще успее ли Русия да запази макар и само административен контрол върху Далечния изток“, казва още Каспаров.", "date": "2019.01.09", "title": "Каспаров: В близко бъдеще Русия ще загуби част от своите територии"}
{"url": "https://www.faktor.bg/bg/articles/zdravniyat-ministar-razporedi-proverka-v-stolichnata-speshna-pomosht-zaradi-pochinalo-dete", "text": "Министърът на здравеопазването Кирил Ананиев е разпоредил проверка на действията на Центъра за спешна медицинска помощ в София заради случай с починало дете по-рано днес. Това съобщи БТА, позовавайки се на информация от пресслужбата на ведомството. Днес в 14.02 ч. на тел. 112 е постъпил сигнал за 11-годишно дете със задушаване, повръщане на кръв и в тежко състояние, а в 14.03 ч. лекарски екип се пренасочва от друг адрес за този сигнал от Ботунец, посочиха от Центъра за спешна помощ. В 14.08 ч. жена, която се е представила като леля на детето, се е обадила и е отказала сигнала, твърдейки, че ще закарат детето със собствен транспорт до лечебно заведение. В 14.16 ч. медицинската сестра от Филиала за спешна помощ в Ботунец е подала сигнал за изключително тежкото състояние на детето и е започнала реанимационни действия, но то е починало. Медицинската сестра е била сама, тъй като в същото време лекарят от екипа е бил в София за хоспитализация на друго дете. По информация на \"Фокус\" пред филиала на Спешна помощ в \"Ботунец\" се е събрала голяма група хора, най-вероятно близки на починалото дете. Наложило се е полицаи да организират кордон около филиала, защото е имало агресивно поведение, уточни говорителят на Центъра за спешна медицинска помощ в София Катя Сунгарска.", "date": "2019.01.09", "title": "Здравният министър разпореди проверка в столичната Спешна помощ"}
{"url": "https://www.faktor.bg/bg/articles/gen-konstantin-popov-v-sveta-teche-nova-nadprevara-vav-vaorazhavaneto-i-nie-tryabva-da-badem-gotovi", "text": "България трябва да разполага с военна авиация, защото е необходимо да имаме възпиращи отбранителни способности. Дано да греша, но ми се струва, че по света тече нова надпревара във въоръжаването и ние трябва да бъдем готови, трябва да градим способности. Това заяви пред БНТ председателят на парламентарната Комисия по отбрана ген. Константин Попов във връзка със закупуването на нов тип боен самолет. ,,Процедурата, както е гласувана в проекта за инвестиционен разход, е спазена 1 към 1. Важно е да се разбере, че това е договор между две правителства и никое правителство няма как да заповяда на другото правителство какво да прави и точно затова възниква въпросът „Това конкурс ли е или не е конкурс“. Никъде в проекта за инвестиционен разход не е казано, че това е конкурс.  Изборът на изтребител не е конкурс, а събиране на предложения, които нямат задължителен или обвързващ характер. Просто няма как на конкурсни начала да се ръководи външната политика на страната. Правителството решава кое е най-изгодното за българската държава, но парламентът има крайната дума. Това, което е важно оттук-нататък, е да се влезе в процес на преговори и да се достигне до една приемлива цена. Изборът е направен – започваме преговори със САЩ за Ф-16, но дали и какво споразумение ще бъде постигнато, е съвсем друг въпрос'', коментира ген. Попов. ,,Изтребител от типа на Ф-16 има своите изключително добри параметри. Той се произвежда в хиляди бройки и се е доказал в битки. Разполага и с модерна модификация. Това, което е новото, е радар, нови софтуерни системи, компютри и това ще бъде произведено и няма начин това да се окаже нелетяща платформа, защото просто държавата САЩ поема гаранция за това, а F-16 е наистина добър самолет. Никой не ми е извивал ръцете, за да кажа кой да вземем. Нека да дадем шанс на правителството да работи'', каза още той и разкри, че поддръжката на Ф-16 би струвала около 7000 долара на част. ,,Във Военно-въздушните сили има млади момчета и момичета, които могат да бъдат обучени, така че човешкия ресурс го имаме. Надявам се в скоро време да имаме и техническия'', заключи ген. Константин Попов.", "date": "2019.01.09", "title": "Ген. Константин Попов: В света тече нова надпревара във въоръжаването и ние трябва да бъдем готови"}
{"url": "https://www.faktor.bg/bg/articles/novini/balgariya/tsvetanov-pred-gerb-sofiya-pobedim-li-na-evropeyskite-izbori-bsp-shte-izpadne-v-haos", "text": "Успех на ГЕРБ на европейските избори през пролетта ще ни създаде много добри условия за работа за местния вот. Ние ще имаме психологическото предимство и нужното спокойствие, а БСП ще изпадне в хаос. Това заяви председателят на ПГ на ГЕРБ и зам.-председател на партията Цветан Цветанов по време на среща със структурата на ГЕРБ-София. На нея присъстваха районните ръководители на ГЕРБ в столицата, народните представители от ГЕРБ-София, общинските съветници, кметове на столични райони, както и кметове на кметства. Това е първата среща на структурата за 2019 година, с която на практика започва подготовката за предстоящите избори. „В интерес на ГЕРБ е Корнелия Нинова да остане председател на БСП до европейския вот, защото тя се държи агресивно и недържавнически, а хората го виждат. Загубят ли  евроизборите, в БСП ще стартират необратими процеси. Там има напрежение, което не пожелавам на нито една партия“, сподели Цветанов по време на срещата. Той обясни, че БСП и Нинова ще стават дори по-агресивни, защото изборите наближават, а те нямат какво да покажат. „Те нямат алтернатива. Нямат реална програма, с която да излязат пред хората и да покажат, че са по-добри от нас. Представянето на тяхната „визия“ е било много слабо. На някои места пред хората дори са заставали депутати, които не са от този регион. Какво те знаят за проблемите не местните?“, попита той. „Ето затова е важно да сме обединени и да бъдем сред хората, където да популяризираме какво правим. Има с какво да се похвалим, нека го покажем. Да противодействаме на фалшивите новини с истински“, призова председателят на ПГ на ГЕРБ. В тази връзка той обясни каква ще бъде основната цел на гражданския диалог „Европа в нашия дом“, който ГЕРБ организира и който започва скоро. „Искаме да покажем какво е направено в България благодарение на европейската солидарност“, допълни той. Цветанов отбеляза, че това ще бъде отговорът на ГЕРБ на компроматната война на БСП, която тепърва ще се разгърне. „Трябва да убедим хората, че именно ЕНП може да изведе Европа до траен растеж и просперитет“, каза още зам.-председателят на ПГ. „Три неща ще са ключови за успеха ни на предстоящите избори. Това са работата, инициативите и комуникацията. Те вървят ръка за ръка. Ще продължим да работим и да подобряваме средата за живот, а чрез инициативите ще популяризираме резултатите“, обясни кметът на София и зам.-председател на ГЕРБ Йорданка Фандъкова. По думите й от комуникацията на всички от ГЕРБ-София с хората трябва да се направят изводи за интересите и желанията им и на база на тях да се очертаят приоритетите. Областният координатор на ГЕРБ-София Цветомир Паунов подчерта, че столичната структура на партията е съставена само от победители и че е уверен, че на предстоящите избори те ще продължат победната серия. Той благодари на зам.-председателя на ГЕРБ Цветан Цветанов за това, че подкрепя всяка една инициатива на софийската структура.", "date": "2019.01.09", "title": "Цветанов пред ГЕРБ-София: Победим ли на европейските избори – БСП ще изпадне в хаос"}
{"url": "https://www.faktor.bg/bg/articles/deputatite-obyaviha-razhodite-si-za-2-godini-izharchili-180-hil-lv-za-tsvetya", "text": "Парламентът е изхарчил 564 хил. лв за обществени поръчки за по-малко от месец. Част от тях са обявени по време на ваканцията, съобщи БТВ. Една от големите обществени поръчки, обявени от Народното събрание през последния месец, е за цветя – 180 хил. лв за две години с ДДС. Освен цветята, Народното събрание ще си осигурява и хотелски услуги и настаняване, ремонт на коли и печатни материали. Общо сумата за обществени поръчки, обявени за последния месец, надхвърля сумата от половин милион лева. За цветарския бранш сумата от 180 хил. лв им се струва изненадваща. „Много зависи от това колко цветя се използват и в какви обеми, но доколкото знам нашата администрация не набляга на това. Тази сума е доста голям обем. Доста са бедни техните аранжировки по масите, 150 - 200 лева максимум\", каза Любомир Каменов.  Цветята са поръчани на 27 декември. В периода декември – януари са обявени още три поръчки. За ремонти, печатни материали, хотелско настаняване. Общо за 564 хил. лв. Хотелското настаняване за 169 хил. лв е само за гости на парламента, не за самите депутати, които ползват ведомствени жилища. Най-вероятно това ще са делегации от чужбина. Въпреки че потърсихме официално детайли и информация от Народното събрание, от там отказаха коментар. Сроковете по обществената поръчка за доставка на цветя за протоколни нужди изтичат сляд няколко дни, а в петък депутатите се връщат на работа за следващата пленарна сесия.", "date": "2019.01.09", "title": "Депутатите обявиха разходите си, за 2 години са похарчили 180 хил. лв. за цветя"}
{"url": "https://www.faktor.bg/bg/articles/kristiyan-vigenin-sluzhebnoto-pravitelstvo-na-rumen-radev-vze-reshenie-za-gripen-pri-lipsa-na-deystvasht-parlament", "text": "Не беше редно служебното правителство на Румен Радев да взима решение за \"Грипен\", тъй като тогава нямаше парламенарен контрол, нямаше действащ парламент, заяви в \"Още от деня\" на БНТ секретарят на \"БСТ - България\" и бивш външен министър Кристиан Вигенин. \"Но след изборите и новото мнозинство опорочи цялата процедура само и само да добутаме до определени предложения. Не всеки е длъжен да разбира от самолети. Румен Радев като пилот може би разбира от самолети. Едно семейство, когато купува автпмобил, дали бащата ще купи на сина си спортен автомобил, или по-евтин, който ще върши прекрасна работа, без да може да развива 240 км по магистралата примерно?\", попита Вигенин. \"Преценката какво всъщност е нужно на България и какво е възможно не е достатъчно адекватна. Нека излязат и кажат - купуваме мощен спортен автомобил и да стане ясно защо. Трябваше да има дискусия за това. А сега под формата уж на конкурс, уж на открита процедура, стана ясно, че управляващите правят всичко, за да спечели една конкретна оферта\", посочи Вигенин.  \"Ние въобще не коментираме за F-16 ли става дума, или за Грипен. Ние в нито един момент не сме заявили предпочитания в едната или другата посока. Ние имаме проблем с начина, по който протече всичко това. Затова искаме всичко да излезе на светло и българските граждани да преценят кое е необходимо.  Той заяви, че \"нещата са предрешени\": \"Но нека видим вота в петък, защото може да има достатъчно народни представители, които да кажат не на подобно бланкетно решение. БСП е за модернизацията, но против такива решения, които правителството пробутва. Ние нямаме проблем нито със САЩ, нито с Швеция, нашият проблем е с начина, по който правителството поставя нещата\". Вигенин коментира и протестите на превозвачите в Брюксел: \"Много трудно ще е да се търсят компромисни решения. И е добре да бъде \"замразен\" този въпрос и разрешен от следващия Европейски парламент, а не под натиск\". Запитан кой ще бъде в листите за евродепутати, той отговори, че този въпрос не стои на дневен ред. \"От 1 февруари до края на март ще тече процесът по номинация и в края на април ще оповестим листата. Аз считам, че Сергей Станишев като председател на ПЕС трябва да има място в следващия Европейски парамент\", заяви Кристиан Вигенин.", "date": "2019.01.09", "title": "Кристиан Вигенин: Румен Радев взе решение за \"Грипен\" при липса на парламентарен контрол"}
{"url": "https://www.faktor.bg/bg/articles/obshtestvo/ulitsata/balgarka-izchezna-misteriozno-na-pat-za-atina", "text": "Българка изчезна на път за Атина. 34-годишната Петя Петрова тръгнала от София на 5-и януари вечерта за гръцката столица с вечерен автобус. След като минава границата обаче близките ѝ губят контакт с нея. Според семейството на Петя тя познава страната и би било трудно да се изгуби, тъй като е живяла там осем години. От автобусната компания са потвърдили, че всички пътници са слезли на крайната дестинация Атина. Сигналът е подаден към 5-о районно управление, а властите са се свързали с посолството ни в страната, съобщава Bulgaria ON AIR. Гражданите, които имат информация за Петя, могат да се свържат с полицията или с българското посолство в гръцката столица.", "date": "2019.01.09", "title": "Българка изчезна мистериозно на път за Атина"}
{"url": "https://www.faktor.bg/bg/articles/vnasyat-iskane-za-postoyanen-arest-na-romite-prebili-voenen-vav-voyvodinovo", "text": "Днес се очаква прокуратурата да внесе искане в съда за постоянното задържане под стража на двамата младежи, които пребиха военен. 33-годишният Валентин Димов е в болница в тежко състояние заради забележка на пътя, която направил на двете момчета от ромски произход на Богоявление.  В петък бивши военнослужещи ще излязат на протест в подкрепа на своя колега. „Имаме две прекрасни момиченца по-голямото дете знае част от истината – че баща й е ударен в главата и е в болница, а по-малко дете не разбира все още”, обясни в ефира на Би Ти Ви  Атанаска Димова – съпруга та командоса. „Не е очаквал ситуацията да се развие по този начин, не е очаквал да бъде нападнат. Почти всеки ден сме свидетели на такива инциденти, но такава жестокост и бруталност за първи път виждам, без сериозен повод, просто от едно спречкване”, сподели и бащата на Валентин Димов. Той каза още, че синът му има три мисии зад граница, че е честен и достоен българин, с добър професионален опит. „От всички тези мисии се е връщал жив и здрав, а в родината му да се случи това нещо”, отбеляза бащата. Според майката на пострадалия военен, той има добра подготовка, но не е искал да се бие с младежите, искал е да им направи забележка и не е очаквал, че ще се стигне до бой.", "date": "2019.01.09", "title": "Внасят искане за постоянен арест на ромите, пребили военен във Войводиново"}
{"url": "https://www.faktor.bg/bg/articles/svilenski-za-paketa-makron-tozi-proekt-tseli-da-otkradne-biznesa-na-balgarskite-prevozvachi", "text": "„Ако досега ни представяха проекта „Макрон\" в полза на правата на превозвачите, в крайна сметка се разбра, че този проект ще открадне бизнеса на тези хора и ще ги лиши от него. Този бизнес ще отиде в други държави и нашите превозвачи ще станат чужди работници\", това каза зам.- председателят на ПГ на „БСП за България\" Георги Свиленски в предаването „Референдум\" по БНТ. По думите му пакетът „Макрон\" не е бил приоритет на правителството и сме закъснели прекалено много с позициите ни, тъй като този проект се обсъжда от две години.  „Темата е национална, няма ляво и дясно, на което да се разделим по темата. Не искам да партизирам въпроса, но това е политика. Ние всички сме на едно мнение. Проблемът е, че няма кой да защити на висок глас в Европейския съюз българския интерес\", каза още Свиленски. Той поясни, че щетите за България при приемането на пакета „Макрон\" ще бъдат огромни. По думите му засегнати ще бъдат 120 хиляди шофьори и семействата им. „Управляващите трябва да вземат отношение по пакета „Мобилност 2\" още сега\", коментира Свиленски. „Молбата ни е към всички - нека всички заедно да защитим правата на транспортния бизнес, кой - с каквото може, за да защитим и Европейския съюз\", заключи народният представител.", "date": "2019.01.09", "title": "Свиленски за пакета \"Макрон\": Този проект цели да открадне бизнеса на българските превозвачи"}
{"url": "https://www.faktor.bg/bg/articles/prognoza-na-svetovnata-banka-bg-ikonomika-shte-zabavya-rastezha-si-do-2021", "text": "Българската икономика ще продължи да забавя растежа си в следващите три години и към 2021 г. ще е изгубила над една четвърт от темпото, с което растеше през 2016 г. В нито една от петте години България не е успяла и няма да успее да обърне тенденцията, пише \"Дневник\". Това се казва в януарската прогноза на Световната банка, в която се заявява, че през 2019 г. световната икономика ще расте по-бавно заради напрежението в търговските отношения и намаляване на международната търговия. Корекцията е от прогнозен ръст от 3% през 2018 г. на 2.9% през новата година и 2.8% през 2020 г. Това важи и за САЩ и Китай, които са в остър спор за свобода на търговията, протекционизъм и защита на авторски права, довел до санкции и контрасанкции между двете държави. Американската икономика ще се забави от 2.9% на 2.5% в последната година преди изборната 2020 г., а китайската - от 6.5% на 6.2%. С изчерпването на ефекта от данъчната реформа на президента Доналд Тръмп през 2021г. ръстът на икономиката в САЩ ще е слязъл рязко на 1.6%, т.е. почти половината от темпото, очаквано за настоящата година. По това врее Китай ще расте с 6%, което е добро темпо и макар да не е като средно 10% растеж годишно в периода 1980-2010 г., то е резултат от специална политика на Пекин от последните години за преминаване към по-ниски, но по-стабилни, нива на нарастване. \"В началото на 2018 г. световната икономика работеше на пълни обороти, но в последвалите месеци изгуби скорост и в предстоящата година пътуването може да се окаже още по-неприятно\", казва в официалното съобщение Кристалина Георгиева - главният изпълнителен директор на СБ, която от 1 февруари временно ще оглави институцията. Докладът от януари е наречен \"Смрачаващи се небеса\" и съдържа предупреждения за предстоящо т.нар. меко приземяване на световната икономика, за което първите ясни сигнали са се появили към средата на миналата година. За България банката коригира надолу с 0.5-0.6% от БВП всичките си прогнози от предишния юнски доклад \"Глобални икономически перспективи\". Половин година по-късно СБ очаква ръстът през 2018 г. да е бил 3.3%, а не 3.8%, което означава, че за 6 месеца според анализаторите българската икономика е изгубила над една осма от темпото на растеж. Понижени са и очакванията за настоящата и следващите две години. През 2019 г. забавянето ще продължи до ниво от 3.1%, догодина ще е 3%, а през 2021 г. ще слезе на 2.8%. За сравнение - през 2016 г. икономиката е нараснала с 3.9% според данните на СБ. Като основни причини банката посочва забавянето на растежа на еврозоната, която е основният търговски партньор на България, както и отслабването на стимулиращи ръста ефекти във финансовия сектор и изострящият се недостиг на работна ръка. Хърватия и Черна гора страдат от същите проблеми, докато икономики като унгарската, полската и сръбската са нараснали заради умерена инфлация, ниски лихви при кредитите, засилено вътрешно потребление и инвестиции. Западните Балкани (с изключение на Черна гора) също отчитат стабилно вътрешно потребление, а Македония получава комплименти и икономически ползи от прекратяването на политическата криза, формирането на ново правителство и подобряването на инвестиционния климат.", "date": "2019.01.09", "title": "Прогноза на Световната банка: БГ-икономика ще забавя растежа си до 2021"}
{"url": "https://www.faktor.bg/bg/articles/sport/kralev-razocharovan-sam-ot-grigor-dzhokovich-shte-igrae-na-sofia-open-2019", "text": "Световният №1 Новак Джокович ще пристигне у нас заради Sofia Open 2019, съобщи министърът на спорта Красен Кралев, според когото сърбинът ще проведе безплатни уроци с български таланти и ще се включи в официалната част от турнира. Остава и възможността при желание Джокович да участва в надпреварата в \"Арена Армеец\". \"Моята информация е, че Новак Джокович ще присъства в България на Sofia Open 2019. Ако не като участник, то ще даде няколко безплатни уроци на нашите деца, и също да се включи в официалната част от турнира. Организацията до момента е перфектна. Чичо му Горан Джокович е директор на турнира, има огромен опит, справя се по блестящ начин. Също и БФТенис натрупа сериозен опит при организирането на турнири\", каза Кралев, цитиран от Нова телевизия. Министърът не скри и разочарованието си от думите на Григор Димитров, който призова да се провеждат повече малки турнири у нас вместо да се провежда един голям. “Въобще не приемам думите на Григор като критика, тъй като е имало много Фючърси преди това, а той не е играл в тях. Да не изместваме темата от това, че в България има един прекрасен АТР турнир, който тази година ще е най-силен. Ще участват шестима тенисисти от Топ 20, които са предпочели София, защото знаят, че тук условията са страхотни, а нивото непрекъснато се покачва. Вместо да се радваме на този турнир, да коментираме, че имаме нужда от Фючърс-и, е несериозно.\" Участието на Циципас на Sofia Open 2019 предизвика истерия сред феновете му \"Казал съм го хиляди пъти. Когато иска, Григор е добре дошъл да участва. Ние не правим турнир само за един човек, който и да е бил той. Турнирът е достатъчно силен и ще дойдат големи имена. Имаме и една “уайлд кард”, която ще отиде при някой от отпадналите рано от Откритото първенство на Австралия.\"", "date": "2019.01.09", "title": "Кралев: Разочарован съм от Григор, Джокович ще играе на Sofia Open 2019"}
{"url": "https://www.faktor.bg/bg/articles/sport/sadat-sprya-vremenno-deloto-za-nesastoyatelnost-na-levski", "text": "Софийски градски съд спря делото за несъстоятелност на \"Левски\", заведено от фирмата \"Глобал мениджмънт\" ЕООД, собственост на мениджъра Николай Жейнов. В края на 2018 г. футболният агент поиска чрез фирмата си клубът да бъде обявен в несъстоятелност заради неплатени задължения от година и половина.  Делото не е прекратено, а само временно е възпрепятствано изпълнението по него, докато съдът не се произнесе по другото дело за несъстоятелност, заведено от фирмата \"Титан 77\", което също е спряно. От фирмата на Жейнов имат една седмица да обжалват. Търговско дело 2711 от 2018г. По новия ГПК Търговско отделение ТО VI-15 състав 21110 Молба за откриване на производство по несъстоятелност Разпореждане за образуване от 27.12.2018г. Образувано на 27.12.2018г. по Молба за обявяване в несъстоятелност Входящ документ 167999 от 21.12.2018г. Молител ГЛОБЪЛ МЕНИДЖМЪНТ ЕООД Ответник ПРОФЕСИОНАЛЕН ФУТБОЛЕН КЛУБ ЛЕВСКИ АД Закрито/разпоредително заседание от 3.1.2019 Резултат: Спряно СПИРА производството по т.д. №2711/2018г. на СГС, ТО, VІ-15 с-в до приключване на производството по т.д. №2390/2018г. на СГС, ТО, VІ-11 с-в с влязъл в сила съдебен акт. Определението може да се обжалва от \"Глобъл Мениджмънт\" ЕООД с частна жалба пред Софийски апелативен съд в едноседмичен срок от връчването му. \"Левски\" се намира в трудна ситуация. Клубът трябва да плати над 1 милион евро до 28 февруари, за да избегне изхвърляне от европейските клубни турнири за един от следващите два сезона. Точната сума е 1 040 000 евро. Тя е дължима към 30 септември 2018 година и именно заради нея УЕФА налага въпросната санкция плюс глоба в размер на 100 000 евро. Дълговете на клуба към Националната агенция за приходите (НАП) възлизат на 700 000 евро. По сметките на футболисти и треньори трябва да бъдат преведени 290 000 евро, а 50 000 евро - към друг клуб.", "date": "2019.01.09", "title": "Съдът спря временно делото за несъстоятелност на \"Левски\""}
{"url": "https://www.faktor.bg/bg/articles/gardian-vklyuchi-plovdiv-v-spisak-s-nay-dobrite-turisticheski-destinatsii-za-2019-g", "text": "Пловдив попадна в списъка с най-добрите туристически дестинации на 2019 г. на \"Гардиън\", а основна причина за това е, че тази година градът ще бъде Европейска столица на културата. В статията на \"Гардиън\" Пловдив е определен като \"град на изкуството, музиката и науката\", който има \"големи планове за 2019 г.\" - концерти, театрални постановки и изложби. \"Купонът започва на 11 януари с шоу от музика, светлина и танц\", пише изданието. \"Гардиън\" споменава няколко от събитията в програмата на Пловдив - Европейска столица на културата - \"Айляк парад\", който е предвиден за 4 май, и Brexit Blues - фестивал, който отдава почит на британската музикална сцена. Други събития, които \"Гардиън\" отбелязва в статията, са изложбата \"Еврика!\" на \"Музейко\", която представя научни открития от 19 и 20 век, както и фестивалът Opera Open, който ще се състои между 14 юни и 31 юли на сцената на Античния театър в Пловдив, пише \"Дневник\".", "date": "2019.01.09", "title": "\"Гардиън\" включи Пловдив в списък с най-добрите туристически дестинации за 2019 г."}
{"url": "https://www.faktor.bg/bg/articles/ikonomika/biznes/energiyniyat-ekspert-slavcho-neykov-nyama-nuzhda-ot-panika-za-tsenite-na-toka", "text": "“По темата за цените на тока въобще няма нужда от никаква паника“, каза пред БНР енергийният експерт Славчо Нейков. По отношение на прогнозите на бизнеса и синдикатите за поскъпване на стоки и услуги в резултат на повишението на цената на борсовата търговия с ток.  “Искам дебело да подчертая по повод на някои от анонсите, че това се отнася не само до цените на електроенергията за индустрията, а също така и до тези за бита, защото беше направен такъв анонс, както по отношение на самата цена, така и по отношение на увеличаване на цените на тока от първа необходимост“. “В национален план обаче бизнесът е в пълното си право да иска и предсказуемост, и прозрачност, и стабилност, защото той е този, който не само осигурява заетост, но също така той е този, който плаща данъците“, каза още той. Това е така и аз искам да кажа, че тяхната позиция въобще не е за подценяване, коментира той обединението на синдикатите и работодателите около “мрачната прогноза“ за цените на тока. Има няколко вътрешни и външни фактори, които трябва да бъдат взети предвид, и които безусловно дават основание за такъв тип позиция. За вътрешните фактори бих искал да подчертая безспорната необходимост от по-бърза либерализация на пазара. На преден план излизат два други играча – това е регулаторът и борсата. Регулаторът вече е снабден с необходимите законови правомощия, за да проверява има ли спекула на пазара. Друг вътрешен фактор е нуждата от дългосрочна визия за развитието на сектора. А за външните фактори, които въобще не са за подценяване. На първо място безспорно това е цената на емисиите, но тук на преден план излиза и адекватното отстояване на българските интереси пред европейските институции, коментира Нейков.", "date": "2019.01.09", "title": "Енергийният експерт Славчо Нейков: Няма нужда от паника за цените на тока"}
{"url": "https://www.faktor.bg/bg/articles/firmata-za-tol-sistemata-izpalnili-sme-angazhimenta-si-po-dogovora-za-e-vinetkite", "text": "От консорциум „Капш Трафик Солюшънс“ разпространиха позиция, в която уверяват, че са изпълнили всички ангажименти към властите по отношение на договора за изграждане на системата за електронни винетки. Пътни експерти призоваха фирмата изпълнител на новата система за таксуване при движение по републиканските пътища да обясни откъде идва проблемът.  На „Капш“ беше възложен договорът за изграждане на българската тол система за камиони над 3.5 тона и системата за електронни винетки за леки автомобили след обществена поръчка. В съобщението на консорциума се посочва, че „Капш“ е осигурил напълно работеща, тествана и одобрена система. На 14 декември Агенция „Пътна инфраструктура“ и „Капш“ са подписали приемо-предавателен протокол за предаване на системата за е-винетки. След подписването терминалите за самообслужване, центърът за данни, онлайн магазинът, автомобилите за контрол, правоприлагането и другите системни компоненти са изцяло под контрола на АПИ. „Капш“ отговаря за гаранционното обслужване на компонентите на системата. Конвертирането на хартиена винетка в е-винетка не е предмет на договора с „Капш“, консорциумът не е отговорен и за уебсайта, свързан с конвертирането на винетки. Плащанията в брой за електронни винетки не попадат в обхвата на договора между „Капш“ и АПИ, уточняват още от компанията. „Въпреки че не е част от договорното споразумение, „Капш“ оказва съдействие на властите и приветства проверката на министерството\". България е шестата европейска държава, в която на „Капш“ е възложена отговорността за изграждане на национална система за таксуване на пътната инфраструктура след Австрия, Швейцария, Полша, Чехия и Беларус. Заради неуредиците с електронните винетки и инсталирането на терминали премиерът Бойко Борисов поиска оставката на шефа на Пътната агенция. Регионалният министър увери, че всички проблеми със системата по пътищата са отстранени. Към настоящия момент водачите могат да си купят е-винетка от апаратите за самотаксуване, от сайта www.bgtoll.bg, през мобилното приложение, от областните пътни управления и от мобилния оператор А1. Поетапно ще започне продаването им и в някои големи вериги бензиностанции, а до месец ще започне и продажбата през банкоматите.", "date": "2019.01.09", "title": "Фирмата за е-винетките: „Капш“ оказва съдействие на властите и приветства проверката на министерството"}
{"url": "https://www.faktor.bg/bg/articles/evrostat-sredno-na-300-balgari-se-pada-po-1-politsay", "text": "На 100 000 души население у нас са се падали по 335 служители в униформа, или по 1 полицай средно на 300 българи, показват данни от анализ на Евростат за броя на полицейските служители в страните на ЕС през 2017 г. Средният показател за ЕС е бил - 318 полицаи на 100 000 души население или 1 полицай на 314 души в Евросъюза, отчита европейската статистика. Анализът показва и големи различия в страните-членки на ЕС по броя на полицейските служители, но страната ни е в равнопоставена позиция със страни като: Австрия /333 полицаи на 100 000 души/, Франция /326/, Белгия /342/, Испания /360/ и др. Според данните на НСИ през последните десет години броят на полицейските служители у нас е намалявал - през 2010 г. е имало 390 полицаи на 100 000 души, а през 2015 г. - 311 на 100 хиляди души. Общият брой на полицейските служители у нас за посочения период е бил около 23 хиляди, като най-висок брой полицаи за последното десетилетие е отчетен през 2010 г. - близо 30 000 души. Тези цифри обаче не включват служители в администрацията на МВР, персонал по поддръжката, както и други служители, които не участват в пряката полицейска дейност, като техният брой приблизително е равен на броя на щатните полицаи. На този фон делът на криминалната активност през 2017 г. е бил 421 престъпления на 100 000 души от наказателно отговорното население, като през същата година са приключили делата за извършването на 34 535 престъпления. Общият брой на полицейските служители в ЕС през 2017 г. е бил 1 643 000 души, което обаче е намаление с близо 3 процента в сравнение с 2010 т. отчита анализът на Евростат. Освен това значително е нараснал и броят на жените полицаи като техният дял достига 21 процента през 2017 г. или приблизително около 350 хиляди дами в полицейски униформи, в сравнение с 2010 г., когато техният брой е бил около 270 хиляди или 17 на сто от общия брой на полицаите в ЕС. Както бе отбелязано - съществуват доста големи диспропорции в страните на ЕС по броя на служителите на реда, ангажирани пряко с полицейска работа. Най-висок дял полицаи на 100 000 души население е отчетен в Кипър - 573, Малта - 505, Гърция - 492, Хърватия - 490, Латвия - 450 и др. Най-малко полицаи на 100 000 души са регистрирани в Унгария - едва 90, Финландия - 140, Дания - 180, Швеция - 200 и др. Като цяло броят на полицейските служители в съседните ни страни е бил както следва: Румъния - 52 000 или 260 полицаи на 100 0000 души, Гърция - също 52 000 или 492 на 100 хиляди, Сърбия - 42 000 полицаи или 620 на 100 000, Македония - 10 000 или 522 полицаи на 100 000, Турция - 380 000 полицаи или 510 на 100 000 души население. Страните-членки на ЕС по различен начин организират своето правоприлагане, в съответствие с националните си нужди, приоритети и ресурси. Поради тези причини съществуват и диспропорции от близо 5 пъти за броя на полицейските служители например в Унгария /90 на 100 хиляди/ и Кипър /573 на 100 хиляди/, отчита европейската статистика, цитира БТА.", "date": "2019.01.09", "title": "Евростат: Средно на 300 българи се пада по 1 полицай"}
{"url": "https://www.faktor.bg/bg/articles/demir-baba-teke-neobichaynoto-i-mistichno-myasto-kadeto-dps-sabira-simpatizantite-si", "text": "ДПС всяка година организира събор на симпатизантите си при легендарното Демир баба теке. Един доста необичаен избор, като се знае, че това е алевитско светилище, а почти всички мюсюлмани в движението са сунити.  Мистичната местност е действително крайно нестандартно решение за подобна партийна традиция.  Дали не се търси  Железния баща? През Средновековието тук се е извисявала църквата \"Свети Георги\", а през османската епоха, та и до днес там е т.нар. тюрбе, около което се оформя цял култов комплекс или текето на Демир баба - Железния баща. Предполага се, че е построено в средата на шестнадесети век, вероятно върху руините на тракийско светилище от четвърти век пр. Христа.  Текето е духовен център за алевитите, наричани още  Една много интересна мюсюлманска религиозна общност, от която днес в България са останали само около 50 000 души. Секта, преследвана и клана през османската епоха наравно с християните, ако не и повече. Може би затова представителите й тачат и много наши църковни празници, най-вече Гергьовден и Илинден, и предпочитат да другаруват с българите.  Казълбашите признават за пророк не Мохамед, а неговия зет Али, откъдето идва и едно от имената им. Разрешено им е да пийват ракия и вино, но не и да стъпват в джамия и да приемат мохамедани в дома си, а религиозната им доктрина е една от най-толерантните. Те практикуват някои от древните езически ритуали на шаманизма, мистичния суфизъм, характерен за шиитския ислям.  Алевитския светец от шестнадесети век Демир баба е обвита в легенди фигура, почитана от християни и мюсюлмани. Преданието го е обявило за могъщ великан, а местни хора са ни разказвали как, за да построи текето си,  Който многократно му я хвърлял през планини и хълмове, а после си я получавал обратно по същия начин. Запазени били и огромните железни обувки на Демир баба. Край светилището му, от пет дупки в скалата блика изворна вода. Според легендата при една невиждана суша местните хора помолили Демир баба да ги напои, за да не умрат от жажда. Той забил петте пръста на едната си ръка в камъка и водата потекла като от пет чучура. Затова изворът и днес се казва \"Беш пармак\" (от турските думи: bes, пет, и parmak, пръст - Петте пръста)  До 1927 г. на купола на сградата греели заедно  Това разказват стари хора. На празника Илинден, 2 август, по традиция тук се стичат християни и мюсюлмани, прави се голям курбан, връзват се парцалчета по решетките на прозорците и по дърветата, палят се свещи. Има различни версии за историята на седмоъгълна сграда, изградена от пясъчник, покрита с полусферичен купол, и мъжа, който лежи в нея. Според една от теориите, на това място е погребан самият кан Омуртаг, а легендата за Демир баба е алианският прочит на преданието за неговите дела. До 50-те години на миналия век бил запазен релеф в горната част на постройката, който силно наподобявал Мадарския конник. Една сутрин откриват, че е унищожен с длето.", "date": "2019.01.09", "title": "Демир баба теке - необичайното и мистично място, където ДПС събира симпатизантите си"}
{"url": "https://www.faktor.bg/bg/articles/petak-13/dokade-stigna-putin-bg-paravoenni-da-go-branyat-ot-rusiya-video", "text": "В каналите за видеосподеляне се появи едно направо „гениално“ обръщение на лидера на скандално известните ни паравоенните  организации. Човек, чието име предпочитаме да не произнасяме защото е обида за старшините в армията ни. Обръщение  На руски език, с какъвто не е можел да се похвали дори африканският любимец на  Петър Велики, чернокож симпатяга, за когото казват, че е пра-дядо на Александър Сергеевич  Пушкин. Този Абрам Петрович Ханибал бил принц на Еритрея, отвлечен и продаден в робство. Ала много–много по-свободен от цели легиони, предлагащи се на чужди господари днес…    Е, да не се лъжем-   Но пък има самочувствието да напише обръщение към руския народ, почти на родния му език, на езика на Пушкин. Прави го, за да го призове руския народ да се сплоти около Путин.  Колко мъка има по този свят, както е отбелязал класикът   Обръщението е наистина уникално умотворение, имитиращо обръщение на премиер на автономна република, което може де се включи във всеки съвременен учебник като пример как не трябва да се прави пропаганда, че евентуално и в помагало по психиатрия.   От това неповторимо видео можеш да се попикаеш от смях, ако не оставаше толкова страшното и отвратително усещане, че има  хора, които проявяват нахалството да се обявяват за български военни, били те от резерва, и да кичат безнаказано кириакстефчофщината си с имена като „Васил Левски“ и „Шипка“. Хора, които   И обратното. Без капка срам…  Много по-страшното е, че тези хора се разхождат на свобода, необезпокоявани от прокуратура, служби, дори от кварталния психодиспансер. Ала това е България, такава си я направихме…  Въпросният бивш старшина, който никога няма да носи маршалски жезъл в мешката си,  направи:  От името на:  „Воинский Союз \"Васил Левски\"-Болгарское Народное Ополчение \"Шипка\".  Представяте ли само какви старшини бродят под българското слънце.  Там съобщава на руснаците, че е дошло време за бой последен срещу империалистите и олигарсите, които ограбили народа на Русия. Пропуска само да отбележи, че последните са под прякото командване именно на Путин и въртят общи пари, както беше отбелязал покойният Александър Литвиненко, убит с полоний в Лондон.  Олигарсите под личното му разпореждане  само в омразните САЩ са изнесли 1 трилион долара, както стана ясно наскоро. И още почти толкова във Великобритания… Както и да е…  „Заедно ще се бием срещу Сатанинската дермократия…Съветвам ви да се подготвите за последната битка…. Само Путин ще ви спаси. Вие сте длъжни да помагате на Путин и на съществуващите власти. За съжаление,  Вие помогнете на Путин, ние ще въведем порядък тук, за да сте спокойни поне от тази страна. Петата колона… Предателите Горбачов и Елцин…“. Това са само част от безумните заклинания на този малък  имитатор на Рамазан Кадиров.  Доживяхме българските паравоенни да убеждават народа на Русия да подкрепя Путин. И то без ирония, със солдафонската маниакалност на подпоручик Дуб, че наистина могат да накарат  “най-великата нация“ в света“, както се изразяват, да застане още веднъж зад него. Сега, когато мислеща Русия е буквално вбесена от безумията му и призовава „Долой царя! Путина“ . Колко ли го е закъсал самодържецът, че опря до нашите, до  човечето в бутафорна униформа. От обкръжението на руския президент са в ужас от настроенията в Русия и от гневната вълна, която се надига във  форумите и социалните мрежи. Там вече е много трудно да откриеш някой, който не ругае властта.   „Двуглав орел“ на олигарха Константин Малофеев и ген. Леонид Решетников, който отговаря за петата колона в България, е поело курс към коронясването на Путин, както ви съобщихме. С надеждата, че така могат да закрепят един трон, който все по-силно се клати. Няма да се учудим, ако обръщението е поръчано лично от генерала.    Ще ви предложим и едно видео, посветено на Новогодишната реч на Путин, за сравнение. Извадихме и някои от коментарите, посветени на управлението на Путин под него. Подбрахме най-любезните. Публикуваме ги на руски, за да ги разберат и петоколонниците:   Мы на пороге большого шухера,все сыпется на глазах,Путин упрямый как Осел,власть не отдаст!  Уважаемый Владимир Владимирович,прошу Вас,сдайте свои полномочия(даже есть достойная кандидатура-мер Якутска),уйдите без боя,не доводите народ!!!!я Вас очень прошу!!!Вы не достойны и не можете управлять государством!!!!Это моё личное мнение. Позор Путину за трусость и гавеное поздравление с Новым Годом.  В топ!!! Встань за державу!  Родина зовёт!!!  молодцы, народ просыпается, горжусь вами, Россияне!  Ну ,что ,дождались!Буря закипела По регионам,нашей всей страны Ты оглянись народ тебе не верит  Как же при этом ,будешь править ты Сам он не уйдет, надо это понимать. Он сейчас неприкосновенен, как только он   оставит пост ему пиз...ц. Люди не простят ему разруху страны, он давно продал Россию западу. Свалит как Горбачёв за границу и будет жить дальше припеваючи. Ему на нас наплевать, все слова ложь. Скоро и по интернету не сможем свое мнение высказать, уже думает как всех запугать и посадить. Боится сволочь, а сколько крови на его руках. Это только богу известно. Сибиряки против Путина. Дальний восток России всегда был против Ельцина и Путина АРХАНГЕЛЬСКАЯ ОБЛАСТЬ против путина!!! Оренбург против путина! В ЯПОНИИ ПРАВИТЕЛЬСТВО  ПОСЛЕ ТАКОГО ПОЗОРА ВМЕСТЕ С ПРЕМЬЕР - МИНИСТРОМ ХАРАКИРИ СЕБЕ-БЫ СДЕЛАЛИ !  А ЭТИ КРЫСЯТА ПУКИНСКИЕ И САМ ПУКИН ТОЛЬКО СМЕЮТСЯ !  В цепи его заковать и по всей России пешком провести, чтоб каждый смог плюнуть ему в лицо. ВСТАВАЙ, СТРАНА ОГРОМНАЯ!!!!! Пора Ленину освободить место в мавзолее", "date": "2019.01.09", "title": "Докъде стигна Путин? БГ паравоенни да го бранят от Русия(видео)"}
{"url": "https://www.faktor.bg/bg/articles/iztrebitel-izchezna-nad-frantsiya", "text": "Самолет на френските военновъздушни сили изчезна над източната част на страната, предаде ТАСС. Наземните екипи заявиха, че изтребителят Mirage 2000 загуби връзка с радарите при извършаване на редовен полет във въздушното пространство между департаментите Юра и Ду около 14 часа местно време (15 българско). Няма информация колко души е имало на борда на самолета.", "date": "2019.01.09", "title": "Изтребител изчезна над Франция"}
{"url": "https://www.faktor.bg/bg/articles/govoritelyat-na-putin-nie-ne-se-mesim-v-nito-edna-darzhava", "text": "\"Не четете израелски медии, които разпространяват фалшиви новини\", каза прессекретарят на руския президент Владимир Путин – Дмитрий Песков, предаде ТАСС. Той буквално се подигра с изказването си, което прозвуча по-скоро като подигравка към света.  Говорителят на Кремъл коментира публикации в две издания в еврейската държава. \"Кешет\" и \"Решет\", отразявайки изказването на директора на израелската Служба за обща сигурност (ШАБАК) Надав Аргаман вчера в Тел Авив, обявиха, че Москва може да се намери в предсрочните парламентарни избори на 9 април. \"Ние не се намесвахме, не се намесваме и няма да се намесваме във вътрешните работи на нито една държава. Ето защо аз препоръчвам хората да не четат израелски медии, които разпространяват недостоверна и манипулативна информация\", заяви Песков. По-рано израелското МВР съобщи, че е изтрило над 100 акаунта в Twitter, от които се е разпространявали фалшиви новини.", "date": "2019.01.09", "title": "Говорителят на Путин бесен на Израел: Не се месим в нито една държава!"}
{"url": "https://www.faktor.bg/bg/articles/gerb-utvardi-ukazaniyata-za-sformirane-na-oblastni-i-obshtinski-predizborni-shtabove", "text": "Националният предизборен щаб на ГЕРБ прие и утвърди указанията за сформиране и структуриране на областни и общински предизборни щабове за предстоящите европейски и местни избори. Това съобщиха от пресцентъра на партията.  На 10-ти януари указанията ще бъдат изпратени до областните структури на партията в цялата страна. Националният предизборен щаб подготви и провеждането на Националната предизборна среща на ГЕРБ, която ще се проведе на 20 януари 2019 година. Форумът ще се проведе в зала 3 на НДК в столицата. В срещата ще вземат участие близо 2000 души, които са народни представители, евродепутати, членове на областните и общинските ръководства на партията, кметове и представители на Общински съвети, както и министрите от квотата на ГЕРБ. По време на националната предизборна среща ще бъде представена пълната хронограма на всички събития на ПП ГЕРБ до края на 2019 година. По време на Националната предизборна среща ще бъде представена официално и инициативата за провеждане на серия от граждански диалози в цялата страна под мотото „Европа в нашия дом“.", "date": "2019.01.09", "title": "ГЕРБ утвърди указанията за сформиране на областни и общински предизборни щабове"}
{"url": "https://www.faktor.bg/bg/articles/zhaltite-zhiletki-vav-frantsiya-s-opasen-hod-predizvikvane-na-bankova-panika", "text": "Активисти на протестното движение на \"жълтите жилетки\" във Франция призоваха за масово теглене на спестяванията от френските банки като част от продължаваща борба срещу правителството, предаде \"Асошиейтед прес\". Преди деветия пореден протестен уикенд в Париж и други френски градове \"жълтите жилетки\" отправиха призив в социалните мрежи за масово теглене на пари от банките. Протестиращите се надяват, че това може да принуди правителство да се вслуша в исканията им, по-специално в призива им за по-пряка демокрация чрез референдуми, позволяващи на гражданите да предлагат нови закони. Инициатор на призива за тегленето на пари е активистът от движението, Максим Никол. Според икономическото издание \"Капитал\" този икономически феномен е известен начин за предизвикване на банкова паника и е много опасен, но остава твърде малко вероятен. Операцията е насрочена за събота, 12 януари, от 8 часа местно време и е предвидено да се проведе още веднъж идния месец в случай на провал. Последиците са потенциално много съществени - нито една банка не държи ликвидности, съответстващи на депозитите на клиентите си, а банка, която не е в състояние да отговори на исканията за теглене, се изправя пред невъзможността да плаща разходите си за функциониране. След това схемата е класическа - ако една банка се срине, целият сектор се разклаща. (БТА)", "date": "2019.01.09", "title": "\"Жълтите жилетки\" във Франция с опасен ход: Предизвикване  на банкова паника"}
{"url": "https://www.faktor.bg/bg/articles/ne-vyarvayte-na-liberalite-che-te-ne-sa-sagreshili-s-izbora-na-putin", "text": "Виктор Шендерович гледа филма на Мански „Свидетели на Путин“, наслаждавайки се на лицата на либералите, които доведоха Путин до незаконната победа на първите президентски избори („от Юмашев до Павловски“). А след това призова тези хора да се покаят : \"Примерният текст е следният: Ние съжаляваме, че така се получи. Мислехме да го използваме, а вместо това - той ни използва, лош късмет. Ние не искахме агресия и анексии, изолация на Русия, показни убийства, полицейщина, мракобесия, реабилитация на Сталин ... Бяхме тежко излъгани. Ние съзнаваме цената на тази наша грешка, чувстваме своята отговорност и искаме прошка за това. Не мога да се съглася с уважавания писател. Нашите \"либерали\" в нищо не са сбъркали и няма за какво да съжаляват. Всяко извинение в стила „ние бяхме използвани“ е една лъжа. Не само Путин ги е използвал, но Това беше просто бизнес, нищо лично (както казват героите на гангстерските шайки). Цялата тази гоп-компания се нуждаеше от цербер на трона, способен да защити техните капитали, привилегированото им положение, възможността да продължат да богатеят. И Путин прекрасно играе тази роля. Само лудият Березовски влезе в сблъсък с новата власт и беше унищожен. Останалите – са в играта. Чубайс при Путин разкости РАО ЕЕС за себе си и за своите хора, а сега гребе с пълни шепи от „нанобюджетните“ „нанотехнологии“. Юмашев, Дяченко, Волошин, техните наследници и домочадието им са успешни крупни собственици. Не говоря за Абрамович и други елцински олигарси. Вижте последния списък на Форбс: сред първите двадесет заедно наравно с Тимченко може да подредим и путиновите сподвижници, някои от които приватизираха собствеността още по времето на Елцин, а при Путин само продължават да се обогатяват. А либералните политически консултанти, като Павловски, които работейки за кръстника, му осигуряват удобна старост (не вярвам в опозицията им - това е просто поредната игра).  Но те \"не искаха агресия и анексии, изолация на Русия, показни убийства, полицейщина, мракобесие, реабилитация на Сталин\" ? Да, те не се интересуват от всичко това от тяхната висока камбанария. Наистина, може би не харесват всичко това от дълбините на душите си, но за тях те имат незначителна стойност в сравнение със собствените им егоистични интереси. Войната, убийствата, сваленият Боинг, жертвите на Новичок и Полоний, сирийските деца, убити по време на бомбардировките и измъчваните украинци в подземията на Донецк, са толкова незначителни за тях в сравнение с бизнес интересите им, яхтите, круизите, фабриките и параходите. Да не говорим за трагедията на кримските татари? Не сте и чули за това. А в имението на Чубайс и Дуня Смирнови в Переделкино някакъв крадец едва се измъкнал – ето, това е истинска трагедия.", "date": "2019.01.09", "title": "Не вярвайте на либералите, че те не са съгрешили с избора на Путин"}
{"url": "https://www.faktor.bg/bg/articles/slavcho-velkov-s-unikalni-argumenti-sreshtu-f-16-kak-shte-proverya-sled-80-godini-dali-leti", "text": "Депутатът от БСП Славчо Велков извади уникални аргументи срещу закупуването на военните самолети Ф-16. Пред БТВ той се обезпокои за летателните часове, които американската компания гарантира. Бившият разузнавач притеснен, че след 80 г. няма да е жив, както и зрителите, за да проверим, дали машините още работят.  Въпреки че не е специалист в сферата на авиацията, левият депутат изложи аргументите си защо не ни трябват американски самолети. Според него, те не отговаряли на 4 изисквания. \"Първо, още не се произвеждат и не мога да видя как летят и кацат. Освен това, няма да похарчим 1,5 млрд. лв., а 2 млрд. лв. Т.е., ще надвишим парите от финансовата рамка. И не на последно място, не знаем дали ще се изпълни 4-годишният срок на доставка, който ни се гарантира\", обобщи Велков и допълни, че за 20 години в Турция от 250 самолета, 30 вече не летели. Той все пак призна, че най-вече не е доволен от това, че самолетите ще са американски.    Припомняме, че по-рано днес военният министър предупреди, че ако върнем за преразглеждане сделката за изтребителите, трябва да чакаме още поне година и половина за сделка за нови военни самолети. По думите му, президентът Румен Радев не може да говори за цената на сделката, тъй като още дори не сме започнали преговори с щатите.", "date": "2019.01.09", "title": "Славчо Велков с уникални аргументи срещу Ф-16: Как ще проверя след 80 години дали лети?"}
{"url": "https://www.faktor.bg/bg/articles/novini/balgariya/barza-reaktsiya-na-stolichna-obshtina-pochistiha-memoriala-na-zhertvite-na-komunizma", "text": "Столична община реагира бързо на подадения сигнал, че мемориалът на жертвите на комунизма, в градинката пред НДК е осквернен от вандали. Днес той осъмна с надписи със спрей „чифути” и „убийци”, и изрисувани върху имената на жертвите пречупени кръстове. Гаврата става факт само дни преди 1 февруари, когато се прекланяме пред жертвите на така наречения Народен съд и тоталитаризма. Екип на Столична община почисти гранитните плочи към 16,30 часа, информираха граждани. Добре е МВР да открие вандалите и да бди срещу подобни хулигански прояви.", "date": "2019.01.09", "title": "Бърза реакция на Столична община - почистиха мемориала на жертвите на комунизма"}
{"url": "https://www.faktor.bg/bg/articles/tsvetan-tsvetanov-zastavam-zad-protesta-na-komandosite", "text": "Пред бТВ председателят на ПГ на ГЕРБ Цветан Цветанов и зам.-председател на партията коментира избора на изтребител и последното лицемерие на БСП. \"С позицията си БСП от вчера блъмираха решение на президента, защото от май 2017 г. на КСНС имаше пълен политически консенсус за ускоряване на инвестиционния разход за модернизация на българската армия и това беше утвърдено от българския парламент през юни 2018 г. БСП очевидно не са били искрени при това гласуване. Защото няколко месеца по-късно те показват, че явно са имали други интереси, посочи Цветанов. \"За нас тази процедура трябва да бъде максимално прозрачна и да няма никакво съмнение в обществото. Със създадената анкетна комисия създадохме именно прозрачна процедура. Ф-16 е по-доброто решение - и по технически показатели, и по цена - убеден съм, че тя ще бъде много по-приемлива за България. Само да припомня - правителството даде 200 милиона за ремонт на сега действащата техника. Ние искаме да имаме самолети в конфигурацията на НАТО и технически показатели, отговарящи на изискванията. Техническото оборудване се купува от трета страна при Грипените и не знаем каква ще бъде окончателната цена, която ще бъде предоставена от Грипен\", коментира още той и добави: \"Абсурдна е тезата за 2 милиарда и се цели забавяне на модернизацията на Българската армия. Именно оттук идва въпросът дали не са имали някакъв интерес.\" Цветанов даде дпълнителни разяснения защо се спираме на F-16. \"Предлагат ни Грипен - самолет без никакво оборудване - за да бъде боеспособен, това трябва да бъде допълнително закупувано. Това в момента не е посочено в ценообразуването...\" \"За мен е изключително важно каква ще бъде позицията на БСП при дебата в българския парламент. Убеден съм, че има български политици, които изповядват евроатлантическите ценности... Защо БСП са против F-16?! Народното събрание ще възложи мандат на четиримата министри, за да договорят най-добрия вариант за държавата ни. Нека кажем, че семейството F-16 преобладава в почти всички страни-членки на НАТО. Само Чехия и Полша са с Грипен... Нека да си припомним Словакия - само преди 8-10 месеца имаха решение за Грипен, но в момента те са във финалната част за закупуване на F-16, защото само те предлагат целия отбранителен пакет... Нека да се отнасяме с уважение към нашите експерти. Уважавам качествата на Румен Радев като пилот, но не и като политик, защото той иска да утвърди нашата страна към Изток, а не към стратегическия ни партньор НАТО\", заяви Цветанов. Той отбеляза, че е нелепо да \"даваме пари за нещо, което може да ни отдалечи от НАТО\". \"Процесът е започнал през 2010 г. Ние бяхме пред финализиране на инвестиционния разход. Но политическите кризи през 2013 г. и правителството на БСП ни отклониха от финализирането на този процес... В момента имаме саботиране и едва ли не да се върнем в изходно положение. Политическата конюнктура е съвсем различна. Няма да допуснем ремонти на МиГ и Су\", отбеляза председателят на ПГ на ГЕРБ.  \"Ние знаем, че Румен Радев и неговото поведение може да ни доведе до извод, че става дума за лобизъм или до някакви други интереси. Ние говорим за прозрачност и процедура между правителството на САЩ и България с ратифицирането на договор, който ще мине през българския парламент. От това каква по-голяма прозрачност може да има\", допълни той и отбеляза, че поведението на БСП и президента разкрива \"лобиране за нечии интереси\".  Цветанов коментира, че е убеден, че ще има необходимото мнозинство, за да бъде даден мандат на българското правителство да финализира процеса за закупуването на нови бойни самолети: \"И когато стигнем до ратификацията, ще имаме много по-широка политическа подкрепа. Защото това е тема, която засяга България 40 години напред\". На въпрос дали подкрепя протеста на командосите след нападението над техен колега и ескалацията на напрежението между цигани и  българи във Войводиново, Цветанов отговори: \"Подкрепям законността, справедливостта. Всеки един мирен протест, който е в тази посока, заставам зад него. В тази посока заставам зад командосите.\"", "date": "2019.01.09", "title": "Цветанов: Заставам зад протеста на командосите"}
{"url": "https://www.faktor.bg/bg/articles/novini/balgariya/11-godishno-dete-dade-53-hil-lv-na-aloizmamnitsi", "text": "11-годишно дете от Стара Загора стана жертва на алоизмамници. То било измамено по една от познатата схема. След като му звъннали, престъпниците му казали, че са полицаи и че се нуждаят от помощта на момчето, за да заловят алоизмамници. 11-годишното хлапе се съгласило да \"съдейства\" и намерило пари и златни накити на стойност 53 хил. лв. в дома си. След това отишло и оставило пакета под лек автомобил. Родителите му разбрали за измамата едва когато са се прибрали от работа. подали са сигнал в полицията, а измамниците се издирват. От МВР предупреждават, че в началото на годината наглите крадци са се активизирали с пълна сила и предупредиха за пореден път, че полицаите не се занимават с подобни \"акции\" по телефоните на гражданите.", "date": "2019.01.09", "title": "11-годишно момче даде 53 хил. лв. на алоизмамници"}
{"url": "https://www.faktor.bg/bg/articles/bageri-sabaryat-nezakonnite-postroyki-vav-voyvodino", "text": "По заповед на кмета на община Марица Димитър Иванов днес следобед започна събарянето на незаконните постройки в ромската махала в село Войводиново. Днес ще бъдат срутени 8 сгради, които са опасни за живеещите в тях и преминаващите, съобщиха \"Пловдив Нюз\" и Радио Пловдив. На място има много полиция. Повечето от обитателите на махалата обаче са се изнесли и няма напрежение. В някои от постройките роми все още изнасят покъщнината си. По-рано днес директорът на Областната дирекция на МВР в Пловдив Атанас Илков съобщи, че двайсетина роми са се появили в опустялата махала във Войводиново, за да вдигнат багажа си и да се преместят при роднини или познати в други населени места. Засега са съставени 11 акта по закона за гражданската регистрация, 1 акт по Закона за движение по пътищата и 16 констативни протокола за незаконни постройки. Описани са 15 опасни сгради, които ще бъдат незабавно премахнати. За останалите ще се изчака 14-дневния законов срок за обжалване. Прекратено е електрозахранването, тъй като много от ромите са ползвали ток нерегламентирано. Комисия на общинската администрация продължава проверката, а протестите в пловдивското село продължават.", "date": "2019.01.09", "title": "Багери събарят незаконните постройки във Войводино"}
{"url": "https://www.faktor.bg/bg/articles/zaradi-loshoto-vreme-gartsiya-spira-kamionite-na-kgpp-kulata", "text": "От обяд днес гръцките граничните власти на Кулата са спрели пропускането на камиони над 3,5 тона в южната ни съседка, информира МВР. Причината е усложнената метеорологична обстановка. За да не се получава опашка на Кулата, камионите ще бъдат спирани още при Благоевград. Нова вълна от лошо време, наречена \"Ипатия\", обхваща от днес Гърция, предаде агенция АНА-МПА. Очакват се бурни южни ветрове в моретата на страната, предупреждава гръцката метеорологична служба. \"Катимерини\" съобщава, че в община Солун и днес остават затворени училищата. Предишните интензивни атмосферни явления, наречени \"София\" и \"Телемах\", донесоха обилни снеговалежи и ниски температури и предизвикаха проблеми в транспорта, затваряне на училища и отнеха живота на четирима души. Днес се очакват валежи от сняг в планинските и полупланинските райони на централна и северна Гърция и в равнинните райони на Тесалия, Македония и Тракия. В останалите части от страната се очакват дъждове и локални бури. Подобрение на времето се очаква в петък, когато обаче температурите отново ще спаднат.", "date": "2019.01.09", "title": "Заради лошото време Гърция спира камионите на ГКПП \"Кулата\""}
{"url": "https://www.faktor.bg/bg/articles/operiraha-uspeshno-prebiya-voenen", "text": "Пребитият от цигани в село Войводиново военен е опериран успешно днес в болница в Пловдив. Операцията е продължила по-дълго от предвиденото, тъй като командосът е имал няколко фрактури на костица на лицето, съобщава TrafficNews.bg. Предварително бе обявено, че Валентин Димов има счупена ябълчна кост, заради което изпитва затруднения да се храни. Той бе пребит навръх Йордановден от двама младежи, след като им бил направил забележка. Според майката на пострадалия 33-годишен мъж, той има добра подготовка, но не е искал да се бие с младежите, искал е да им направи забележка и не е очаквал, че ще се стигне до бой. Изстъплението на циганите доведе и до протести във Войводиново. Очаква се за трети пореден ден днес те да излязат пред входа на циганската махала в селото. Те настояват за незабавно бутане на незаконните постройки. Вече тече и подписка с искане на максимална присъда на биячите.", "date": "2019.01.09", "title": "Оперираха успешно пребития военен"}
{"url": "https://www.faktor.bg/bg/articles/4-2-po-rihter-vav-vrancha", "text": "Земетресение с магнитуд 4,2 по скалата на Рихтер е регистрирано следобед в сеизмичния район Вранча в Североизточна Румъния, предаде Аджерпрес. Трусът е регистриран в 13.36 часа и е бил на дълбочина 119 километра, според данни на Националния институт по геофизика. През януари 2019 г. в Румъния са станали седем земетресения с магнитуд между 2,1 и 4,2 по скалата на Рихтер.", "date": "2019.01.09", "title": "4,2 по Рихтер във Вранча"}
{"url": "https://www.faktor.bg/bg/articles/posegnaha-i-na-barelefa-na-dzhon-lenan-v-tsentara-na-sofiya", "text": "Още през ноември  известният музикант Васко Кръпката подава сигнал до Столичната община за демонтирането на б арелеф на Джон Ленън в центъра на София, след което въпросите остават без отговори. Паметната плоча на прочутия член на \"Бийтълс\" бе поставена на сградата на бившия нотариат на ул. \"Граф Игнатиев\". Тя бе там от 2010-а г., когато бе чествана 30-годишнината от убийството му. Оказва се обаче, че вече я няма, съобщава “Тангра Мега рок”. Първо било проверено дали сградата не попада в зоната на ремонта на „Граф Игнатиев” и дали случайно не е демонтирана от фирмата изпълнител. Оказало се, че не. Проверката показала още, че плочата не е била счупена, а демонтирана. До момента обаче не е ясно кой и защо е премахнал барелефа. Районната кметица на \"Средец\" е трябвало да сезира полицията и също да направи проверка по случая. В СДВР обаче сигнал за кражба не е постъпвал. От Антикорупционната комисия, които всъщност са стопани на сградата, пък твърдят, че нямат нищо общо с премахването на плочата. “Установихме, че няма решение на Столичния общински съвет за поставянето на барелефа. Затова стартирахме съгласувателна процедура с Националния институт за недвижимо културно наследство, тъй като сградата е паметник на културата, за повторното поставяне на плочата. Готов е и доклад до СОС”, обяви за „24 часа” шефката на комисията по култура и образование към Столичния общински съвет Малина Едрева. Тя увери, че дори и оригиналът да не бъде намерен, барелефът скоро отново ще стои на фасадата на нотариата. Негов автор е Петьо Маринов. Той пазел оригиналния калъп на барелефа и имал готовност да го възстанови.", "date": "2019.01.09", "title": "Кой премахна барелефа на Джон Ленън?"}
{"url": "https://www.faktor.bg/bg/articles/dete-pochina-sled-kato-se-zadavi-s-pionka-ot-ne-se-sardi-choveche", "text": "11-годишно дете почина в Ботунец, след като се задави с пионка от играта \"Не се сърди, човече\". Родителите го отвели в местната поликлиника, но там нямало лекар. По думите им – то починало докато чакало линейка, която закъсняла. От Спешна помощ обаче не потвърдиха тази информция. Пред спешния филиал в квартала се породи недоволство от страна на близките на семейството, което е приключило след намеса на органите на реда.", "date": "2019.01.09", "title": "Дете почина, след като се задави с пионка от \"Не се сърди, човече\""}
{"url": "https://www.faktor.bg/bg/articles/novini/balgariya/karakachanov-ako-varnem-protsedurata-i-parlamentat-reshi-mozhe-da-ostanem-bez-novi-voenni-samoleti", "text": "„90% от българския народ мислят за ромите като мен. Вижте репортажите от малките градове и от гетата. Не могат да ми слагат цензура“. Това каза пред Нова ТВ вицепремиерът Красимир Каракачанов, който беше обвинен за дискриминация. „По малките населени места циганите вилнеят безконтролно, особено, където живеят стари хора. Това вече не може да се търпи. Дискриминацията не я правя аз, а циганите спрямо останалите хора. Докато съм министър на отбраната, няма да позволя на никого да вдигне ръка срещу български войник. 25 години нито един вицепремиер или силов министър не си е позволявал да казва такива неща като мен“, коментира лидерът на ВМРО.  „Община „Марица“ е предложила на хората, на които къщите ще бъдат съборени, им е предложено да си построят къщи на земя с регулация. Те са отговорили на общината, че не са съгласни, защото искали държавата да им ги изгради. Полицията има ограничен ресурс и не може да сложим по 15 полицаи на всяко населено място. Трябва да има проект за интеграция. Крайно време е да финансираме безразборната раждаемост. Не трябва деца да правят деца, които след това ходят голи и боси. Всички български семейства, в които момчето и момичето имат средно образование, да получават помощи. Повечето от ромите не работят и разчитат само на помощи. Навсякъде трябва да се прави като във Войдино – да се събарят гетата и да им се дават терени, на които да си строят къщи“, каза още Каракачанов.  „Процедурата за купуването на самолетите Ф-16 е прозрачна. Преди ме обвиниха, че съм лобист на Русия, когато ремонтираха „Миговете“, а сега, когато правя всичко възможно да се купят най-мощните машини, съм американофил. Ние купуваме самолети за 40 години напред и искаме мандат от правителството. Учудвам се как президентът констатира, че Ф-16 ще са по-скъпи, а още не сме водили преговори. Италианските и шведските машини не ти предлагат серия от оборудване. Той трябва пак да се купи от САЩ. Само щатите ни предлагат пълен комплект за оборудване. Накрая парламентът ще реши за сделката. Възможно е накрая да не купим самолети. От 2008 г. топката се тупка и нищо не се случва. Ако върнем процедурата, както предлага Валери Симеонов, ще се наложи с още 1,5 година да нямаме самолети. Тогава парите ще се пренасочат вероятно към социални разходи. На Балканите трябва да има равновесие. Турция дори иска да купи Ф-35. Ние не може да изоставаме“, заяви Каракачанов.", "date": "2019.01.09", "title": "Каракачанов: Ако НС върне процедурата за Ф-16, оставаме без нови военни самолети"}
{"url": "https://www.faktor.bg/bg/articles/podaliyat-ostavka-shef-na-api-borisov-beshe-spravedliv", "text": "Трудностите с организацията на въвеждането на системата за електронните винетки доведе до неприятни моменти и недоволство от страна на гражданите. След разговора, който проведохме при министър-председателя, считам че трябва да се поеме повече отговорност от тази, която беше поета в началото на седмицата. Така че депозирах своята оставка, посочи шефът на Агенция \"Пътна инфраструктура\" инж. Светослав Глосов. Считам, че каквото съм могъл, съм направил за тази агенция. Оставам с добри чувства към екипа, с който досега съм работил, към екипа на Министерството на регионалното развитие. Нищо лошо към премиера – напротив, бил е справедлив, добави инж. Глосов. Работим да окомплектоваме Управителния съвет на Агенция \"Пътна инфраструктура\", така че да няма сътресения за работата на Агенцията, заяви министърът на регионалното развитие и благоустройството Петя Аврамова. Предстои ни много работа. Продължаваме работата по надграждането на системата за електронните винетки, от август започва и работата по въвеждането на тол системата, добави тя. Аврамова заяви, че се работи усилено по организацията за въвеждането на алтернативни начини за закупуване на електронни винетки. По тази тема се работи непрекъснато, като всеки ден въвеждаме такива. Към момента винетка може да бъде закупена на касите на голям мобилен опратор и мобилното му приложение, сайтовете vinetki.bg и bgtoll.bg, от терминалите за самотакусване, като такива вече са монтирани на всички гранични пунктове. Продължаваме оборудването и на работни места за продажба в брой в 1440 пощенски станции, съобщи регионалният министър. Смятам, че тази система ще бъде надграждана. Очакваме включването и на всички големи вериги бензиностанции. Гражданите ще могат да закупуват електронна винетка на много повече места в сравнение с хартиената. Ако  хартиената винетка можеше да се закупи от 3000 места, електронната ще може да се закупи от 4500 места в цялата държава. Продължаваме работата по нови методи за закупуване. Работим по идеята електронната винетка да може да бъде закупувана от още 2000 точки в страната – банкоматите. Призовавам всички водачи на МПС да спазват закона – всеки да кара автомобила си по републиканската пътна мрежа, като е закупил винетка. Вече има много начини да се закупи винетка - вече няма причина да има водач на пътя, който да не е закупил винетка по някаква техническа причина. Нека бъдем редовни и да спазваме законите в България. Винетната такса е задължителна по закон, каза още Петя Аврамова.", "date": "2019.01.09", "title": "Подалият оставка шеф на АПИ: Борисов беше справедлив"}
{"url": "https://www.faktor.bg/bg/articles/novini/balgariya/tsvetanov-provede-rabotna-sreshta-s-rakovoditelya-na-byuroto-na-fondatsiya-konrad-adenauer-v-balgariya-torsten-gaysler", "text": "Председателят на ПГ на ГЕРБ и зам.-председател на партията Цветан Цветанов проведе работна среща с ръководителя на Бюрото на Фондация „Конрад Аденауер“ в България Торстен Гайслер.  По време на срещата бяха обсъдени планираните за 2019 година съвместни събития и инициативи между Фондацията и различните структури и партньори на ГЕРБ - Жени ГЕРБ, Младежи ГЕРБ, Старейшини ГЕРБ, Сдружение „Граждани за европейско развитие на България“ и Центъра за европейски изследвания „Вилфрид Мартенс“. Двамата обърнаха особено внимание на основните теми, които ще бъдат във фокуса на политическия живот през следващата година, с оглед и на европейския дебат. Гайслер информира Цветанов за предстоящото посещение в България на зам.-генералния секретар на Фондацията д-р Герхард Валерс по повод 25-тата годишнина от откриването на представителство на фондация Конрад Аденауер в страната ни. Председателят на ПГ на ГЕРБ поздрави Фондацията с оглед на предстоящото отбелязване на годишнината и подчерта, че тя винаги е била ключов партньор за развитието на  демокрацията и гражданското общество в България, включително и чрез повишаване на капацитета на българските институции посредством активен обмен на знания и опит между двете държави.  Двамата си пожелаха 2019 година да бъде успешна за трайното утвърждаване на европейските ценности, като отбелязаха значението на Пловдив като Европейска столица на културата за привличане на допълнителен интерес към страната ни, за популяризиране на българската култура и възможности за развитие.", "date": "2019.01.09", "title": "Цветанов проведе работна среща с ръководителя на Бюрото на Фондация „Конрад Аденауер“ в България Торстен Гайслер"}
{"url": "https://www.faktor.bg/bg/articles/aleks-aleksiev-oruel-se-vrashta-v-kitay", "text": "Анализаторът Алекс Алексиев в Ypu Tube канала Bulgaria Analytica коментар за това, какво се случва в Китай. По думите му, това че азиатската държава трупа капитали, не означава, че означава, че върви към нормална демокрация, а напротив - все още има области, в които има превъзпитателни лагери, в които вкарват хората само заради това, че ползват интернет и четат непроверена информация.  \"Много хора си задават въпроса, дали Китай, след като забогатее, ще стане нормална демократична държава. Джийн Кърпатрик беше представител на Рейгън в ООН. Тя създаде теорията, че в нормална демократична държава хората, които получават икономическа свобода и започват да забогатяват, не им е достатъчно и започват да търсят политическите си свободи. Това се случи в Испания и в Португалия. Много хора се запитваха, дали всичко няма да се повтори в Китай. Откакто Дън Сяопин започна реформите, Китай се разви невероятно бързо. В момента близо 250 млн. души са вдигнати от крайната бедност, в която живяха. Всичко това досега се развива според теорията на Кърпатрик. Винаги обаче е имало хора, които са се съмнявали в това и аз съм един от тях. Бил съм сравнително есто в Китай. Въпреки всичко останало, комунистическата партия там е от съвсем друг тип в сравнение с тази, която беше в СССР. Тя е много по-дълбоко внедрена, по-безмилостна и жестока. В провинция Ксинджанг  става масово преследване на ойнурите. Там китайци не живееха, преди тя да стане част от страната. Те се заселиха чак през 1949 г. в момента се появява информация в за Китай, че случва точно обратното на това, което се надявахме да се случи и демокрацията ще възтържествува, когато държавата придобие икономически ръст\", разказва Алексиев. \"Бил съм по тези места и бях очарован, защото приличаха на „Приказки от „1001 нощ“. Четох пътеписа на един руснак, който работи за руска дисидентска организация, но иска да остане анонимен. Той успява да влезе в Ксинджанг и пише изключителен репортаж на отличен английски език. Разказът му е като дистопичен роман, в който се разказва за най-тежките ни очаквания за бъдещето. Ако вземете Оруел от 1984 г. и го удвоите по два пъти, ще получите ще получите това, което този човек описва. Всеки ойгурец е спиран по 3-4 пъти на ден, има около 20 млн. камери. Освен това, има около 1 млн. ойдурци, които са затворени в т. нар. лагери за превъзпитание. Според някои броят на заточениците стига до 3 млн. души или 1/3 от населението в Ксинджанг. Другото нещо, което той описва, е системата за социален кредит, която китайците са въвели. Може да получиш добър социален кредит, ако участваш в партийни заседания, пишеш стихотворения, възхваляващи партията. Ако не правиш това и само си в интернет, твоят кредит пада. Това означава, че не може да си купиш билети за власа или да не те пуснат в даден хотел\", казва още политическият анализатор.  Вижте записа от видеото с анализа на Алексиев", "date": "2019.01.09", "title": "Алекс Алексиев: Оруел се връща в Китай"}
{"url": "https://www.faktor.bg/bg/articles/italianskiyat-vatreshen-ministar-e-v-polsha-v-tarsene-na-sayuznitsi-za-vota-za-ep", "text": "Италианският вицепремиер и министър на вътрешните работи Матео Салвини заяви във Варшава, че иска Полша и Италия да работят заедно за нова Европа, предаде Ройтерс. \"Полша и Италия ще бъдат част от новата пролет в Европа, от възраждането на новите европейски ценности\", заяви Салвини на обща пресконференция с полския си колега Йоахим Бруджински. Срещата беше предложена от Бруджински, който каза, че двамата са обсъдили имиграцията и граничната сигурност на Европейския съюз. Салвини отбеляза, че с колегата си са разговаряли за сътрудничеството между Полша и Италия за изграждане на нова Европа. Европа, която ще се оформи през юни (след изборите за Европарламент през май), ще е на всички ни, за разлика от днешната, която се управлява от бюрократи, каза той. Салвини ще се срещне днес и с лидера на полската управляваща партия \"Право и справедливост\" Ярослав Качински, с когото ще обсъдят създаването на нов евроскептичен съюз. Италианският вътрешен министър е на посещение във Варшава в момент, когато италианските и полските популистки националистически сили проучват възможен съюз за предстоящите напролет избори за Европейски парламент. Насрочените за май избори се очертават като битка между либералните проевропейски сили, към които се числи френският президент Еманюел Макрон, и популистите евроскептици, представлявани от Салвини и някои други политици с популистки позиции. Срещата на Салвини с Качински се разглежда като първи знак дали известният с радикалните си разбирания италиански политик е в състояние наистина да издигне националистическото предизвикателство на европейско равнище. Часове преди посещението на Салвини полският премиер консерватор Матеуш Моравецки заяви, че правителството му има близки позиции с тези на италианския вътрешен министър по множество европейски въпроси. Водачът на италианската крайнодясна антиимигрантска партия \"Лига\" неведнъж е критикувал ЕС и смята, че изборите през май са ключови за създаването на \"реформистки блок\", способен да промени радикално европейските институции отвътре. Полското правителство, оглавено от евроскептичната партия \"Право и справедливост\", настоява ЕС да даде по-голяма независимост на страните членки и да се меси по-малко по въпроси от националната им политика.", "date": "2019.01.09", "title": "Матео Салвини: Полша и Италия ще бъдат новата пролет в Европа"}
{"url": "https://www.faktor.bg/bg/articles/ek-evropeyskite-danakoplattsi-ne-bi-tryabvalo-da-plashtat-za-darzhavi-bez-varhovenstvo-na-zakona", "text": "Не разбирам защо европейските данъкоплатци трябва да плащат дори и цент за държави, където законността не е установена, заяви днес на пресконференция заместник-председателят на Европейската комисия Юрки Катайнен. По неговите думи корупция има там, където законността отсъства. Държавите от ЕС трябва да започнат високо да говорят за върховенството на закона. Дипломацията невинаги е решение, понякога трябва да надигнем глас. Остава в сила предложението ни да обвържем отпускането на средства от ЕС само за страните в Общността, където върховенството на закона не е под въпрос, добави той. В някои държави от ЕС има предизвикателства пред върховенството на закона, всеки знае за обстановката в Полша, Унгария, а за съжаление и в Румъния днес. Има големи проблеми. Европа е основана на твърди ценности, на върховенството на закона, на човешките права и човешкото достойнство, на независимо правосъдие, на свобода на медиите и на изразяването. Ако тези ценности бъдат застрашени, това е огромно предизвикателство, обобщи Катайнен.  Изправени сме също пред външни предизвикателства - от Русия, по въпроса за Украйна, или с намесата в демократичния ни процес. Трябва да бъдем готови да отвърнем, посочи той. Катайнен отбеляза, че Китай и САЩ отправят към ЕС икономически предизвикателства. Най-сериозните предизвикателства са умишлено предизвикани, например оттеглянето на Великобритания от ЕС и събитията в САЩ, добави той. В отговор на въпрос Катайнен, който по-рано се очакваше да бъде кандидат за следващ председател на ЕК, уточни, че няма да участва скоро в избори и напуска политиката.", "date": "2019.01.09", "title": "ЕК: Европейските данъкоплатци не би трябвало да плащат за държави без върховенство на закона"}
{"url": "https://www.faktor.bg/bg/articles/novini/svyat/rusiya-prodalzhava-da-krie-smartta-na-svoi-voenni-v-siriya", "text": "Руското Министерство на отбраната крие смъртта на поредния руски военен в Сирия, съобщава ВВС. Всесто да съобщи, че е взривен камион на руските войски, командването тиражира версията, че 28-годишният младши сержант Андраник Арустамян \"случайно изтървал бариера, която паднала върху мина\". Преди това \"Новая газета\", позовавайки се на свои източници също писа за смъртта на руски военни. Изданието съобщи, че на 4 ноември в резултат на взрив са загинали 11 души, част от които наемници на ЧВК Вагнер. Последният път, в който руското МО призна официално смъртта на руски военнослужещи в Сирия беше на 17 септември 2018 година, когато сирийско ПРО по грешка свали руски самолет Ил-20 с 14 военни на борда.", "date": "2019.01.09", "title": "Русия продължава да крие смъртта на свои военни в Сирия"}
{"url": "https://www.faktor.bg/bg/articles/novini/balgariya/oskverniha-pametnika-na-zhertvite-na-komunizma-zashto-mvr-ne-go-pazi-kato-mocha", "text": "Неизвестни вандали оскверниха паметника на жертвите на комунизма в София, разположен в парка пред НДК. За това алармираха наши читатели и ни изпратиха снимки. Вандалите са написали със спрей „чифути” и „убийци” и са изрисували върху имената на жертвите пречупен кръст. Гаврата става факт само дни преди 1 февруари, когато се прекланяме пред жертвите на така наречения Народен съд и тоталитаризма. И МВР и Столична община зорко пазят от посегателства Паметника на съветската армия - МОЧА, въпреки, че става дума за чужд символ на окупатора на България, но мемориална на жертвите на комунизма е без охрана. Надяваме се, че МВР ще издири нарушителите, а Столична община ще почисти гранитните плочи преди отбелязването на поредната трагична годишнина.", "date": "2019.01.09", "title": "Оскверниха паметника на жертвите на комунизма, защо МВР не го пази като МОЧА?"}
{"url": "https://www.faktor.bg/bg/articles/zukarbarg-iska-da-opoznae-vrazkata-mezhdu-tehnologiite-i-obshtestvoto", "text": "Основателят на Фейсбук Марк Зукърбърг има навика в началото на всяка Нова година да си постави за цел да се справи с някое предизвикателство, като например да научи китайски език или да посети всички щати в САЩ, предаде Франс прес. Тази година той иска да опознае по-добре влиянието на технологиите на бъдещето върху обществото. При избора на предизвикателство младият милиардер очевидно е бил повлиян от двете ужасни години за социалната мрежа Фейсбук, която е критикувана за методите си, търговските си практики и забавянето при изтриването на послания, които съдържат омраза или са лъжовни и манипулативни. \"Аз съм инженер и имам навика да реализирам идеите си, надявайки, се, че те сами ще говорят за себе си. Но като се има предвид с какво сме се захванали, това не е достатъчно\", заявява той на страницата си във Фейсбук, където оповести предизвикателството пред себе си за 2019 г. - публични дебати за връзката между новите технологии и обществото, за предизвикателствата, надеждите и тревогите. Зукърбърг ще проведе дебати със специалисти и политици. Обсъжданията ще продължат няколко седмици и ще са достъпни в Инстаграм и Фейсбук. \"Ще се ангажирам публично повече, отколкото го правех досега, и ще участвам в дебати за бъдещето, за компромисите, които трябва да направим, и за посоката, в която искаме да поемем\", поясни той.", "date": "2019.01.09", "title": "Зукърбърг иска да опознае връзката между технологиите и обществото"}
{"url": "https://www.faktor.bg/bg/articles/novini/svyat/le-figaro-provalite-na-ruskiya-shpionazh", "text": "\"След фиаското на своите четирима агенти и цяла серии провали, сред които делото \"Скрипал\",  ГРУ - военното разузнаване, някога смятано за елитна структура на руския шпионаж, изгуби своята ефективност и репутация\", пише днес френският вестник Le Figaro. \"Четири пъти за половин година две медии, неизвестни на широката публика (британският сайт за журналистически разследвания Bellingcat и руският сайт Insider), исползвайки методи, достъпни за всеки педантичен ползвател на интернет, разобличиха руски тайни агенти, пише изданието. В този \"квартет\" попаднаха изобличените за опита за държавен преврат в Черна Гора Владимир Попов и Едуард Шишмаков, а също така и двамата които трябваше да убият бившия офицер от ГРУ Сергей Скрипал: Александър Мишкин - \"Петров\" и Анатолий Чепига - \"Руслан Боширов\". \" Двамата попаднаха в центъра на най-големия шпионски скандал в съвременната история, довел до изгонването на 300 руски дипломати. На ГРУ беше нанесен ужасен удар, изискващ преразглеждане на всички методи на работа. Никога не сме виждали подобно фиаско в Русия, коментира историкът Александър Колпакиди.  За разлика от Федералната служба за сигурност, чиито мисии теоретично са ограничени в рамките на Русия, ГРУ провежда своите активни операции зад груница и се подчинява на руското Министерство на отбраната. \"През ноември холандското контраразузнаване идентифицира и показа по телевизията още 4-ма агенти на ГРУ след като те опитали да проникнат в компютърната мрежа на Организацията за контрол над химическите оръжия именно в момента, когато там са провеждани анализи на \"Новичок\", с който бяха отровени Скрипал и дъщеря му. Тези провалени операции имат една обща черта: следите, оставени от извършителите на престъпленията, от които експертите просто губят дар слово. Например, банков превод чрез Western Union на един от руските агенти, замесен в опита за преврат в Черна гора, с които той изпратил пари на един от своите агенти в Белград. Нещо повече, адресът на изпращаче е адреса на щаб-квартирата на ГРУ в Москва, пише вестникът. Според Роман Доброхотов, разследващ журналист от Insider, отговорът е прозаичен: \"Просто имаме работа с некомпетентни, зле подготвени хора, които не си дават сметка, че живеем в свръхпрозрачен свят\", казва той.", "date": "2019.01.09", "title": "Le Figaro: Провалите на руския шпионаж"}
{"url": "https://www.faktor.bg/bg/articles/gori-chitalishteto-v-rodopskoto-selo-skrebatno", "text": "В родопското село Скребатно в община Гърмен гори читалището, информира Би Ти Ви. В сградата се помещават кметството и здравната служба, както магазин и ресторант. Почти всичко в сградата е изгоряло. Няма пострадали хора. Даниела Пидева – кмет на селото, обяви, че пожарът гори вече 6 часа. „Това е стара сграда, почти нищо не е останало от нея”, обясни още кметът. Селото е по пътя към село Рибново, високо в планината, в момента пътят към него се опесъчава, за да достигнат по-лесно пожарните автомобили.", "date": "2019.01.09", "title": "Гори читалището в родопското село Скребатно"}
{"url": "https://www.faktor.bg/bg/articles/pompeyo-inkognito-katsna-v-irak", "text": "Държавният секретар на САЩ Майк Помпейо направи необявено посещение в Ирак, където се срещна с американски военнослужещи и иракски лидери, за да ги успокои за готвеното изтегляне на САЩ от Сирия и да предупреди, че Иран остава заплаха за регионалната сигурност, предаде Ройтерс, цитирана от БТА. САЩ съобщиха официално за това посещение едва след като Помпейо напусна Ирак. Това е вторият ден от обиколката на Помпейо в региона. Тя включва още Йордания, Египет, Бахрейн, Катар, Обединените арабски емирства, Саудитска Арабия, Кувейт и Оман.", "date": "2019.01.09", "title": "Майк Помпейо изненадващо пристигна в Ирак"}
{"url": "https://www.faktor.bg/bg/articles/novini/svyat/pustinyata-arizona-osamna-v-snezhna-premyana", "text": "Пустините в югозападните щати са известни със скромната си уникална и ненатрапчива красота, а лекият снежен прах само увеличава очарованието им. Тази седмица жителите на югозападната част на Съединените щати преживяха необичаен снеговалеж, който сътвори прекрасни зимни пейзажи от Албакърки до Тусон и Гранд Каньон, информира dir.bg. В пустинята Сонора за новогодишните празници снежнобял прах покрива ниско растящата растителност и известните кактуси на Карнеги. Онези, които решиха да посетят Големия каньон, за да отпразнуват Нова година, видяха величествените червени скали на парка със заснежени върхове, а зимното време в тези части на САЩ, които са известни с пустините и горещия климат. Уникалния си снежно-пустинен външен вид в момента пустинята дължи на студената въздушна маса, който е проникнал далеч на югозапад.  Глен Лайтър, метеоролог от Националната метеорологична служба в САЩ в Тусон, отбеляза, че тези метеорологични условия са \"абсолютно необичайни\".", "date": "2019.01.09", "title": "Пустинята Аризона осъмна в снежна премяна"}
{"url": "https://www.faktor.bg/bg/articles/britanski-voyski-sa-izprateni-na-londonskoto-letishte-hiytrou-sled-snoshtniya-intsident-s-dron", "text": "Британски войски са изпратени на лондонското летище Хийтроу след снощния инцидент с дрон, станал причина за анулирането на редица полети. Това съобщи днес правителството, предаде Франс прес, цитирана от БТА.     \"По искане на лондонската полиция тази нощ наши въоръжени сили бяха изпратени в нейна помощ и подкрепа\", писа в Туитър министърът на отбраната Гавин Уилямсън.     Хийтроу, най-оживеното летище в Европа, преустанови снощи за един час полетите на излитащи самолети поради сигнал за забелязан дрон.     Скотланд ярд съобщи, че са го видели и служители от полицията и че по случая е образувано наказателно дело.     Органите на реда издирват в околностите лица, които може да са виновни за станалото. Представител на полицията потвърди, че тя получава помощ от военните, но предупреди, че няма да бъдат съобщавани подробности за използваните методи.     Извършителите рискуват максимални присъди за \"престъпните си, изключително безотговорни\" действия, предупреди вчера министърът на транспорта Крис Грейлинг.     В края на миналата седмица администрациите на Хийтроу и Гетуик съобщиха, че са поръчали военно оборудване за защита от дронове на стойност няколко милиона британски лири.", "date": "2019.01.09", "title": "Британски войски са изпратени на лондонското летище Хийтроу след снощния инцидент с дрон"}
{"url": "https://www.faktor.bg/bg/articles/karakachanov-nadyavam-se-oshte-utre-v-selo-voyvodinovo-da-badat-saboreni-15-nezakonni-i-opasni-postroyki", "text": "Надявам се още утре в село Войводиново да бъдат съборени 15 незаконни и опасни постройки, каза пред журналисти в МС вицепремиерът и министър на  отбраната Красимир Каракачанов по повод  протестите в село Войводиново, Пловдивска област, след като там два души от ромската общност пребиха военен.    В селото, на площ от 1.8 декара, при изключително лоши условия и без никакви строителни разрешения живеят 200 души. Още вчера беше извършена проверка на постройките през местното дружества за електрозахранване и през поделението на дирекцията за пожарна безопасност и защита на населението. Установи се, че там има 15 опасни постройки и те ще бъдат съборени, надявам се още утре, каза Каракачанов. За другите незаконни постройки следва процедура с констативни протоколи, връчване на заповед, период на обжалване от 15 дни и пристъпване към събаряне, допълни министърът.     Циганската престъпност е изключително болен въпрос, подчерта Каракачанов. Важно е да се отбележи, че моделът на  интеграция  на тези хора в обществото не дава резултат, посочи той. Как очаквате да реагирам, когато двама младежи които трябва да ходят на училище и да работят, пребиват  военнослужещ, посочи той. Опитах се да бъда дипломатичен и да се съобразявам с това, че съм министър, иначе щях да кажа много други неща. Никой не може, без значение какъв цвят на кожата има или от какъв етнос е, да бие полицай или военен - това няма как да се случи и няма да се случва, докато съм министър, добави Каракачанов. За 25 години се усвоиха десетки милиарди левове от фондовете за интеграция и тези хора живеят още по-зле от преди. Въпросът е те да разберат, че законът важи за всички и не може да има привилегировани групи от населението, каза Каракачанов. Общината в село Войводиново е отпуснала безплатно 18 парцела на тези хора за да си постоят жилища. Срещнали са отказ и искане общината да им ги строи, допълни вицепремиерът.", "date": "2019.01.09", "title": "Каракачанов: Надявам се още утре в с.Войводиново да бъдат съборени 15 незаконни и опасни постройки"}
{"url": "https://www.faktor.bg/bg/articles/karakachanov-shte-otgovarya-pred-komisiyata-po-diskriminatsiyata-zaradi-nagli-tsigani", "text": "В Комисията за защита от дискриминация е получена жалба срещу вицепремиера и министър на отбраната Красимир Каракачанов. Поводът за жалбата е изказването на Каракачанов, направено в село Войводиново и свързано със събитията там. Жалбата е изпратена от Сдружение \"Единство\" - Хасково, съобщиха от комисията. Вчера военният министър пристигна в пловдивското село, където на Богоявление двама братя от ромски произход пребиха жестоко 33-годишния снайперист от Специалните части Валентин Димов. Каракачанов заяви пред журналисти, че \"циганите са станали изключително нагли\" и \"трябва да се направи цялостна програма за решаване на този цигански въпрос\", която според него трябва да съдържа \"тотално обвързване на социалните помощи с образование и с труд\", както и трудово-образователна повинност. Заради тези думи на Красимир Каракачанов от Сдружение \"Единство\" - Хасково са подали жалбата. Междувременно пред журналисти в Министерски съвет, военният министър заяви, че се надява още утре в село Войводиново да бъдат съборени 15 незаконни и опасни постройки. В селото, на площ от 1.8 декара, при изключително лоши условия и без никакви строителни разрешения, живеят 200 души. Още вчера беше извършена проверка на постройките през местното дружества за електрозахранване и през поделението на дирекцията за пожарна безопасност и защита на населението. Установи се, че там има 15 опасни постройки и те ще бъдат съборени, надявам се още утре, каза Каракачанов. За другите незаконни постройки следва процедура с констативни протоколи, връчване на заповед, период на обжалване от 15 дни и пристъпване към събаряне, допълни министърът. Циганската престъпност е изключително болен въпрос, подчерта Каракачанов. Важно е да се отбележи, че моделът на интеграция на тези хора в обществото не дава резултат, посочи той. Как очаквате да реагирам, когато двама младежи които трябва да ходят на училище и да работят, пребиват военнослужещ, посочи той. Опитах се да бъда дипломатичен и да се съобразявам с това че съм министър иначе щях да кажа много други неща. Никой не може, без значение какъв цвят на кожата има или от какъв етнос е ,да бие полицай или военен - това няма как да се случи и няма да се случва, докато съм министър, добави Каракачанов. За 25 години се усвоиха десетки милиарди лева от фондовете за интеграция и тези хора живеят още по-зле от преди. Въпросът е те да разберат, че законът важи за всички и не може да има привилегировани групи от населението, каза Каракачанов. Общината в село Войводиново е отпуснала безплатно 18 парцела на тези хора за да си постоят жилища. Срещнали са отказ и искане общината да им ги строи, допълни вицепремиерът.", "date": "2019.01.09", "title": "Заради \"нагли цигани\" Комисията по дискриминация подхваща Каракачанов"}
{"url": "https://www.faktor.bg/bg/articles/novini/balgariya/-hell-zapochva-papviya-ci-condazh-za-petpol-i-ppipoden-gaz-v-chepno-mope", "text": "Πeтpoлният гигaнт Ѕhеll зaпoчвa пъpвия cи coндaж в дълбoĸитe вoди нa Чepнo мope пpeз пъpвoтo тpимeceчиe нa 2019 гoдинa. Koмпaниятa e нaeла coндaжния ĸopaб Nоblе Glоbеtrоttеr ІІ, ĸoйтo вeчe имa oпит c пpoyчвaниятa в paйoнa. Coндиpaнeтo, чиятo цeл e дa oтĸpиe зaлeжи нa пeтpoл и пpиpoдeн гaз, щe ce извъpши в блoĸ \"Xaн Kyбpaт\", ĸoйтo e paзпoлoжeн нa 80 ĸм oт бpeгa и нa 120 ĸм oт Бypгac в дълбoĸoвoднaтa зoнa oт 1200 дo 1500 м нa Чepнo мope. Дeйнocтитe тpябвa дa пpoдължaт мeждy 70 и 90 дни, пише /money.bg/b. \"Cлeд пpиĸлючвaнe нa пepиoдa нa бeздeйcтвиe, eдиницaтa (ĸopaбът, б.p.) щe пoлyчaвa днeвнo зaплaщaнe, бaзиpaнo нa пaзapния индeĸc или нa нoвoycтaнoвeнaтa дoлнa гpaницa oт 275 000 дoлapa, ĸoeтo oт двeтe e пo-виcoĸo\", ĸaзвa в дoĸлaд oфшopнaтa coндaжнa ĸoмпaния Nоblе Соrроrаtіоn, ĸoятo e coбcтвeниĸ нa ĸopaбa. Πлaвaтeлният cъд щe бъдe нaeт oт Ѕhеll дo нaчaлoтo нa ceптeмвpи 2023 г., a днeвнaтa мy тapифa щe бъдe ĸopигиpaнa нa вceĸи 6 мeceцa дo пpиĸлючвaнeтo нa дoгoвopa, пишe ЅееNеwѕ. B нaчaлoтo нa минaлaтa гoдинa Ѕhеll oбяви нaмepeниeтo cи дa зaпoчнe cepия oт пpoyчвaтeлни coндaжи в блoĸ \"Xaн Kyбpaт\" в бългapcĸия ceĸтop нa Чepнo мope в ĸpaя нa 2018 г. или пpeз 2019 г. Блoĸът ce пpocтиpa нa плoщ oт 6 893 ĸв. ĸм и се намира в южната част на българскaтa чepнoмopcĸa aĸвaтopия. Haмepeниeтo зa coндaжи в блoĸa cтaнa яcнo oщe в ĸpaя нa янyapи 2018 г. Toгaвa oт ĸoмпaниятa oбявиxa, чe oчaĸвaт peaлнитe дeйнocти дa ce cлyчaт дo ĸpaя нa гoдинaтa или нaчaлoтo нa 2019 г. Πo-ĸъcнo пpeз 2018 г. aвcтpaлийcĸaтa ĸoмпaния Wооdѕіdе Еnеrgу пpидoби 30% дялoвo yчacтиe в \"Xaн Kyбpaт\". \"Taзи възмoжнocт e нacoчeнa ĸъм нoвoвъзниĸвaщa пeтpoлнa и гaзoвa пpoвинция, близo дo cъщecтвyвaщaтa инфpacтpyĸтypa и пaзapи\", ĸaзa тoгaвa Wооdѕіdе Еnеrgу, дoбaвяйĸи, чe в xoд e плaниpaнeтo нa coндaжи пpeз втopoтo тpимeceчиe нa 2019 г. \"Xaн Kyбpaт\" вcъщнocт e бившeтo нaxoдищe \"Cилиcтap\", ĸoeтo Ѕhеll пpoyчвa в пocлeднитe гoдини, нo бeз яceн peзyлтaт. Блoĸът бe пpeĸpъcтeн пpeз 2017 г., ĸoгaтo пpaвaтa зa пpoyчвaнe бяxa пpexвъpлeни нa Ѕhеll Іntеrnаtіоnаl Ехрlоrаtіоn аnd Dеvеlорmеnt Іtаlіа oт бaзиpaнaтa в Hидepлaндия Ѕhеll Ехрlоrаtіоn аnd Рrоduсtіоn.", "date": "2019.01.09", "title": "Ѕhеll зaпoчвa coндaж за пeтpoл и пpиpoдeн гaз в Чepнo мope"}
{"url": "https://www.faktor.bg/bg/articles/ministar-zhelyazkov-poiska-podkrepa-ot-enp-za-balgarskite-prevozvachi", "text": "Транспортният министър Росен Желязков е поискал подкрепа от групата на ЕНП в Европейския парламент във връзка с утрешното  гласуване на пакета \"Мобилност\"  в Европейския парламент.  Той се срещна с председателя на групата на Европейската народна партия и водещ кандидат за председател на Европейската комисия Манфред Вебер, съобщават от Министерството на транспорта. На срещата е присъствал и евродепутатът Андрей Ковачев. Желязков е информирал Вебер, че българското правителство категорично подкрепя предстоящия протест на международните превозвачи, планиран за  четвъртък в Брюксел. Днес те заминават за белгийската столица. Очаква се утре 600 души да изразят недоволството си от пакета \"Мобилност\".  Исканията на бранша са Европейската комисия да отхвърли предложените поправки, засягащи командировките на шофьорите, връщането до страната на всеки четири седмици и нощните им почивки.  Пряко заетите в бранша са 150 хиляди българи. На протеста в Брюксел ще се включат и превозвачи от Румъния, Полша, Литва и Латвия.", "date": "2019.01.09", "title": "Министър Желязков поиска подкрепа от ЕНП за българските превозвачи"}
{"url": "https://www.faktor.bg/bg/articles/bivsh-shef-na-tsru-vladimir-putin-e-istinski-podarak-za-nato", "text": "Управлението на руския президент Владимир Путин е подарък за НАТО. Това заяви ексдиректора на ЦРУ Дейвид Петреъс, предаде РИА Новости. Човекът, който бе начело на американската служба за сигурност от 2011 до 2012 г., говори на фопум в Индия.  \"Откакто в Русия на власт дойде Путин (2000 г.), Северноатлантическият пакт получи пов повод за съществувание\", допълни той. \"Благодарение на руския държавен глава позициите на НАТО в Европа се засилиха. САЩ в тясно сътрудничество с Алианса може заедно да променят  геополитическата обстановка в света\", посочи още ексшефът на ЦРУ. Думите на Петреъс бяха посрещнати остро от руски депутат. \"Изказването на бивш началник на сериозна институция, въпреки че е частно лице, е чиста проба провокация\", каза шефът на комисията по отбрана в Държавната дума (долната камара на парламента в Москва) Владимир Шаманов.   Петреъс бе назначен начело на ЦРУ от предишния президент на САЩ Барак Обама. Той  хвърли оставка заради твърдения заради извънбрачна връзка.", "date": "2019.01.09", "title": "Бивш шеф на ЦРУ: Владимир Путин е истински подарък за НАТО"}
{"url": "https://www.faktor.bg/bg/articles/zoran-zaev-prie-albanskite-predlozheniya-za-konstitutsiyata", "text": "Премиерът на Македония Зоран Заев заяви на среща с лидера на Алианса за албанците Зиядин Села, че приема предложението му за промени в част от преамбюла на конституцията, предаде БГНЕС. „Когато прочетете преамбюла в момента ще видите „гражданите на Македония, македонският народ, както и гражданите, които живеят в границите, част от албанския народ, част от турския народ и т.н.“. Крайният вариант ще бъде \"гражданите на Македония, македонския народ и част от албанския народ, част от турския народ, част от влашкия народ ...“ което по подходящ начин, изравнява гражданите пред родината им - Република Македония\", обясни Заев късно вчера. Той изрази задоволство от конструктивния разговор със Села, отбелязвайки, че Алиансът за албанците с ангажимента си към НАТО и ЕС, а по отношение на чувствителността към македонската част от народа в Република Македония, продължава в този дух. „Второто изменение, което всъщност е прието и от Алианса за албанците и частта на Беса (друга албанска партия), е обсъждането на изменение 36 или член 49, където буквално в предложението беше „за диаспората на македонския народ“, за да бъде еднаква грижата на държавата към всички граждани, които живеят в диаспората, благодарение на тяхната дискусия остава да бъде както вече е прието в тяхната основна дискусия „диаспората на македонския народ и други общности, живеещи в Македония“, каза премиерът. Той посочи, че третото нещо, което се приема от Алианса за албанците, е изменението за Косово, т.е. в конституцията, освен четирите съседи, се регистрира и петият съсед, признат от Република Македония - Косово. Заев каза на срещата, че е потвърдено, че Алиансът за албанците ще подкрепи конституционните промени и конституционния процес в парламента, като изрази увереност, че същото ще се случи и с Беса.", "date": "2019.01.09", "title": "Зоран Заев прие албанските предложения за конституцията"}
{"url": "https://www.faktor.bg/bg/articles/kremal-v-skoro-ako-ne-i-v-nay-skoro-vreme-ochakvame-erdogan", "text": "Посещение на президента на Турция Реджеп Тайип Ердоган в Руската федерация се подготвя в близко време, но конкретни срокове все още не са определени, заяви днес пред журналисти прессекретарят на руския президент Дмитрий Песков, цитиран от ТАСС.          \"В скоро, ако не и в най-скоро време, ние очакваме и подготвяме такова посещение. Засега конкретна дата не е определена\", заяви говорителят на руския президент.            По-рано този месец Анадолската агенция съобщи, че първата за годината среща между президентите на Турция и Русия Реджеп Тайип Ердоган и Владимир Путин ще се състои през януари. Тема на разговорите се очаква да бъдат обстановката в Сирия, покупката на руски зенитно-ракетни системи С-400, двустранните отношения и регионални въпроси.", "date": "2019.01.09", "title": "Кремъл: В скоро, ако не и в най-скоро време, очакваме Ердоган"}
{"url": "https://www.faktor.bg/bg/articles/ayatolah-ali-hameney-nyakoi-amerikanski-polititsi-sa-parvoklasni-idioti", "text": "Върховният духовен лидер на Иран аятолах Али Хаменей изнесе реч в столицата Техеран, в рамките на която подчерта, че някои американски политици може да бъдат определени като „първокласни идиоти“, предава AFP. „Някои представители на властите в САЩ се преструват на луди. Разбира се, че не съм съгласен с това, но те са първокласни идиоти\", са думите на Хаменей, публикувани на официалната му страница в социалната мрежа „Туитър“.", "date": "2019.01.09", "title": "Аятолах Али Хаменей: Някои американски политици  са първокласни идиоти"}
{"url": "https://www.faktor.bg/bg/articles/putin-lansira-platforma-za-vtechnen-gaz-kray-kaliningrad", "text": "Руският президент Владимир Путин даде заповед да се въведе в експлоатация плаващ регазификационен терминал \"Маршал Василевски\" край бреговете на Балтийско море, в региона на Калинингра, съобщава \"Интерфакс\". Терминалът ще доставя газ за региона по алтернативен начин - през морето, в течно състояние. Стойността на проекта възлиза на повече от 60 милиарда рубли. Според изпълнителния директор на \"Газпром\" Алексей Милър, дневният капацитет на терминала е 13,2 милиона кубически метра газ. Природният газ влиза в Калининградска област чрез транзитен газопровод, който минава през Минск, Вилнюс и Каунас.", "date": "2019.01.09", "title": "Путин лансира проект на платформа за втечнен газ край Калининград"}
{"url": "https://www.faktor.bg/bg/articles/maya-manolova-poiska-ofitsialno-udalzhavane-na-gratisniya-period-za-elektronnite-vinetki", "text": "Омбудсманът Мая Манолова изпратила препоръка до Министерството на регионалното развитие и благоустройството и до ръководството на Агенция \"Пътна инфраструктура\" с искане да бъде удължен гратисния период, в който шофьорите няма да бъдат глобявани за липса на електронни винетки. 15 януари е датата, до която водачите няма да бъдат санкционирани. Според Мая Манолова обаче срокът е „несправедливо и некоректно определен“. Той трябвало да продължи до момента, в който системата за продажба на е-винетки заработи така, че гражданите да не биват глобявани, ако не изпълнят законовите изисквания не по тяхна вина. Омбудсманът отбелязва пет основни проблема, които се дължат на лоша администрация, която „се оказа неподготвена и за огромно съжаление не реагира своевременно и адекватно на случващото се“.  Липса на пунктове за продажба на е-винетки на ГКПП, софтуерен проблем при апаратите за самотаксуване, изтеглени повече средства при банкови преводи при плащането им, липса на потвърждение при конвертиране на хартиен винетен стикер към е-винетка и нерегламентиран достъп до системата са слабостите, посочени в препоръката на Манолова", "date": "2019.01.09", "title": "Мая Манолова поиска официално удължаване на гратисния период за електронните винетки"}
{"url": "https://www.faktor.bg/bg/articles/pravitelstvoto-reshi-za-f-16", "text": "Правителството предложи на парламента да разреши на кабинета да преговаря със САЩ за покупката на нов изтребител F-16. Това обяви военният министър Красимир Каракачанов след заседанието на МС, предаде Канал 3. Надяваме се Народното събрание да даде мандат за преговори, добави и министърът на икономиката Емил Караниколов. Какви ще бъдат параметрите на отклонението по отношението на цената не можем да отговорим, уточни Каракачанов. Той предположи само, че сроковете за доставка на самолетите ще са по-големи. Относно обвинението за политически натиск от страна на БСП военният министър заяви, че него никой не го е притискал. С това можем да бъдем само доволни, самолетите са нови, модерни, с най-новото оборудване, така че ще можем да изпълним задачите си, изрази доволство от правителственото решение шефът на ВВС. ген.-майор Цанко Иванов. Началникът на отбраната ген. Боцев също се присъедини към доволството на висшия генералитет с аргумента, че повече не можем да отлагаме покупкат", "date": "2019.01.09", "title": "Правителството реши: Купуваме F-16"}
{"url": "https://www.faktor.bg/bg/articles/razrushavat-kashtata-na-skripal-zaradi-otrovata-novichok", "text": "Военни експерти смятат да разрушат британския дом на бившия руски двоен агент Сергей Скрипал, който беше отровен през март с нервнопаралитичен агент, предаде ДПА. Специалистите първо ще отстранят покрива, преди през следващите 4 месеца да разрушат къщата, която ще бъде поставена във вътрешността на изолирана структура. Великобритания обвинява агенти на руското правителство за нападението в английския град Солсбъри, при което бяха отровени Скрипал и дъщеря му Юлия. Няколко обществени места, посетени от двамата Скрипал, също са били изолирани, но по-късно бяха отново отворени. Ръководителят на координационната група по възстановяване в съвета на графство Уилтшър Алистър Кънингам каза, че последните два обекта за обеззаразяване са къщата на Скрипал и още едно жилище в близкия град Еймсбъри, използвано от местна двойка, която се отрови по случайност. Миналия месец работата по обеззаразяването беше прекратена заради коледните празници, каза Кънингам. Скрипал и дъщеря му оцеляха след отравянето, но здравословното им състояние остава неясно. Местната двойка - Доун Стърджис и Чарли Кроули - се отрови през юни, след като двамата намериха флакон за парфюм, очевидно използван за съхранение на нервнопаралитичното вещество Новичок. Доун Стърджис почина, а Чарли Кроули беше изписан от болница през юли, но все още страда от здравословни проблеми, свързани с отравянето. Великобритания остро обвини Русия за атаката в Солсбъри. Отравянето на Скрипал доведе до една от най-големите дипломатически кризи в света през последните години. От около 28 държави бяха изгонени над 160 руски шпиони, работещи под прикритието на дипломати.", "date": "2019.01.09", "title": "Разрушават къщата на Скрипал заради отровата \"Новичок\""}
{"url": "https://www.faktor.bg/bg/articles/zapochna-zasedanieto-na-sinoda-na-vselenskata-patriarshiya-za-podpisvaneto-na-tomosa-za-avtokefaliya-na-ptsu", "text": "В Истанбул започна заседанието на Синода на Вселенската патриаршия, на която се очаква подписването на томоса за предоставяне на автокефалия на новата църква на Украйна (Православна църква на Украйна, ПЦУ), съобщиха за TACC от пресслужбата на Вселенския патриарх. „Свещеният синод вече започна и традиционно преминава при закрити врати за пресата. На него ше бъде подписан томосът за автокефалията“, след което документът ще бъде предаден на Украйна, поясни източникът на агенцията, цитирана от \"Фокус\". Началникът на пресслужбата на Вселенската патриаршия Никос Папахрист заяви пред ТАСС на 6 януари, че по-рано „Светият синод реши да предостави автокефалия, така че подписването на томос от всички членове на Синода е само въпрос на време\".", "date": "2019.01.09", "title": "И Синодът на Вселенската патриаршия подписва тмоса за автокефалия на Украинската църква"}
{"url": "https://www.faktor.bg/bg/articles/todor-tagarev-s-f-16-kupuvame-50-poveche-ot-gripen", "text": "Разговорът за изтребителите в голяма степен е политически. Това заяви пред БНР бившият военен министър Тодор Тагарев. “Въпросът не е коя държава да изберем. Въпросът е какви задачи имаме да решаваме, какви ще бъдат операциите, с кого ще изпълняваме тези задачи, кой ще готви нашите пилоти, за да бъде боеспособна авиацията ни. Тогава вече има разлика между двата избора – САЩ и Швеция, и САЩ категорично надделяват“, коментира Тагарев. Според него САЩ няма да направят за нас някакви големи отстъпки.  Тагарев не е съгласен, че предпочитаната от президента платформа е по-добра: „Ние гледаме нещо много по-голямо, отколкото са характеристиките на една платформа“.  Според експерта Ф-16 е по-добрият от „Грипен“ и се аргументира. „Това са самолети от един клас. Ф-16 е с електроника, която е при самолети от пето поколение. Той е по-мощен, има повече въоръжение. Има много по-голям боен радиус, възможност за поразяване на цели от голямо разстояние. Той превъзхожда с часовете, които може да лети – той е с 50% по-голям живот. С Ф-16 купуваме 50% повече. От друга страна той е по-скъп като начална цена и в процеса на експлоатация. Но трябва да съпоставяме ефективност, продължителност на експлоатация, цена и тогава да взимаме решението“. Тодор Тагарев е категоричен, че политиците трябва да излязат от рамките за финансовите параметри и да погледнат по-широко. Той постави въпроса дали няма да е по-изгодно наведнъж да се поръчат 14 или 16 самолета. Според него по този начин ще получим повече предимства.", "date": "2019.01.09", "title": "Тодор Тагарев: С Ф-16 купуваме 50% повече от \"Грипен\""}
{"url": "https://www.faktor.bg/bg/articles/krasen-kralev-planovete-balgariya-da-se-vpusne-v-obshta-kandidatura-za-svetovno-po-futbol-vklyuchvat-izgrazhdaneto-na-4-stadiona", "text": "Плановете България да се впусне в обща балканска кандидатура за световното първенство по футбол включват изграждането на четири стадиона с капацитет поне 40 000 зрители. Това заяви министърът на спорта Красен Кралев, като уточни, че два от тях ще са в София. По думите му другите два вероятно ще са във Варна и Пловдив. Първоначално през септември министър-председателят Бойко Борисов повдигна темата за изграждането на нов национален стадион в столицата. След това той заяви, че \"Васил Левски\" е ненужен, защото предизвиква много неудобства и затваряне на улици, и призова за обществено обсъждане по темата, пише \"Дневник\". След обявяването на намеренията България, Гърция, Сърбия и Румъния да поискат съвместно световното по футбол през 2030 г. министърът на спорта заяви, че \"на една държава ще се падат може би между два-три стадиона\". Сега Кралев обясни, че последните намерения са за изграждане на нов стадион, както и за модернизация на \"Васил Левски\", така че да отговаря на изискванията за домакинство на световно първенство. Отделно се гледа за още два. \"В момента се извършват проучвателните дейности къде трябва да бъде новият национален стадион. Правим проучване как трябва да се реконструира \"Васил Левски\". Калкулира се (цената за нов стадион) около 1000 евро на седалка. Значи излиза около 80-100 милиона лева. Ние ще подадем документацията без стадиони, няма как да ги построим за две години\", каза Кралев в предаването \"Тази сутрин\" по Би Ти Ви", "date": "2019.01.09", "title": "Красен Кралев: Плановете България да е в обща кандидатура за световно по футбол включват изграждането на 4 стадиона"}
{"url": "https://www.faktor.bg/bg/articles/zapochva-finalnata-faza-na-protsesa-za-vavezhdane-na-promeni-v-konstitutsiyata-na-makedoniya", "text": "Започва финалната фаза на процеса за въвеждане на промени в Конституцията на Македония, произтичащи от Преспанското споразумение с Гърция за новото име на югозападната ни съседка, предава скопската електронна медия A1 On., цитирана от \"Фокус\". За одобрението на измененията е необходимо квалифицирано мнозинство или гласовете на 80 депутата от Събранието в Скопие.  След амнистията и частичното изпълнение на изискванията на „Алианс за албанците“ и БЕСА стана ясно, че конституционните промени ще бъдат приети. Гласуването най-вероятно ще се състои в петък, макар Правилникът за дейността на парламента да предвижда три дни за обсъждане на всяка една от представените четири изменения на Основния закон. Поради отсъствието на опозиционната ВМРО-ДПМНЕ заседанието ще приключи в по-кратък срок.  Министър-председателят Зоран Заев прие част от измененията на „Алианс за албанците“ и БЕСА, които условие, за да получи правителството подкрепата им за процеса. Със Закона за амнистията Заев си спечели и подкрепата на осемте независими депутати, отцепили се от ВМРО-ДПМНЕ.", "date": "2019.01.09", "title": "Започва финалната фаза на процеса за въвеждане на промени в Конституцията на Македония"}
{"url": "https://www.faktor.bg/bg/articles/evakuirani-sa-4-ri-posolstva-v-avstriya-zaradi-samnitelni-pratki", "text": "Четири посолства са били евакуирани в австралийските градове Канбера и Мелбърн заради получени подозрителни пратки, предаде Ройтерс, като се позова на местната полиция. Пакетите с неизвестно съдържание са получени в дипломатическите мисии на САЩ, Швейцария, Великобритания и Германия. Пратките се проверяват и обстоятелствата около доставянето им се разследват.  Няма информация за пострадали, посочва БНР.", "date": "2019.01.09", "title": "Евакуирани са 4-ри посолства в Австрия заради съмнителни пратки"}
{"url": "https://www.faktor.bg/bg/articles/novini/svyat/manafort-predaval-konfidentsialna-informatsiya-ot-shtaba-na-tramp-na-rusnak-svarzan-s-gru", "text": "Бившият помощник на Доналд Тръмп Пол Манафорт е предавал данните от социологическите проучвания на общественото мнение, провеждани от предизборния щаб на свой \"бизнес партньор\" свързан с руското разузнаване Константин Килимник, съобщава радио \"Свобода\". Манафорт дълги години е работил с Килимник в Киев, докато е бил политически консултант на партията на бившия проруски президент Виктор Янукович. Тази конфиденциална информация е била предадена на прокуратурата от адвоката на Манафорт и повдигат нови въпроси за контактите и евентуалното сътрудничество между хора от обкръженето на Тръмп и представители на Кремъл. Междувременно стана известно, че Манафорт \"многократно е обсъждал с Килимник мирен план за Украйна\".  Пол Манафорт ръководеше предизборния щаб на Доналд Тръмп през 2016 година. Повече за връзките на Пол Манафорт и Константин Килимник можете да прочетете в статията", "date": "2019.01.09", "title": "Манафорт предавал конфиденциална информация от щаба на Тръмп на руснак, свързан с ГРУ"}
{"url": "https://www.faktor.bg/bg/articles/advokat-lazar-karadaliev-dumite-na-ivan-geshev-sa-porednoto-mu-butaforno-izkazvane", "text": "Това е поредното бутафорни изказвания на Иван Гешев. Всичките репресивни мерки са единствено и само във връзка със служебните ни задължения – да представляваме и защитавам знакови лица у нас. Това заяви в ефира на Би Ти Ви адвокат Лазар Карадалиев, един от адвокатите на банкера Цветан Василев. Той бе един от магистратите, атакувани директно от зам.-главния прокурор Иван Гешев по повод обиските на офиси и домове на магистрати, извършени в края на миналата година. Обискът в кантората ми беше заради Емилиян Гебрев, собственик на „Дунарит“, който е с повдигнато обвинение през 2017 година. Сега се опитват да предотврати възможността да бъда защитник на моя клиент, посочи той. Карадалиев обясни, че в полученото конкретно определение се търсят конкретни документи – че се търси книга на акционери, временни удостоверения и електронен подпис на адвокатите. Да ти вземат електронния печат  означава да ви сложат лепенка на устата. Но прокуратурата няма право да изземват кореспонденцията между клиент и защитник, обясни адвокатът. Карадалиев обясни, че са му отменени три обвинения, но трите са са бланкетни, от които не става ясно по какви доказателства са му повдигнати обвинения за участие в престъпна група за пране на пари.  Не зная за какъв руски олигарх става въпрос, не знам за какви договори говори г-н Гешев. Нямам представа кой е този руски олигарх, тъй като не работя с руски фирми. Аз не зная да има и шофьори, чрез чиито фирми и дружества, през които са минавали пари. Нормално е всеки граждани да има фирма, но твърдя, че такива преводи чрез шофьори няма. Може би просто съм неудобен на прокуратурата, смята адвокатът на банкера Цветан Василев.  На въпрос на водещия дали ще протестират адвокатите, адвокат Стоян Стоянов посочи: Адвокатите още не са мислили дали ще протестират, но искат да защитят правата на адвокатите и на техните клиенти. Защото когато се атакува българската адвокатура, се атакуват българските граждани. Това може да доведе до беззаконие в страната и нарушаване на техните законови права.", "date": "2019.01.09", "title": "Адвокат Лазар Карадалиев: Думите на Гешев са поредното му бутафорно изказване, може би съм неудобен на прокуратурата"}
{"url": "https://www.faktor.bg/bg/articles/ekspert-v-balgariya-e-nay-skapiyat-promishlen-tok-v-evropa", "text": "Да се говори че в България токът е най-евтин през последната година изобщо не е вярно. В България е най-скъпият промишлен ток в цяла Европа. На нас ни се обяснява, че проблем няма и цените са най-ниски. Това заяви в сутрешния блок на Нова тв Васил Велев, председател на Асоциацията на индустриалния капитал в България. По думите цените са с 50% по-високи отколкото миналата година по това време,  а ситуацията е като на война, има нужда от извънредни действия. На предприятията им спират тока. Пазарът се манипулира от производители и търговци. Държавата трябва да се намеси, каза Пламен Димитров от КНСБ. Когато електрическата енергията поскъпва неизбежно е поскъпването на живота. Според него трябва да се променят квотите за вредните емисии, защото имаме много гори, които ги пречистват. Запазването им на това ниво не е достатъчно. Двамата поискаха и намаление на добавката \"задължения към обществото\", без да се чака 1 юли.", "date": "2019.01.09", "title": "Експерт: В България е най-скъпият промишлен ток в Европа"}
{"url": "https://www.faktor.bg/bg/articles/kontrera-tsiganite-v-getata-prosto-ne-iskat-da-zhiveyat-s-beli-hora", "text": "„Циганите в гетата просто не искат да живеят с бели хора. Уличното правосъдие е практика в гетата\", заяви в \"Здравей, България\" на Нова тв общинският съветник от ВМРО Карлос Контрера по повод напрежението в село Войводино. Имаме проблем със социалния живот на циганите в гетата. Това е социален модел, каза той. Гетото не са сградите, а съзнанието на тези, които го обитават, каза Контрера. По думите му вече трябва да говорим на първо място за възпитание. Без държавата да се намеси със сила няма да станат нещата, каза Контрера. Според него вървим към намаляване на социалните им помощи. \"Без репресии няма да стане. Можеш да убедиш човек, който иска да води диалог и те разбира. Този тип население виждате как се държи. Агресията и насилието за тях е легитимен способ за решаване на конфликти”, каза общинарят.   В студиото с него бе и Христо Николов, председател на фондация „Саворе”.  Той защити на ромите и се развика в студиото. Водещата беше шокирана и въпреки че първоначално опита да води спор с него, след минути се предаде.    Защитникът на ромите енергично оспори твърдението, че те не се образоват. \"Не мога да цитирам точни данни, но по мой спомен над 7000 роми в момента учат в университет\", каза той. „„Саворе” означава „всички”. Господин водещ, ще си позволя да отговоря както си искам на въпроса ви. Уж всичко тук е спонтанно, но става преди избори. Гетата не са заложени още вчера. Тази бомба със закъснител. Българското общество ползва жаргонен термин в мозъка си – „улично правосъдие”. Няма институция там, където трябва да бъде”, каза Николов.", "date": "2019.01.09", "title": "Контрера: Циганите в гетата просто не искат да живеят с бели хора"}
{"url": "https://www.faktor.bg/bg/articles/obedineni-patrioti-vazmozhno-e-do-6-mesetsa-da-imam-dogovor-za-iztrebitel-za-vvs", "text": "Възможно е в рамките на половин година да имаме договор за ново въоръжение, което е така необходимо за нашите военновъздушни сили. Това заяви пред БНР Милен Михов - депутат от „Обединени патриоти“ и член на комисията по отбрана.  Депутатът каза, че към момента патриотите нямат обща позиция, защото все още не са имали коалиционен съвет. „Не бих казал, че изборът на съвременно въоръжение за българската армия трябва да бъде поставян под знака русофилство или русофобство. Към този въпрос трябва да се подхожда национално отговорно. Това е едно добро възможно решение. Не приемам крайните оценки в период, когато все още нищо не е решено“, коментира Михов още в предаването „Преди всички\" на националното радио. Михов припомни, че все още преговорите вървят и не трябва да се прибързва с дамгосването или представянето на въпроса като решен по най-добрия начин. По думите му много ключови въпроси все още са на масата на преговорите. „Въпросът за цената. Ако говорим за редукция на цената, това може да бъде само и единствено надолу. За мен трудно може да бъде защитена цена, надхвърляща предварително определената от НС. На следващо място са други технически и процедурни въпроси“. Припомняме, че според решение на парламента цената е 1,8 милиарда лева с ДДС за осем бойни самолета.  „Не става въпрос просто за закупуване на една вещ, а за важни икономически, финансови и военно-политически аспекти и отношенията ни със САЩ и други държави от ЕС”, отбеляза Михов. „Не можем да допуснем да се създаде впечатление за някакво задкулисие. Напротив – тази сделка трябва да бъде постигната по такъв начин, че обществото и политическите фактори да бъдат убедени в защитата на българския национален интерес“.", "date": "2019.01.09", "title": "Обединени патриоти: Възможно е до 6 месеца да имам договор за изтребител за ВВС"}
{"url": "https://www.faktor.bg/bg/articles/milen-mihov-intsidentat-s-prebitiya-komandos-mi-prilicha-na-provokiran-tarsen-i-organiziran", "text": "Очаква се днес да бъде опериран 33-годишният военнослужещ, пребит от двама роми във Войводиново. Хората от селото смятат да протестират всяка вечер, докато незаконните постройки в ромската махала не бъдат премахнати. Започва и подписка с искане на двамата задържани за побоя да бъдат присъдени най-тежки наказания. Прокуратурата иска постоянен арест за нападателите и им повдигна обвинения. Пред Bulgaria ON AIR председателят на Фондация \"Саворе\" Христо Николов коментира, че българският народ е един от най-човеколюбните и на нашата територия има много приети общности. По неговите думи проблемът се преекспонира както на етническа основа, така и на партийна, за да може политиците да вдигнат рейтинга си. \"Не мога да приема тезата, че винаги това става като битов конфликт, защото във всеки от тях, започнал невинно, следва събиране на голяма тълпа и следва нападение срещу полицаи, лекари, работници, а сега виждаме и срещу военнослужещ. Този инцидент ми прилича на провокиран, търсен и организиран\", коментира депутатът от \"Обединени патриоти\" Милен Михов в \"България сутрин\". По думите на Христо Николов на територията на България има около 7 хиляди студенти от ромски произход, което значи, че коефициентът на повишаването на грамотността на етноса расте. Според него не се очаква ескалация на етническото напрежение. Депутатът от \"Обединени патриоти\" коментира, че етническо противопоставяне и ескалация няма да има. Той е на мнение, че българите са достатъчно толерантни, но и в същото време и достатъчно решителни да наложат ред в собствената си държава чрез силата на закона. \"Пресечната точка е законът, правилата, прилагането им безкомпромисно, независимо срещу кого - не нашите хора, не вашите хора, а за всички български граждани\", заяви Михов в студиото на \"България сутрин\".", "date": "2019.01.09", "title": "Милен Михов: Инцидентът с пребития командос ми прилича на провокиран, търсен и организиран"}
{"url": "https://www.faktor.bg/bg/articles/rumen-hristov-1", "text": "Идейна коалиция би била най-добрият вариант за предстоящите европейски избори. Това каза в ефира на „Фокус“ председателят на СДС Румен Христов. По думите му разговорите в партията предстоят, но идейно най-близко към момента се позиционират „Демократи за силна България“ и „Да, България“. „Заедно с част от тези формации ние сме член на ЕНП. Безспорно ГЕРБ е другата партия, член на ЕНП. Те имат традицията да се явяват самостоятелно и вероятно този път ще спазят своята традиция. На първо място, аз виждам допирни точки с „Демократична България“. Разбира се, в политиката никога не казвай „никога“. Не изключвам възможност и за други варианти, защото и в самия СДС има едно крило, което по-скоро се ориентира към консервативно-патриотичен профил на коалицията за следващите евроизбори“, обясни той. Необходима е обаче мобилизация на тези около 500 хиляди десни избиратели, да се изпратят правилните послания, с оглед на това, че хомогенността на новия ЕП не е ясна. „Има нови течения, нови формации, популистки, крайни националистически формации, които напират за участие в ЕП. И той може би ще бъде доста по-шарен. Тогава вотът на тези десни избиратели, насочени към формация, свързана и близка до ЕНП, би бил от полза на едно статукво, което ние критикуваме, от една страна. Но от друга страна, то е познато, то има нужда от реформиране“, коментира още Христов. Смяна модела на управление минава през промяна на Конституцията, каза още в предаването Румен Христов. По думите му основният държавен закон трябва да бъде променен, така че да отговаря на съвременните реалности. „Конституцията изигра своята роля в този преходен период. Има нужда от осъвременяване. Има нужда от залагане на нов модел, който да гарантира още по-демократично управление на държавата. Управление, което да зависи повече от гражданите, а не от политиците. Начинът, по който да се вземат решенията, начинът, по който да бъде структуриран българският парламент и редица още неща, свързани със съдебната система, съдебната реформа, мястото на прокуратурата и т.н. За нас стигането до Велико народно събрание е нещо важно. Не мога да кажа дали ще бъде постигнато съгласие между политическите сили това да се случи при евентуален предсрочен вот или при изтичане мандатът на този парламент, но това трябва да се случи, най-малко заради това че анахронизмът Велико народно събрание, който липсва почти в 90 и повече процента от европейските държави, трябва да отпадне и да имаме друга форма на промяна на Конституцията. При нужда, разбира се. Така че моделът трябва да бъде сменен“, обясни той. Христов добави, че за това ще се изисква широка дискусия и съгласие от всички политически формации. „Смята модела на управление беше е и желанието на гражданите, доказаха го с множеството протести, поводи, за които ще има и през тази година“, коментира още председателят на СДС.", "date": "2019.01.09", "title": "Румен Христов: Смяната на модела на управление у нас минава през промяна на Конституцията"}
{"url": "https://www.faktor.bg/bg/articles/porazhenie-za-tereza-mey-v-britanskiya-parlament-za-brekzit", "text": "Британският премиер Тереза Мей претърпя първото си политическо поражение за тази година. То ѝ бе нанесено от парламента, който гласува поправка в Закона за финансите. Тя има за цел блокиране на излизането на Кралството от Европейския съюз без одобрена сделка. Гласуването завърши с 303 гласа „за“ срещу 296 гласа „против“. „За“ са гласували и 20 депутати от консерваторите.  Така правителството няма да може да прави разходи за напускане на ЕС без сделка, ако парламентът не разреши това.  Правителството коментира, че вотът не променя факта, че Обединеното кралство официално напуска ЕС на 29 март тази година. Също така не се променя и събирането на данъци от кабинета.  На 15 януари Камарата на общините ще гласува споразумението за Брекзит, договорено от Тереза Мей с ЕС. Министър-председателката се оказа принудена да отложи веднъж вота, тъй като щеше да го загуби, а сега отчаяно търси допълнителни гаранции от ЕС, за да отговори на опасенията на консерваторите бунтовници.  От ЕС ясно заявиха, че сделката няма да бъде предоговаряна.", "date": "2019.01.09", "title": "Поражение за Тереза Мей в британския парламент за Брекзит"}
{"url": "https://www.faktor.bg/bg/articles/novini/svyat/bloomberg-putin-se-gotvi-da-ostane-na-vlast-v-kremal-do-smartta-si-kato-pogalne-belarus", "text": "\"Путин се готви да остане на власт в Кремъл до смъртта си, като погълне Беларус\", прогнозира агенция Bloomberg. Според изданието, Путин е \"заинтригуван от идеята за политическо обединение\" с Беларус.  \"Но Лукщашенко не е готов да се откаже от суверенитета си, колкото и голям интерес да има в запазване на икономическите отношения с Русия. На първо място става дума за такива ресурси като нефт и газ\", коментира агенцията. В случай на успех Кремъл ще може да \"замени\" с този съюз загубата на Украйна, но Лукашенко много пъти се изказва негативно за желанието на Русия да включи в състава си Белрус. В новогодишното си обръщение той призова народа да брани суверенитета и независимостта на страната. Идеята за \"обединение\" с Беларус е още от 1997 година, като се предлага да бъде въведена обща валута, символика и съдебна систума, а президентите са пожизнени.", "date": "2019.01.09", "title": "Bloomberg: Путин се готви да остане на власт в Кремъл до смъртта си, като погълне Беларус"}
{"url": "https://www.faktor.bg/bg/articles/boyko-borisov-poiska-i-poluchi-ostavkata-na-shefa-na-api", "text": "Министър-председателят Бойко Борисов е извикал тази сутрин в Министерския съвет ръководството на Агенция „Пътна инфраструктура“ и на Министерството на регионалното развитие и благоустройството за доклад относно темата винетки и тол система. Това съобщиха от правителствената информационна служба. След разговора премиерът е поискал оставката на председателя на Управителния съвет на Агенция „Пътна инфраструктура“ инж. Светослав Глосов, който я е подала.", "date": "2019.01.09", "title": "Премиерът Бойко Борисов поиска и получи оставката на шефа на АПИ"}
{"url": "https://www.faktor.bg/bg/articles/nansi-pelosi-obvini-prezidenta-tramp-v-dezinformatsiya-i-zlonamerenost", "text": "Председателката на Камарата на представителите на Конгреса на САЩ, демократката Нанси Пелоси, обвини президента Доналд Тръмп, че е изфабрикувал криза по границата с Мексико и че държи американците за заложници с частичната парализа на работата на федералното правителство, предаде Франс прес. Според нея единствената цел на президента е да получи финансиране на ограда по границата с Мексико. \"Ето фактите: президентът Тръмп трябва да прекрати задържането на американците за заложници, трябва да спре да създава миграционна и хуманитарна криза на границата и трябва да възстанови работата на правителството\", каза председателката на Камарата в изявление, предавано на живо веднага след първото обръщение към нацията на президента, направено от Белия дом. Пелоси каза, че президентът е обсебен от желанието да принуди американците да платят за исканата от него \"скъпоструваща и неефективна\" гранична стена, съобщи ДПА. Той използва страха, за да убеди американците в необходимостта от гранична стена, продължи Пелоси. Тя нарече частичната парализа на правителството безсмислена и обвини президента в дезинформация и злонамереност. Заедно с Пелоси бе водачът на демократическото малцинство в Сената Чарлз Шумър. Той също обвини президента, че от Овалния кабинет \"фабрикува криза\" и го прикани да подпише законите за финансиране на правителството, за да заработи то отново, а преговорите за граничната сигурност да продължат. Шумър каза, че и демократи, и републиканци са съгласни за необходимостта да се гарантира сигурността на границите. \"Но символът на Америка трябва да бъде Статуята на свободата, а не висока 10 метра стена\", продължи той. Тръмп обеща, че Мексико ще плати стената, но след като това не стана, президентът сега не може да убеди нито Конгреса, нито американския народ да платят сметката, продължи Чарлз Шумър. \"Американската демокрация не работи по този начин. Ние не управляваме с гневни изблици\", добави водачът на демократическото малцинство в Сената, цитиран от Асошиейтед прес.", "date": "2019.01.09", "title": "Нанси Пелоси с тежки обвинения в дезинформация и злонамереност към Тръмп"}
{"url": "https://www.faktor.bg/bg/articles/kabinetat-razglezhda-dnes-predlozhenieto-za-iztrebitel-f-16", "text": "На редовното си заседание правителството днес ще разгледа доклада за закупуване на изтребители от САЩ за Военновъздушните сили. Преди Коледа вицепремиерът и министър на отбраната Красимир Каракачанов обяви, че американското предложение за изтребител F-16 е изборът на работната група, която трябваше да оцени офертите. Проектодоговорът за закупуване на нов боен самолет първо трябва да бъде одобрен от Министерския съвет. След това той трябва да бъде ратифицирани от Народното събрание, за да бъдат завършени преговорите със САЩ.  Парламентът  гласува инвестиционен разход за купуване на поне 8 самолета на цена 1.8 мрлд лева с ДДС и срок на доставка на първите машини до 2 години от подписването. А в първите дни на новата година американската компания \"Локхийд Мартин\"  изнесе повече подробности за машината и увери, че новият изтребител Ф-16 ще отговаря на стандартите на НАТО за десетилетия напред. Новото попълнение във Военновъздушните ни сили е носител на най-модерните технологии, уверяват производителите му. Технологиите на Ф-16 блок 70 бяха тествани и вече са в употреба. От компанията са категорични, че самолетът отговаря на потребностите на българската национална отбрана и ще е гаранция, че Военновъздушните сили ще използват най-модерния изтребител от 4-то поколение.  F-16 разполага с многоцелеви радар, който може да проследява 20 отделни цели едновременно, и има обхват от над 160 морски мили срещу наземни цели, значително повече от другите изтребители от 4-то поколение. В допълнение към осигуряването на модерни и надеждни изтребители за България, „Локхийд Мартин” потвърждава ангажимента си за програма, която ще донесе икономически и индустриални ползи за страната ни. Офертата включва пълен пакет с обучение за пилоти и наземни екипи, логистика, помощно оборудване и оръжия за всички оперативни нужди, което според компанията ще гарантира прозрачност в разходите. Около 700 изтребители F-16 са част от военновъздушните сили на 10 държави-членки на НАТО в Европа. Очаква се скоро в Грийнвил, щата Южна Каролина, да започне производството на F-16 за Бахрейн и Словакия. В същия завод ще бъдат произведени самолетите за България", "date": "2019.01.09", "title": "Кабинетът разглежда днес предложението за изтребител F-16"}
{"url": "https://www.faktor.bg/bg/articles/yaponiya-razchita-na-podkrepata-na-sasht-za-sklyuchvane-na-miren-dogovor-s-rusiya", "text": "Япония разчита на подкрепата на САЩ за сключване на мирен договор с Русия, каза Кацуюки Кавай, специален помощник по външната политика на премиера Шиндзо Абе, цитиран от японската агенция Kyodo, предава РИА Новости, цитирана от \"Фокус\". Той отбеляза, че това ще компенсира нарастващото влияние на Пекин в региона. Кавай също коментира посещението на Абе в Китай миналия октомври. Според него това е било „стратегическо” посещение, защото е допринесло за облекчаване на напрежението между страните. Въпреки това, както подчерта Каваи, Япония няма да се присъедини към китайския проект „Един пояс - един път“. Отношенията между Москва и Токио в продължение на много години се засенчват от липсата на мирен договор. Япония претендира за островите Кунашир, Шикотан, Итуруп и Хабомай, като се позовава на двустранния трактат за търговията и границите от 1855 г. През 1956 г. СССР и Япония подписват Съвместна декларация, в която Москва се съгласява да разгледа възможността за прехвърляне към Япония на островите Хабомай и Шикотан след сключването на мирен договор, а съдбата на Кунашир и Итуруп не е засегната. Последващите преговори не довеждат до резултат, мирният договор за края на Втората световна война така и не е подписан. Смята се, че Съединените щати са се противопоставили сериозно, като са се опасявали, че ако Япония се съгласи да прехвърли само два от четирите острова към нея, това ще се отрази на връщането на Окинава в японски суверенитет (Споразумението за връщане на Окинава към Япония влезе в сила през 1972 г. – бел. ред.). Позицията на Москва е, че островите са станали част от СССР след Втората световна война и суверенитетът на Русия над тях е без всякакво съмнение.", "date": "2019.01.09", "title": "Япония разчита на подкрепата на САЩ за сключване на мирен договор с Русия"}
{"url": "https://www.faktor.bg/bg/articles/aleksandar-metodiev-karakachanov-tarsi-zapalvane-na-fitila-mezhdu-romi-i-balgari", "text": "Не са крайни думите на Каракачанов, не бива да си слагаме главата в пясъка. Медиите се правят постоянно, че не виждат този проблем…Това е рана, която трябва да решим. Трябва да има закон и той трябва да се спазва от всички – щом има коптори, те трябва да бъдат съборени. Тази позиция изрази в студиото на Би Ти Ви депутатът от ВМРО Александър Сиди, който коментира тежкия инцидент с военнослужещ, който беше пребит до смърт от двама роми във Войводиново.  На различна позиция беше бившият депутат Александър Методиев, известен още като бат Сали.  Проблем е, че тези битови инциденти се случват и ще се случват. Опасно е обаче говоренето на министър Каракачанов и създаването на напрежението между двете общности – българи и роми. Той е вицепремиер на всички гражданин, не може да обижда нас – че циганите са станали нагли. Той търси запалването на фитила, търси нарушаване на етническия мир, обясни в Методиев.  Той е категоричен, че един битов скандал не трябва да се превръщате в повод всички роми да се третират по този скандален начин. И няколко пъти попита – нима сега политиците виждат, че има ромски гета и дали това е най-подходящия момент те да бъдат събаряни.  Ромите са изстрадал народ, но не може заради този трагичен инцидент да наричат всички роми нагли.  Но аз споделям, че има институции и нека хората, пребили военния, да си получат заслуженото, каза Методиев. Аз съм български гражданин, но съм от цигански произход. Не може вицепремиерът да ме обижда, че вече съм станал нагъл. Той няма право мен да ме обижда, защото аз също съм циганин”, посочи депутатът от ДПС. Той обвини ВМРО, че използват случая, за да демонстрират социална политика и отправи апел към Каракачанов да се извини за думите си. По неговите думи именно ромите са общността у нас, която всички български партии използват по време на избори. Според него изключение не прави и ВМРО.  Александър Сиди оспори твърденията на бившия депутат, който е ром по произход.  Всички големи партии са минавали през циганските гета, но ВМРО никога не си е купувало ромски гласове, отсече Сиди. Питайте вашия лидер Каракачанов обикаляла ли са с Цветелин Кънчев ромските махали, репликира го Александър Методиев на финала на разговора.", "date": "2019.01.09", "title": "Александър Методиев: Каракачанов търси запалване на фитила между роми и българи"}
{"url": "https://www.faktor.bg/bg/articles/saprugata-na-prebitiya-komandos-prodalzhili-sa-da-go-ritat-v-glavata-kogato-veche-e-bil-v-bezsaznanie", "text": "Имаме две момиченца, които очакват баща им да се върне. Това сподели съпругата на пребития във Войводиново командос Валентин Димов.  Атанаска Димова разказа пред репортери на сутрешния блок на Нова тв, че той е изключително скромен и е притеснен от целия шум, който се вдигна. \"Днес му предстои операция, надявам се да мине като по учебник\", обясни жената. Малко сме говорили с него за нападението, реално аз си навързвам пъзела от разказите на свидетели, каза тя. Той е бил напсуван, бил е предизвикан. Съпругът ми не е агресивен. Потресена съм, съпругът ми има удари само в главата, така че да не стане повече. Продължили са да го ритат в главата, когато вече е бил в безсъзнание.  Искам нападателите да не останат безнаказани, искам справедливост, посочи още тя. Надявам се, че няма да има повече такъв случай, това да е последният. Той е бил в безсъзнание и те са продължавали да го ритат, каза жената.  Роднините на командоса казаха пред Би Ти Ви, че той е малко по-добре и му предстои операция.  Според роднините Димов не е очаквал с такава жестокост и агресивност да бъде нападнат. Той има три мисии в чужбина. Ударите са били само с ритници в главата, каза майката на командоса.", "date": "2019.01.09", "title": "Съпругата на пребития командос: Продължили са да го ритат в главата, когато вече е бил в безсъзнание"}
{"url": "https://www.faktor.bg/bg/articles/v-zapadna-i-iztochna-balgariya-shte-zavali-snyag-v-kraynite-yuzhni-rayoni-dazhd", "text": "В Западна и Източна България ще завали сняг, в крайните южни райони валежите ще са от дъжд. Това съобщиха за \"Фокус\" от Националния институт по метеорология и хидрология (НИМХ).  Преди пладне в Западна България ще завали слаб сняг, по-късно след обяд ще се усили и ще обхване и централните части на страната, докато в крайните южни райони снегът ще преминава в дъжд. Вечерта ще завали и в Източна България – предимно дъжд, в Лудогорието и Добруджа – дъжд и мокър сняг. В районите, в които има снежна покривка и валежът е от дъжд, ще има условия за заледявания. Вятърът ще се ориентира от юг, в западните райони ще е слаб, в централните, източните и северно от планините - умерен до силен. С него дневните температури ще се повишат, а през нощта срещу четвъртък в Източна България затоплянето ще продължи. Преобладаващите максимални температури ще са между 0° и 5°.Атмосферното налягане е по-ниско от средното за месеца. С приближаването на средиземноморски циклон ще продължи да се понижава. Над Черноморието ще бъде предимно облачно. През деня ще е почти без валежи, но вечерта, първо в южните райони ще започнат валежи от дъжд. Ще духа до силен вятър с южна компонента, който ще повиши температурите и максималните ще са 3°-6°. Температурата на морската вода е 5-6°. Вълнението на морето ще бъде 2-3 бала, но вечерта ще се усилва.  Над планините ще е облачно. От запад преди обяд ще започнат слаби валежи от сняг, които след обяд ще се усилват, вечерта и през нощта срещу четвъртък ще достигнат и планините в Източна България. Вятърът ще се ориентира от югозапад и след обяд ще е силен в планините в източната половина на страната бурен, вечерта и през нощта срещу четвъртък още ще се усили. Максималната температура на височина 1200 метра ще е около минус 2°, на 2000 метра – около минус 7°.", "date": "2019.01.09", "title": "В Западна и Източна България ще завали сняг, в крайните южни райони - дъжд"}
{"url": "https://www.faktor.bg/bg/articles/tramp-v-obrashtenie-kam-natsiyata-ima-humanitarna-kriza-v-sasht", "text": "Президентът на Съединените щати Доналд Тръмп определи ситуацията с нелегалната имиграция по границата с Мексико като \"хуманитарна криза\". В обръщение към нацията от Овалния кабинет в Белия дом, американският държавен глава изтъкна, че нелегална миграция по южната граница на страната застрашава сигурността: „Всеки ден американските митнически и гранични власти спират хиляди нелегални имигранти, които се опитват да влязат в страната ни. Нямаме място, където да ги настаним и нямаме възможност да ги върнем обратно в родните им страни. Америка с радост приема законните мигранти, които обогатяват и спомагат за развитието на обществото. Но  всички американци страдат от излязлата извън контрол нелегална миграция“.  По време на телевизионното си обръщение, Доналд Тръмп повтори и призива си за строеж на стена по границата с Мексико, както и поиска необходимите за това средства:  „Експерти в сферата на сигурността поискаха 5 милиарда и 700 милиона долара за строеж на физическа преграда. По искане на демократите - то ще бъде стоманена ограда, а не бетонна стена“, подчерта Тръмп, както и обяви, че отново е поканил на среща лидерите на Конгреса, за да се опитат да се договорят и да възобновят работата на спрялото поради липса на финансиране федерално правителство.", "date": "2019.01.09", "title": "Тръмп в обръщение към нацията: Има \"хуманитарна криза\" в САЩ"}
{"url": "https://www.faktor.bg/bg/articles/veber-nedopustimo-e-da-se-otlaga-sdelkata-za-brekzit", "text": "Председателят на дясната Европейска народна партия в Европейския парламент, германецът Манфред Вебер, смята за недопустимо да се отлага датата за излизане на Великобритания от Европейския съюз, защото това може да предизвика сътресения на европейските избори, предаде Франс прес. \"Предложението е ясно. Датата е определена. Няма никакво желание за още преговори и промени в споразуменията, които са днес на масата\", каза в интервю за АФП водачът на най-голямата група в Европейския парламент. В Брюксел някои се опасяват, че Лондон ще се опита да забави Брекзита, насрочен за 29 март - два месеца преди европейските избори, отбелязва АФП. Британските депутати ще гласуват на 15 януари за споразумението за Брекзит, постигнато между Лондон и ЕС. Приемането му обаче е под въпрос, тъй като възражения срещу него имат и привържениците на излизане от ЕС, и еврофилите, посочва АФП. Германският евродепутат се обяви против каквото и да било отлагане на Брекзит, тъй като в такъв случай Великобритания ще трябва да участва в изборите за европарламент на 26 май. \"Британците не могат да участват в европейските избори. Никой на континента не би могъл да разбере защо британците, които искат да излязат от ЕС, биха участвали в тези избори\", продължи Вебер, който е кандидат за председател на следващата Европейска комисия. Според него кампанията за тези избори ще се сведе до въпроса \"да или не на Европа\", защото \"мнозина екстремисти, и отдясно, и отляво, но основно от дясно, са против идеята да се работи заедно на европейско равнище\". \"Ако гласувате за Марин Льо Пен (водачка на френския крайнодесен Национален сбор), ще получите онова, което се случва в Лондон днес: несигурност и неяснота, докато Европа означава сигурност\", продължи Вебер. Страните от ЕС трябва да останат заедно и да разберат, че ние имаме европейски начин на живот, общи правила и ценности, защото в това отношение ние сме единствени в света, каза той. \"Имаме много прост и убедителен аргумент, който могат да използват всички европейски партии: вижте Лондон\", добави Вебер и нарече \"хаотична\" политическата ситуация отвъд Ламанша.", "date": "2019.01.09", "title": "Манфред Вебер: Недопустимо е да се отлага сделката за Брекзит"}
