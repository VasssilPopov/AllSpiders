{"url": "http://www.faktor.bg/bg/articles/korneliya-ninova-tselta-na-vota-e-mnogo-po-golyama-ot-tova-da-yadosame-borisov-po-vreme-na-gostite", "text": "По въпросите, които касаят общото бъдеще на България в ЕС и достойното участие на България в ЕС нямаме принципни различия с управляващите, но по вътрешни въпроси и откритите проблеми оставаме твърда опозиция, заяви по БНТ лидерът на БСП Корнелия Нинова. Целта на вота на недоверие е много по-голяма от тази да ядосаме Борисов по време на европредседателството и в присъствието на европейските гости. Тема корупция е особено голяма. Трябва да признаем, че имаме проблем. Корупцията е проблем на цяла Европа. Това, че вадим темата, не е антиевропейско поведение.  Нинова обясни още, че в основата на мотивите за вота на недоверие стоят прозрачност и последователност.  На въпрос не се ли обричат на самота след оттеглянето на ДПС, Нинова обясни: \"Внасяме го сами след думите на почетния лидер на ДПС Ахмед Доган, че няма алтернатива на Борисов и трябва да пазим стабилността на държавата. Коя стабилност да пазим? Това, че се топим като народ, че всеки месец се закриват болници, че всяка седмица има корупционни скандали, престъпността ли? Имаме принципни различия за управлението на страната. Целта ни е да покажем проблемите и чрез вота на недоверие да търсим решението им. Заставаме сами. Няколко пъти вече заставаме сами срещу всички. Избрахме да сме различните, алтернативата и да променим статуквото“, подчерта Нинова.  „Какво лошо има в това да сме сами?“, попита в допълнение тя.„Хората гласуват за този, който им предлага реални неща и на когото имат доверие. Протестите показват, че на народа му омръзна и излезе, за да си каже мнението. Какво видяхме? Всеки, който излиза, получава пари, за да има спокойствие. Тази пари ще свършат, те не могат да се раздават безкрай. Така не се управлява“, категорична бе Нинова. „Накрая всички политици вкупом ще станем излишни. Ние искаме да се разграничим от това“, завърши тя.", "date": "2018.01.12", "title": "Корнелия Нинова: Целта на вота е много по-голяма от това да ядосаме Борисов по време на председателството"}
{"url": "http://www.faktor.bg/bg/articles/novini/svyat/oon-predupredi-gotvete-se-za-nova-znachitelna-migratsiya", "text": "„Страните в ООН трябва да се подготвят за справяне със значителна миграция\", предупреди генералният секретар на организацията Антониу Гутериш в публикуван доклад, цитиран от „Франс прес\". „Страните членки трябва спешно да разработят стратегия за управление на големи миграционни потоци\", подчерта Гутериш. Той отбеляза, че има очевидно припокриващи се елементи в това предизвикателство и залозите в Глобалното споразумение за миграцията, което трябва да бъде договорено тази година, съобщи бТВ. Според ООН официалните преговори се очаква да започнат през февруари, а на междуправителствена конференция в Мароко през декември да бъде приет документ. В края на миналата година САЩ обявиха, че се оттеглят от работата по споразумението заради разпоредби, които противоречат на новата имиграционна политика на президента Доналд Тръмп. „Глобалното споразумение е възможност не само за страните членки, но и за системата на ООН, за възприемане на по-амбициозен подход за управляването на миграцията\", подчерта в доклада си Гутериш. От 2000 г. броят на мигрантите по света се е увеличил с 49 процента, превишавайки двойно естествения прираст на световното население (23%), се казва в доклада. Гутериш се позовава на данни на Международната организация по миграцията, според които мигрантите по света днес са около 258 милиона души, така че делът им от общия брой на населението е нараснал от 2,8 на 3,4%. „Демографските тенденции и други фактори, като последиците от климатичните промени, вероятно ще съдействат за още по-големи миграции в бъдеще\", предупреди Гутериш.", "date": "2018.01.12", "title": "ООН предупреди: Гответе се за нова значителна миграция"}
{"url": "http://www.faktor.bg/bg/articles/novini/svyat/irlandetsat-koyto-nakara-polyakat-tusk-da-retsitira-vazov", "text": "„Отечество любезно, как хубаво си ти”. Със стихотворението на Иван Вазов председателят на Европейския съвет започна речта си по време на откриването на българското европредседателство. Туск не само го беше научил на български, но и беше идеално запознат, че говори от сцената на Народния театър „Иван Вазов”. Полякът говори около 5 минути на български, без да го е учил преди това. В речта си спомена известни българи и демонстрира познания за българската история - наследници на най-старата държава в Европа, и това, че българите не са губили бойно знаме в битка. Словото предизвика възторг в залата, пред екраните на телевизорите и в социалните мрежи. Но кой стои зад речите на  председателя на Европейския съвет? Това всъщност е един ирландец - Хюго Брейди. Хората, които пишат речите на политиците, често остават в сянка. Името на Хюго Брейди обаче и друг път е попадало в медиите след речи на Туск. Според „Айриш таймс” Хюго Брейди е от графство Каван, Ирландия. Изданието се заинтересувало от него, след като Туск цитира ирландска поговорка по време на реч за Brexit – „Няма сила без обединение”. Хюго Брейди е завършил журналистика, има магистратура по икономически науки и диплома по Европейско право. Работил е в Центъра за европейски реформи, а в последните 3 години пише речи за Доналд Туск. Освен това публикува статии в престижни издания като „Гардиън” и „Файненшъл таймс”.", "date": "2018.01.12", "title": "Ирландецът, който накара поляка Туск да рецитира Вазов"}
{"url": "http://www.faktor.bg/bg/articles/tsvetanov-da-si-predsedatel-na-saveta-na-es-ne-e-privilegiya-a-otgovornost", "text": "\"Да бъдеш председател на Съвета на ЕС не е привилегия, а отговорност. Всички осъзнаваме това и доказателство е фактът, че целият български парламент застана твърдо зад заложените приоритети за председателството. Това заявих днес по време на срещата на Председателския съвет и председателите на парламентарните комисии с председателя на Европейската комисия Жан-Клод Юнкер и Колегиума на европейските комисари\", написа Цветан Цветанов в личния си профил във фейсбук. \"Посочих още, че за България е чест именно по време на нейното председателство темата за европейската перспектива пред Западните Балкани да бъде водеща, защото сигурността на този регион гарантира сигурността и на целия Европейски съюз. В рамките на срещата заявих категорично пред колегите от ЕК, че ще работим неуморно, за да изпълним поетите ангажименти от парламентарното измерение на европредседателството. Един от тях безспорно е приемането на процедурните правила за контрол на Европол\", написа още лидерът на парламентарната група на ГЕРБ.", "date": "2018.01.12", "title": "Цветанов: Да си председател на Съвета на ЕС не е привилегия, а отговорност"}
{"url": "http://www.faktor.bg/bg/articles/novini/svyat/evrodeputatka-ni-obvini-v-podkrepa-na-seksualniya-tormoz-zaradi-klipa-za-evropredsedatelstvoto-ni", "text": "Френската евродепутатка от \"Зелените\" Карима Дели започна кампания за сваляне на рекламния клип на България за европредседателството, защото видя в него толериране на сексуален тормоз. \"Няма как да не се влюбиш в нея от пръв поглед!\" е посланието на клипа, в който двама младежи се запознават във влака и постепенно, обикаляйки страната, се влюбват. Видеото започва с думите: \"Когато я срещнете за пръв път, може да ви даде грешен сигнал. Помнете, тук \"не\" може да значи \"да\". Не че се опитва да ви обърка, кани ви да я опознаете сами\".  \"Противно на това, което се твърди в официалния клип на Съвета на ЕС, чието председателство този месец пое България: \"Не\" никога не значи \"Да\". Основно правило за съгласие и уважение към жените\", написа в Twitter Дели, която оглавява комисията по транспорт и туризъм в Европарламента. Явно Дели не е попаднала на някоя от множеството публикации в западната преса, че в България жестът с глава да \"да\" и \"не\" е противоположен на този, с който са свикнали европейците - прословутото българско утвърдително поклащане на глава, което често обърква гостите на страната. \"Не\" значи \"не\" е лозунг на много кампании срещу сексуалното насилие. Получилата широк отзвук кампания #MeToo, която започна след разкритията за постоянен сексуален тормоз от страна на холивуския продуцент Харви Уайнстийн, също издигна това послание.", "date": "2018.01.12", "title": "Евродепутатка ни обвини в подкрепа на \"сексуалния тормоз\" заради клипа за европредседателството ни"}
{"url": "http://www.faktor.bg/bg/articles/novini/balgariya/uran-v-cheshmite-na-selo-kray-topolovgrad", "text": "Още едно село със забрана за пиене и готвене с вода от чешмите заради повишено съдържание на уран. Става въпрос за село Владимирово в община Тополовград. Остава под забрана и водата от чешмите в димитровградските села Върбица, Сталево и Светлина, както и в областния град Хасково. Там съдържанието на уран беше установено случайно и от април миналата година е обявена за негодна. В село Владимирово, за разлика от останалите 4 населени места, няма да се доставя вода с водоноски.", "date": "2018.01.12", "title": "Уран в чешмите на село край Тополовград"}
{"url": "http://www.faktor.bg/bg/articles/novini/balgariya/p-korumbashev-petar-kurumbashev-v-klipa-za-predsedatelstvoto-stava-duma-za-kulturni-razlichiya-ne-za-seksualen-tormoz", "text": "\"Не намирам нищо лошо в клипа ни за европредседателството. Той е направен професионално и представя България с нейната красива природа. Това, че евродепутатка е видяла сексуален тормоз в него е културна разлика\", коментира евродепутатът Петър Курумбашев пред бТВ искането на френската евродепутатка Карима Дели клипът да бъде забранен. Според него, става дума за културни различия, визирайки жестът с глава за \"да\" и \"не\", който е различен за българите и всички останали народи. По този повод в клипа се казва \"Може да ви се стори, че тя ви казва \"не\", когато всъщност има предвид \"да\", а Дели пренася това към кампанията за сексуално насилие срещу жени под мотото \"Не\" значи \"не\". По повод Истанбулската конвенция Корумбашев коментира, чие около темата се е развила някаква психоза.  \"Френското общество или белгийското приема едни неща за нормални, други - не, които българското гледа по друг начин\", отбеляза Корумбашев  \"Очевидно в ЕС има общества, които приемат тези правила в интимните отношения и други, които – не ги приемат\", визирайки формулировката \"трети пол\" и еднополовите бракове.", "date": "2018.01.12", "title": "П. Корумбашев: В клипа за председателството става дума за културни различия, не за сексуален тормоз"}
{"url": "http://www.faktor.bg/bg/articles/novini/balgariya/prof-tasev-dokladat-za-aets-belene-ne-kazva-dali-da-se-stroi-ili-ne-a-otsenyava-riskovete", "text": "\"Докладът на Българската академия на науките за АЕЦ \"Белене\" трябва да се чете в неговата цялост и е необходима експертна дискусия на пълния текст\", коментира пред БНТ бившият енергиен министър Трайчо Трайков.  Ексминистърът допълни, че версията, която беше публикувана, е около 350 страници, а всъщност документът е над 1 000 страници. \"Приложенията са изключително съдържателни и в много случаи са по-важни\", заяви бившият енергиен министър.  По думите му, предложеният чред документа сценарий е прекалено благоприятен.  Директорът на Институт за икономически изследвания при БАН проф. д-р Александър Тасев, който е ръководител на екипа изготвил доклада за АЕЦ-Белене заяви, че за момента е невъзможно да бъде публикуван пълния вариант защото в някои от неговите части се съдържа търговска тайна. Той обясни, че това е опит да се създаде национална стратегия в областта енергетика с поглед до 2040 година.  \"Това е важен национален проблем дали България ще продължи да строи ядрени мощности, или да спре\", каза още Тасев. По думите му казусът за АЕЦ-Белене е само част от стратегията.  \"Ние говорим за прогнозиране в средносрочен и дългосрочен план. Всички знаят, че точни числа не могат да се дадат\" коментира проф. Александър Тасев.  Според него докладът не казва дали да се строи, или не, а оценява рисковете при различни варианти на развитие.", "date": "2018.01.12", "title": "Проф. Тасев: Докладът за АЕЦ-Белене не казва дали да се строи или не, а оценява рисковете"}
{"url": "http://www.faktor.bg/bg/articles/idvat-stud-i-snyag-v-ponedelnik-nay-studeno", "text": "Задава се застудяване и валежи от сняг. През следващите няколко дни времето ще ни напомни, че се намираме в средата на зимата, съобщава Нова тв. Още тази нощ дъждът в Северна България, както и във високите полета на запад ще преминава в сняг. Утре снеговалежите продължават. Възможно е в Стара планина и Родопите снежната покривка да нарасне с 10-15 сантиметра, и в съчетание със силен североизточен вятър ще има условия за преспи и навявания. Затова за планинските части на 8 области в Централна България е обявен жълт код за опасно време. Температурите ще се понижават до понеделник, когато ще е най-студено.", "date": "2018.01.12", "title": "Идват студ, сняг и преспи"}
{"url": "http://www.faktor.bg/bg/articles/tsveta-karayancheva-gotovi-sme-za-vota-na-nedoverie-tova-sa-instrumentite-na-demokratsiyata", "text": "Готови сме за вота на недоверие. Това са инструментите на демокрацията, заяви пред БНТ председателят на Народното събрание Цвета Караянчева. Тя коментира и отхвърленото вето на президента върху антикорупциянния закон. \"Отхвърлянетно на ветото на президента не значи, че сме във война. Имаме си своите аргументи. Този закон ще действа в рамката на една година и ще видим неговите плюсове и минуси. Трябва да се направи стъпка. Върхоете се превземат с бавни и решителни стъпки. Този закон е стъпка в правилна посока\", посочи Караянчева. \"Проблемите се решават непрекъснато. Законите и промените, които се приемат в Народното събрание, са продиктувани от нуждите на хората\", каза още тя. С протестите през последните дни показахме, че не сме Северна Корея, коментира вчерашните протести Цвета Караянчева. Тя благодари на служителите на МВР за опазването на реда и за организацията на движението в столицата по време на официалното откриване на европредседателството и уточни, че униформените не са отказали от недоволството си, а просто са отложили протестите във времето. „Така се прави, диалог се прави по този начин“, посочи тя по повод изказването на премиера Бойко Борисов да се отпуснат пари за заплати на униформените. „Ние затова сме политици, за да покажем, че можем да решаваме проблемите на хората“, допълни тя.  Председателят на НС коментира трогващата реч на Доналд Туск от вчера, която бе произнесена на български език. Председателят на Европейския съвет цитира стихотворение на Вазов. „Това беше прекрасен жест от негова страна. Аз дълбоко се развълнувах. Да покажеш такова познание за историята и за самата страна е голямо уважение\", сподели Караянчева.", "date": "2018.01.12", "title": "Цвета Караянчева: Готови сме за вота на недоверие, това са инструментите на демокрацията"}
{"url": "http://www.faktor.bg/bg/articles/obshtestvo/ulitsata/zaradi-kritika-za-proruska-deynost-karakachanov-sprya-subsidiyata-na-sayuza-na-ofitserite-ot-rezerva-atlantik", "text": "Министерството на отбраната лиши от годишна субсидия Съюза на офицерите от резерва „Атлантик”. В същото време казионният Съюз на офицерите и сержантите от резерва и запаса, мимикрирал до днес от годините на БКП, продължава да бъде на министерска хранилка. Това разкриха пред Faktor.bg от Съюз „Атлантик“. Той е създаден през 2006 години, има действащи структури във всички по-големи градове на страната и наброява близо 400 члена. В редиците му са доказани патриоти и професионалисти като ген. Съби Събев, бивш представител на България в щаб квартирата на НАТО, проф. Тодор Тагарев, служебен министър на отбраната, д-р Велизар Шаламанов, служебен министър на отбраната, ген. Стефан Димитров, бивш шеф на военния кабинет на президента Желев, ген. Стефан Попов, бивш командващ военно-въздушните сили и др. Реално атлантиците получават субсидия от последните 3-4 години от Министерство на отбраната. По закон неправителствените организации (НПО), регистрирани в обществена полза, имат право на годишна субсидия за осъществяване на общественополезни цели. Субсидията в размер на 3 000-5 000 лв. се използва за осигуряване на технически средства, на преводи, отпечатване на материали, издаване на справочна литература и др. при организиране на лекции, кръгли маси, конференции  и др. Всеки лев от разходите се доказва и отчита пред съответните служби от МО. МО не е собственик на средствата, а само разпоредител с тях от името на българската държава. И само държавата, чрез Закона за юридическите лица с нестопанска цел, ЗОВС и др. има право да казва кой трябва и кой не трябва да получи държавната субсидия. Наказателната акция срещу атлантиците е заради острите им критики през последните месеци срещу проруската политиката на министър Красимир Каракачанов и екипа му. Атлантиците са категорични, че ремонтът на несъвместимите с авиацията на НАТО съветски „Миг”-ове представлява национално предателство. Че страната ни категорично се закотви на опашката по развитие на оперативни способности, плюс незавидната й роля на усърден и сервилен руски говорител в ЕС и НАТО. Говорител, който все по-отчетливо консумира сигурност от Алианса, без дори да имитира, че произвежда такава. Недоумение буди и поредното отлагане на придобиването на нов тип боен самолет и ремонтът на старата съветска военна техника, които удължават опасната ни зависимост от руското оръжие и техника. Става дума за зависимост от вероятния противник, за какъвто Руската федерация (РФ) се е обявила в официалната си Военна доктрина (чл. 5). Отрязаната скромна годишна субсидия единствено за съюз „Атлантик” ясно показва, че сегашното МО няма интерес някой да му напомня, че води антибългарска, антинатовска и проруска политика. В същото време се толерира казионният Съюз на офицерите и сержантите от резерва и запаса, който още първите години след демокрацията получи от държавата множество имоти в страната, които дава под наем и печели огромни суми. Обществена тайна е, че членовете във въпросни съюз са трайно свързани в кариерата си с БКП, ДС, а някои от тях са осветени от специалните служби и като руски агенти.", "date": "2018.01.12", "title": "Заради критика за проруска дейност, Каракачанов спря субсидията на Съюза на офицерите от резерва „Атлантик”"}
{"url": "http://www.faktor.bg/bg/articles/udalzhiha-davnostniya-srok-za-pridobivane-na-darzhavni-i-obshtinski-imoti-s-5-godini", "text": "Парламентът прие да бъде удължен с 5 години мораториума за спиране на давността за придобиване на имоти частна държавна и общинска собственост.  Промяната, внесена в края на декември, беше гласувана и на първо, и на второ четене, като по нея нямаше дебат. Новият срок, заложен в изменението, е до 31 декември 2022 година. Първият гласуван мораториум е през 2006 година, когато малко преди да изтекат 10 години (въведена през 1996 година възможност да придобиеш имот частна държавна и общинска собственост по десетгодишна давност) - става известно, че държавата не е била готова с актуване и описване на имотите си. От тогава мораториуъмът е бил удължаван няколко пъти, припомня \"Дневник\". Последно това се случва през декември 2014 година. Мотивите на управляващите от втория кабинет на Бойко Борисов са че, \"удължаването на срока е необходимо поради все още неприключилия процес по първоначалното актуване на имотите – държавна и общинска собственост. Сходни са аргументите и на внесения сега проект за изменения. Основната причина за постоянното удължаване на срока, е липсата на изработена кадастрална карта на страната.", "date": "2018.01.12", "title": "Удължиха давностния срок за придобиване на държавни и общински имоти с 5 години"}
{"url": "http://www.faktor.bg/bg/articles/kultura/-vazvishenie-izbran-za-kulturno-sabitie-na-godinata-v-balgariya", "text": "Филмът „Възвишение\" по романа на Милен Русков оглави Топ 10 на събитията в културата през 2017-а. Десетката беше избрана и подредена след гласуване от читателите на платформата „Площад Славейков\" в последните 2 месеца. „Възвишение\", който стана най-гледаното българско заглавие за последните 7 години, зае първо място, следван от Новата най-стара история на България от Петър Богдан и „Сляпата Вайша\" на Теодор Ушев. Най-често повтаряното име в литературата на 2017-а бе Милен Русков - не само заради филма „Възвишение\" по едноименния негов роман. Новата му книга „Чамкория\" стана едно от най-обсъжданите произведения през годината и зае 5-то място в класацията за културно събитие на годината. 2017: Топ 10 на събитията в културата 1. Филмът „Възвишение\" на Виктор Божинов - 15% 2. Новата най-стара история на България от Петър Богдан - 12% 3. Филмът „Сляпата Вайша\" на Теодор Ушев - 11% 4. Участието на филма „Посоки\" на Стефан Командарев на фестивала в Кан - 8% 5. Романът „Чамкория\" на Милен Русков - 8% 6. Демонтажът на паметника пред НДК и връщането на лъва на неговото място - 8% 7. Ретроспективната изложба на Иван Милев в Софийска градска галерия - 8% 8. „Ревизор\" от Николай Гогол, постановка на Нина Димитрова в Сатирата - 7% 9. Спектакълът „Саломе\" на Диана Добрева в Театър „Българска армия\" - 6% 10. Концертите на Валери Гергиев и оркестъра на Мариинския театър в София - 5%", "date": "2018.01.12", "title": "\"Възвишение\" избран за културно събитие на годината в България"}
{"url": "http://www.faktor.bg/bg/articles/sport/svetat/makenrou-tozi-sezon-e-nay-dobriyat-shans-za-grigor-dimitrov-za-titla-ot-golemiya-shlem", "text": "„Този сезон е най-добрият шанс за Григор Димитров да спечели титла от Големия шлем“, смята носителят на седем титли от Големия шлем Джон Макенроу. Тенис иконата отново е част от екипа експерти на Евроспорт за предстоящия Australian Open, който започва на 15 януари. Телевизионните канали Евроспорт 1 и Евроспорт 2, и дигиталната платформа Eurosport Player ще излъчат на живо над 300 часа тенис от кортовете в Мелбърн. „Бях започнал да се тревожа, че времето на Димитров отминава, но той очевидно осъзна съвсем навреме къде се намира в развитието и кариерата си, а това е много важно за един играч. Григор достигна чудесно ниво по отношение на физиката, тактиката и самоувереността му. Преди сякаш самият той не си вярваше, че може да постигне нещо за историята, но сега не е така. За пръв път изглежда така, сякаш Григор има напълно реален шанс да спечели титла от Големия шлем и да се нареди сред великите“, споделя Макенроу. Това, което тенис легендата очаква от Григор Димитров, е да види още по-сериозна нагласа и хъс за победа в мачовете, в които е считан за твърд фаворит. „Обикновено тогава започват проблемите за него, както се видя при загубата му от Рубльов на US Open”. Според Макенроу, до момента Димитров не е показал нищо впечатляващо и в мачовете си срещу Роджър Федерер, а това е много важно, тъй като двамата може да се срещнат в заключителните фази на някой от предстоящите турнири от Големия шлем.", "date": "2018.01.12", "title": "Джон Макенроу: Този сезон е най-добрият шанс за Григор Димитров да се нареди сред великите"}
{"url": "http://www.faktor.bg/bg/articles/vloomberg-rusiya-e-v-texnichec-a-petseciya", "text": "Слeд ĸaтo изcтpaдa нaй-дългия cи пepиoд нa cвивaнe нa иĸoнoмиĸaтa пpeз тoзи вeĸ, Pycия изглeждa пpeживя и нaй-ĸpaтĸoтo cи възcтaнoвявaнe, пишe Вlооmbеrg, цитирана от money.bg. ЈРМоrgаn Сhаѕе & Со. твъpдят, чe нaй-гoлeмият eнepгиeн изнocитeл в cвeтa нaй-вepoятнo e зaвъpшилa 2017 г. c двe пopeдни тpимeceчия нa cвивaнe - или тexничecĸa peцecия - изнeнaдвaщo oxлaждaнe, ĸoeтo ce пpocтиpa oт cлaбитe пoтpeбитeлcĸи paзxoди дo cгpoмoляcвaнe нa индycтpиaлнoтo пpoизвoдcтвo. B cpaвнeниe c гoдинa пo-paнo бpyтният вътpeшeн пpoдyĸт вce пaĸ pacтe, ĸaтo цeнтpaлнaтa бaнĸa изчиcлявa paзшиpявaнeтo мeждy 1,7 и 2,2 пpoцeнтa и пpoгнoзиpa, чe тo щe пpoдължи c пoдoбeн тeмп и пpeз 2018 г. Зa чeтвъpтoтo тpимeceчиe нa 2017 г. вce oщe нямa oфициaлни дaнни. \"Pacтeжът бe зaдвижвaн oт peдицa eднoĸpaтни фaĸтopи, ĸoитo ceгa изчeзвaт\", ĸaзвa Лизa Epмoлeнĸo, иĸoнoмиcт в Ваrсlауѕ Саріtаl в Лoндoн. \"Изглeждa, чe пpaзнинaтa в пpoдyĸциятa вeчe e зaпълнeнa, тaĸa чe нямa ocoбeнa възмoжнocт възcтaнoвявaнeтo дa пpoдължи\". Πoдxлъзвaнeтo нa иĸoнoмиĸaтa, ĸoeтo идвa въпpeĸи възcтaнoвявaнeтo нa цeнитe нa пeтpoлa, я ocтaвя в нecигypнa пoзиция в нoвaтa гoдинa. Πpaвитeлcтвoтo пoлoжи ycилия дa пoвиши инвecтициитe пpeз 2017 г. - ĸaтo Rаіffеіѕеnbаnk изчиcлявa, чe чeтиpи дъpжaвни пpoeĸтa ca oтгoвopни зa нaд пoлoвинaтa oт oбщитe ĸaпитaлoви paзxoди. Ho няĸoи oт тяx щe пpиĸлючaт пpeз тaзи гoдинa. Πpeзидeнтът Bлaдимиp Πyтин, ĸoйтo пpeз мapт ce ĸaндидaтиpa зa нoв мaндaт, щe види тpyднocти в изĸapвaнeтo нa иĸoнoмиĸaтa нa пpeдeн плaн в пpeдизбopнaтa cи ĸaмпaния. Bъпpeĸи чe Pycия пoĸaзвa издpъжливocт cpeщy двeтe ocнoвни пpeдизвиĸaтeлcтвa: пo-eвтиния пeтpoл и caнĸциитe нa Зaпaдa, дъpжaвнaтa бaнĸa зa paзвитиe Vnеѕhесоnоmbаnk изчиcлявa, чe cпaдът в БBΠ ce e yвeличил пpeз мeceцитe ceптeмвpи, oĸтoмвpи и нoeмвpи. \"Pycĸaтa иĸoнoмиĸa зaгyби инepциятa cи пpeз втopaтa пoлoвинa нa гoдинaтa cлeд дocтa cилнa пъpвa пoлoвинa\", ĸaзвa aнaлизaтopът в ЈРМоrgаn Aнaтoлий Шaл. Πyтин ce oпитвa дa бъдe oптимиcтичeн, ĸaтo в cpядa зaяви пpи пoceщeниe в pycĸa фaбpиĸa, чe иĸoнoмиĸaтa вce oщe въpви нaгope. Kaтo дoĸaзaтeлcтвo, тoй пocoчи, чe бюджeтният дeфицит ce cвивa пoвeчe oт oчaĸвaнoтo, ĸaĸтo и pъcт нa peзepвитe в злaтo и чyждecтpaннa вaлyтa. Cпaдът нa пpoдyĸциятa oбaчe нe бe cпoмeнaт. БBΠ ce e cвил c 1,5% пpeз пocлeднитe тpи мeceцa нa 2017 г., cпpямo пpeдxoднoтo тpимeceчиe, coчaт пpoгнoзи, coчaт дaннитe нa ЈРМоrgаn. Πpeз юли дo ceптeмвpи cъщo имaшe cпaд oт 0,2%. Mиниcтepcтвoтo нa иĸoнoмиĸa xвъpли чacтичнo винaтa въpxy нeoбичaйнoтo тoплo вpeмe и нaмaлeниeтo нa дoбивa нa пeтpoл в paмĸитe нa cпopaзyмeниeтo c OΠEK. Индycтpиaлнoтo пpoизвoдcтвo ce e cвилo пpeз нoeмвpи зa втopи път пpeз 2017 г., cлeд нyлeв pacтeж пpeз oĸтoмвpи. Pycия oфициaлнo пpecмятa БBΠ caмo нa гoдишнa бaзa. Πo тoзи пoĸaзaтeл pacтeжът e дocтигнaл вpъxнa тoчĸa пpeз втopoтo тpимeceчиe нa минaлaтa гoдинa c пoвишeниe oт 2,5%. B", "date": "2018.01.12", "title": "Вlооmbеrg: Русия е в тexничecĸa peцecия"}
{"url": "http://www.faktor.bg/bg/articles/novini/svyat/nastoyavat-germaniya-da-prekratyat-stroitelstvoto-na-severen-potok-2", "text": "Клонът на Световния фонд за дивата природа (WWF) в Германия и германският Съюз за опазване на природата настояха водещите германски политици да прекратят строителството на газопровода \"Северен поток-2\". Това се посочва в писмо, изпратено от природозащитниците до германския канцлер Ангела Меркел, председателя на Християнсоциалния съюз (ХСС) Хорст Зеехофер и лидера на Германската социалдемократическа партия Мартин Шулц, съобщават германски медии. Според природозащитниците \"Северен поток-2\" представлява климатично-политическа безизходица, която застрашава уязвимата екосистема на Балтийско море и вбива клин между солидарността и доверието в рамките на Европейския съюз\". Авторите на писмото са поискали от политиците не просто да се дистанцират от \"Северен поток-2\", но също така да положат всички усилия за провеждането на \"независима и критична проверка на процедурата за утвърждаването\" на проекта на газопровода. Същевременно те са готови да се борят в съда за закриването на проекта. Междувременно властите в Берлин коментираха, че смятат за важен контрола върху последиците от реализацията на проекта \"Северен поток-2\", включително и за Украйна. По думите на говорителя на германското правителство Щефен Зайберт, за Германия винаги е било важно интересите на Украйна да не бъдат накърнявани от проекта.", "date": "2018.01.12", "title": "Настояват Германия да прекрати строителството на  \"Северен поток-2\""}
{"url": "http://www.faktor.bg/bg/articles/13-mashtabni-stroezha-v-sofiya-prez-2018-a", "text": "Coфия пpoмeня oблиĸa cи и 13 мaщaбни инвecтитopcĸи пpoeĸтa, зaпoчнaти пpeз 2017-a, щe ce пoгpижaт тaзи тeндeнция дa пpoдължи. Бoлницa, няĸoлĸo xoтeлa, лoгиcтичeн цeнтъp и цял ĸyп жилищни ĸoмплeĸcи щe ce cтpoят в cтoлицaтa пpeз тaзи гoдинa. 13 oбeĸтa c paзгънaтa зacтpoeнa плoщ нaд 10 000 ĸв. м ca пoлyчили paзpeшeния зa cтpoeж oт 1 янyapи дo 15 нoeмвpи 2017 г., coчи cпpaвĸa нa oбщинcĸoтo нaпpaвлeниe пo apxитeĸтypa и гpaдoycтpoйcтвo пo иcĸaнe нa вecтниĸ \"24 чaca\". Eтo няĸoи oт тяx: Πpoeĸтът щe бъдe в paйoн \"Maнacтиpcĸи ливaди-зaпaд\" и щe бъдe изгpaдeнa oбщo 18 962 ĸв.м. paзгъpнaтa плoщ. Бoлницaтa щe имa oтдeлeниe зa пpoдължитeлнo лeчeниe и pexaбилитaция, диaгнocтичнo-ĸoнcyлтaтивeн цeнтъp, oфиcи и пoдзeмeн гapaж. Πpoeĸтът e нa д-p Xpиcтo Maзнeйĸoв, coбcтвeниĸ нa чacтнaтa бoлницa \"Cв. Coфия\" Щe бъдaт изгpaдeни въpxy 14 585 ĸв.м. paзгъpнaтa плoщ aдминиcтpaтивнa cгpaдa, xaлe зa пpeтoвapвaнe, cĸлaдoви xaлeтa и пapĸинг. Двaтa индycтpиaлни пapĸa в Coфия щe ce cдoбият c нoви cгpaди - 1 в бизнec пapĸa и 2 в тex пapĸa. Meгaĸoмплeĸc c внyшитeлнитe 165 000 ĸв.м. paзгъpнaтa плoщ щe бъдe изгpaдeн в Coфия. Toй вĸлючвa oфиcи, aпapтaмeнти, пapĸ c eзepo, дeтcĸи и cпopтни плoщaдĸи, yчилищe, cпopтeн цeнтъp c бaceйн, cyпepмapĸeт, pecтopaнти и дp. Инвecтициятa e зa 200 милиoнa eвpo. Ha paзлични пpoцeдypни eтaпи ca пpoeĸти зa тpи xoтeлa - нa мяcтoтo нa cepвиз \"Изтoĸ\", 80-мeтpoвa cгpaдa нa бyл. \"T. Aлeĸcaндpoв\" cpeщy \"Maĸдoнaлдc\" и в \"Люлин\", ĸъдeтo ce плaниpa пъpвaтa виcoĸa cгpaдa oт ĸoнтeйнepи. He e яcнo oбaчe дaли caмoтo cтpoитeлcтвo нa oбeĸтитe щe cтapтиpa дo ĸpaя нa гoдинaтa. Πpeз 2018 г. ce oчaĸвa дa зaпoчнe cтpoитeлcтвoтo нa \"Гpaнд ĸaньoн\" c 3 ĸyли нa тypcĸaтa ĸoмпaния \"Гapaнти ĸoзa\" в \"Mлaдocт\". Oт дeceттe пpoeĸтa зa нeбocтъpгaчи eдинcтвeният, ĸoйтo вeчe ce cтpoи,e 202-мeтpoвият \"Cĸaй фopт\" нa бyл. \"Цapигpaдcĸo шoce\" дo \"Интep eĸcпo цeнтъp\". 44-eтaжнaтa oфиc ĸyлa щe e дo \"Kaпитaл фopт\", ĸoятo в мoмeнтa e нaй-виcoĸaтa cгpaдa в cтoлицaтa cъc cвoитe 126 мeтpa. Πлaнoвeтe ca изгpaждaнeтo нa нoвия лиoфилeн зaвoд дa cтapтиpa пpeз пъpвaтa пoлoвинa нa тaзи гoдинa. Зacтpoeнaтa плoщ щe e oĸoлo 3000 ĸвaдpaтни мeтpa и щe ce нaмиpa в ĸвapтaл \"Haдeждa\".", "date": "2018.01.12", "title": "13 мащабни строежа през 2018-а променят облика на София"}
{"url": "http://www.faktor.bg/bg/articles/vinarska-rezidentsiya-na-todor-zhivkov-staha-sobstvenost-na-delyan-peevski", "text": "В края на 2017 г. депутатът от ДПС Делян Пеевски е добавил към активите си и винарска изба - \"Старата изба - Първенец\". Сделката, която включва 14 дка терен и два комплекса, е за 3.5 млн. лв. и е придобита при публична продан от \"НСН Инвестмънт\", съобщава capital.bg. Имотите са на фирмата \"Старата изба - Първенец\", чийто собственик Иван Панчев е имал дълг от 746 хил. евро към 71-годишната Минка Иванова, който става причина за образуване на изпълнителното дело. Според представянето на \"Старата изба - Първенец\" от предишния й собственик тя е основана в края на 19 век, а по време на социалистическия режим придобива статут на резиденция на Тодор Живков, който е имал собствена колекция вина там. Изданието припомня, че в обръщение до медиите, изпратено в сряда, Делян Пеевски заяви, че не е олигарх и единственият му бизнес са медиите. Това обаче не е вярно още преди винената придобивка, дори и ако се гледат само официално притежаваните и декларираните от него участия. \"НСН Инвестмънт\" е основана през юли 2015 г. от Ирена Кръстева, но впоследствие стана негова собственост. В момента едноличен собственик на \"НСН Инвестмънт\" е дубайската Intrust LTD, която Пеевски декларира, че притежава.", "date": "2018.01.12", "title": "Винарска резиденция на Тодор Живков стана собственост на Делян Пеевски"}
{"url": "http://www.faktor.bg/bg/articles/ikonomika/biznes/nsi-do-noemvri-balgariya-e-iznesla-stoki-za-48-miliarda-leva", "text": "Πpeз пepиoдa янyapи - нoeмвpи 2017 г. oт Бългapия ca изнeceни cтoĸи нa cтoйнocт 48 111.6 млн. лв. и в cpaвнeниe cъc cъoтвeтния пepиoд нa пpeдxoднaтa гoдинa изнocът ce yвeличaвa c 11.8%, пoĸaзвaт пpeдвapитeлнитe дaнни нa Haциoнaлния cтaтиcтичecĸи инcтитyт. Caмo зa нoeмвpи eĸcпopтът e нa cтoйнocт 4 579.9 млн. лв. и нapacтвa c 4.8% cпpямo cъщия мeceц нa пpeдxoднaтa гoдинa. Πpeз пepиoдa янyapи - нoeмвpи в cтpaнaтa ca внeceни cтoĸи oбщo нa cтoйнocт 53 729.7 млн. лв., или c 15.4% пoвeчe cпpямo cъщия пepиoд нa 2016 гoдинa. Πpeз нoeмвpи 2017 г. oбщият внoc ce yвeличaвa c 15% cпpямo cъщия мeceц нa пpeдxoднaтa гoдинa и възлизa нa 5 446.7 млн. лeвa. Oбщoтo външнoтъpгoвcĸo caлдo e oтpицaтeлнo пpeз пepиoдa янyapи - нoeмвpи и e нa cтoйнocт 5 618.1 млн. лeвa. Tъpгoвия нa Бългapия c дъpжaвитe извън EC Πpeз пepиoдa янyapи - нoeмвpи м.г. изнocът нa Бългapия зa cтpaни извън EC ce yвeличaвa c 12.7% в cpaвнeниe cъc cъoтвeтния пepиoд нa пpeдxoднaтa гoдинa и e нa cтoйнocт 16 148.1 млн. лeвa. Ocнoвни тъpгoвcĸи пapтньopи нa Бългapия ca Typция, Pycĸaтa фeдepaция, Kитaй, Cъpбия, бившaтa югocлaвcĸa peпyблиĸa Maĸeдoния и Cъeдинeнитe aмepиĸaнcĸи щaти, ĸoитo фopмиpaт 52% oт изнoca зa тpeти cтpaни. Πpeз нoeмвpи 2017 г. изнocът нa Бългapия зa тpeти cтpaни нaмaлявa c 12.7% cпpямo cъщия мeceц нa пpeдxoднaтa гoдинa и e в paзмep нa 1 385.7 млн. лeвa. Bнocът нa Бългapия oт тpeти cтpaни зa 11-тe мeceцa ce yвeличaвa c 23.6% в cpaвнeниe cъc cъoтвeтния пepиoд нa пpeдxoднaтa гoдинa и e нa cтoйнocт 19 322.5 млн.. Haй-гoлям e cтoйнocтният oбeм нa cтoĸитe, внeceни oт Pycĸaтa фeдepaция, Typция, Kитaй и Cъpбия Πpeз нoeмвpи 2017 г. внocът нa Бългapия oт тpeти cтpaни нapacтвa c 15.9% cпpямo cъщия мeceц нa пpeдxoднaтa гoдинa и e в paзмep нa 1 878.2 млн. лева. Bъншнoтъpгoвcĸoтo caлдo нa Бългapия c тpeти cтpaни пpeз пepиoдa янyapи - нoeмвpи 2017 г. e oтpицaтeлнo и e в paзмep нa 3 174.4 млн. лeвa. Tъpгoвия нa Бългapия c EC Πo пpeдвapитeлни дaнни нa HCИ пpeз пepиoдa янyapи - oĸтoмвpи 2017 г. изнocът нa Бългapия зa EC ce yвeличaвa c 10.9% cпpямo cъщия пepиoд нa 2016 г. и e нa cтoйнocт 28 769.3 млн. лeвa. Ocнoвни тъpгoвcĸи пapтньopи нa Бългapия ca Гepмaния, Итaлия, Pyмъния, Гъpция, Фpaнция и Бeлгия, ĸoитo фopмиpaт 67.5% oт изнoca зa дъpжaвитe oт EC. Πpeз oĸтoмвpи 2017 г. изнocът зa EC нapacтвa c 11.2% cпpямo cъщия мeceц нa пpeдxoднaтa гoдинa и e в paзмep нa 3 226.5 млн. лeвa. Bнocът нa Бългapия oт EC пpeз пepиoдa янyapи - oĸтoмвpи 2017 г. ce yвeличaвa c 10.9% cпpямo cъщия пepиoд нa 2016 г. и e нa cтoйнocт 30 838.7 млн. лeвa. Haй-гoлям e cтoйнocтният oбeм нa cтoĸитe, внeceни oт Гepмaния, Итaлия, Pyмъния, Иcпaния и Гъpция. Πpeз oĸтoмвpи 2017 г. внocът нa Бългapия oт дъpжaвитe - члeнĸи нa EC, нapacтвa c 9.5% cпpямo cъщия мeceц нa пpeдxoднaтa гoдинa и e в paзмep нa 3 560.6 млн. лeвa. Bъншнoтъpгoвcĸoтo caлдo нa Бългapия c EC зa пepиoдa янyapи - oĸтoмвpи 2017 г. e oтpицaтeлнo и e нa cтoйнocт 2 069.4 млн. лeвa.", "date": "2018.01.12", "title": "НСИ: До ноември  България е изнесла стоки за 48 милиарда лева"}
{"url": "http://www.faktor.bg/bg/articles/ministerstvoto-na-turizma-predlaga-vavezhdane-na-minimalna-tsena-za-noshtuvka", "text": "Минимална цена за нощувка в хотел. Това предлага Министерството на туризма. Идеята е да се въведат различни прагове според категорията на хотела. Ведомството е поискало становището и на Комисията за защита на конкуренцията. В момента в България има над 6100 хотела с три, четири и пет звезди. От министерството обясниха пред БНТ, че с въвеждането на минимални цени се надяват да намалят сивата икономика в хотелиерския бранш. Според управител на хотел, цената трябва да се определя в зависимост от услугите, които предлагат хотелите. Ако те имат добро местоположение, паркинг, асансьор, тераса, е редно неговата цена да е по-висока. Извън сезона, когато хотелите са празни, тези с по-голяма категоризация свалят цените и чрез тази практика се „подбиват\" малките и средни хотели, казва още бизнесменът. От ведомството заявяват в писмено становище, че по този начин ще се помогне за изсветляване и по-обективна регулация на пазара. Добавят, че ще защитят не само малкия бизнес, но и големите вериги хотели, като направят правилата за дейност по-ясни. Според хора в бизнеса, една минимална цена за двама нощуващи в двойна стая, като включвам без закуска, е около 40-45 лева, това е нормалната цена.\" По новото предложение обаче все още нямат позиция. Същото заявиха и от комисията за защита на конкуренцията. Проверка в досегашната практика на антимонополния орган обаче показва, че ведомството отхвърля въвеждането на каквито и да е било минимални или максимални цени с мотив, че нарушават конкуренцията.", "date": "2018.01.12", "title": "Министерството на туризма предлага минимална цена за нощувка в хотел"}
{"url": "http://www.faktor.bg/bg/articles/katastrofa-s-patrulka-v-sofiya-ima-raneni", "text": "Трима души са ранени след катастрофа в столичния квартал „Младост 1“. Това съобщиха от пресцентъра на МВР.  Днес към 14.06 часа в полицията е постъпил сигнал за пътнотранспортното произшествие, което се случило на бул. „Йерусалим“. Инцидентът е възникнал между два леки автомобила. Единият от тях е бил патрулка. По първоначални данни при сблъсъка са пострадали трима души. Един е бил в цивилната кола, а другите двама са служители на реда. Ранените са откарани в болница за оказване на медицинска помощ. На мястото на катастрофата се извършва оглед. Работи се по изясняване на причините, довели до инцидента.", "date": "2018.01.12", "title": "Катастрофа с патрулка в София, има ранени"}
{"url": "http://www.faktor.bg/bg/articles/v-lotariyata-na-nap-uchastva-i-kasova-belezhka-za-0-05-lv", "text": "В лотарията на НАП участва и касова бележка за 0,05 лв. Това е фискалният бон с най-ниска стойност, регистриран досега за участие в Лотарията с касови бележки на НАП, съобщиха от приходната агенция. Тя, заедно с още 5,2 млн. касови бележки, играе и за първата месечна награда от 2000 лв., която данъчните ще дадат в понеделник. Тегленето ще стане на 15 януари. Седмичният победител ще получи смарт телефон.  Във втората част на популярната игра на данъчните, са регистрирани 5,2 млн. фискални бонове на обща стойност 81 млн. лв. Близо 550 000 от бележките са от ПОС терминал. Средно всеки потребител в Лотарията се е отчел в играта с по 145 касови бележки. Фискалният бон с най-висока стойност е записан от потребител от Варна. Участници от Силистра, Сливен, Пазарджик и София са въвели касови бележки на стойност над 9000 лева, уточниха от НАП.  Спечелилите в играта на данъчните ще бъдат обявявани не само на официалния интернет сайт на Лотарията - kasovbon.bg, но и на специално създадената във Facebook страница https://www.facebook.com/kasovbon/. Голямата награда в тазгодишното издание на Лотарията е 50 000 лв.  По 2000 лв. месечно ще получи клиентът, регистрирал печеливша касова бележка. Всяка седмица някой печели и предметна награда на стойност приблизително 1000 лв, уверяват от НАП.  В данъчната лотария имат право да участват всички български граждани, които са навършили 14 години и регистрират фискалните си бонове в интернет. Те ползват специално създадения за целта сайт - www.kasovbon.bg.  Данните, които трябва да бъдат въведени за участие, са стойността на покупката, датата и часа, в който е издадена касовата бележка. Няма ограничения за минимална или максимална стойност на покупките, допълват от НАП.", "date": "2018.01.12", "title": "Касова бележка за 0,05 лв. ще играе за 2000 лв. в лотарията на НАП"}
{"url": "http://www.faktor.bg/bg/articles/vetoto-na-radev-ne-mina-v-parlamenta", "text": "Закона за борба с корупцията и предотвратяване конфликта на интереси бе приет отново от депутатите на 44-то Народно събрание.  За Антикорупционния закон гласуваха 146 народни представители и 76 - депутатите от БСП,  бяха \"против\". Така бе отхвърлено ветото на президента Румен Радев. Лидерът на депутатите от ГЕРБ Цветан Цветанов благодари на патриотите, ДПС и \"Воля\" за принципната позиция. В началото на дебата срещу приетия в края на 2017 година текст се изказаха само депутати от БСП. От ДПС и \"Атака\" призоваха да се даде шанс на закона.  Крум Зарков (БСП) призова народните представители да подкрепят ветото, за да може законът да се пренапише. \"Това ще покаже наличието на истинска политическа воля, останалото е само демагогия\". Според Зарков нито един от аргументите срещу закона не е бил чут или отразен. \"По силата на мнозинството, на аритметическата логика се гласува закона точно както е бил представен в началото\". Стигна се и до реплики между председателя на парламентарната група на ГЕРБ Цветан Цветанов и лидера на БСП Корнелия Нинова. \"28 години всички крадат тази държава и не може да преборим това, защото не е определено какво е корупцията?\", заяви още Нинова.  По думите й по закона има много спорове, но остава един голям въпрос. \"Има един принцип в Конституцията и в правото - разделение на властите и взаимем контрол. Властта, която управлява, априори при нея е корупцията, ще си избира тези, които ще я контролират\", заяви лидерът на левицата. Тя отново застъпи въпроса с това кой ще назначава състава на новата комисия. В проекта на управляващите е предвидено това да се случва от парламента. \"Корупцията е надпартиен въпрос. Не се прави закон за един мандат. И не се сърдете, ако началото на председателството и края ще са едни и същи - с основна тема корупцията. Ако продължавате така, няма да можем да бъдем приети в Шенген. Защото корупцията продължава да е проблем номер едно, а управляващите продължават да я прикриват, а не да се борят с нея\", заяви лидерът на БСП. Председателят на парламентарната група на ГЕРБ Цветан Цветанов контрира Нинова, като попита защо БСП са си сменили позицията и в четиридесет и третия парламент са твърдели, че ръководството на антикорупционния орган трябва да се избира от Народното събрание, а не от президента. \"Какво се промени от тогава, нали точно вие подкрепихте тогава антикорупционния закон в този му вид. Ние ще отхвърлим ветото на президента, защото ясно личи, че играете заедно с президента, а ние в интерес на българите\", заяви Цветанов и обяви, че Нинова дълго време ще бъде в опозиция и така ще може да трупа опит като опозиционер. На това реагира лидерът на левицата, която призова Цветанов да не раздава присъди от парламентарната трибуна. \"Народът решава кой ще управлява. Издавате присъди, кой ще управлява и кой ще бъде в опозиция. Когато говорите от името на България се ограничавайте до председател на парламентарна група\", каза още Нинова.", "date": "2018.01.12", "title": "Ветото на Радев не мина в парламента"}
{"url": "http://www.faktor.bg/bg/articles/chehiya-izbira-prezident", "text": "Днес и утре в Чешката република се провеждат избори за президент, съобщава ДПА. Общо деветима кандидати се борят за поста, като настоящият държавен глава Милош Земан е фаворит. Платформата на 73-годишния Земан е срещу имиграцията и за организиране на референдум за членството на страната в ЕС, макар че самият той подкрепя еврочленството на Чехия. Социологическите проучвания обаче показват, че той вероятно няма да спечели повече от 50% от гласовете, което означава, че ще трябва да участва на балотаж. Очаква де съперник на президента да е Иржи Драгош. 68-годишният Драгош заяви, че иска да прекрати разделението на чешкото общество. Около 8,4 милиона граждани на републиката имат право на глас. Избирателните секции ще работят от 14,00 до 22,00 часа днес и в събота от 08,00 до 14,00 часа.", "date": "2018.01.12", "title": "Чехия избира президент"}
{"url": "http://www.faktor.bg/bg/articles/turtsiya-predupredi-grazhdanite-si-da-izbyagvat-patuvaniya-v-sasht", "text": "Турското външно министерство излезе с предупреждение към гражданите, да избягват пътувания в САЩ, като обявената причина е \"нараснала опасност от насилие и терористични атаки\", съобщават турските медии. От ведомството също така посочват, че турските граждани, включително и държавните служители, пътуващи по служебни задължения в САЩ, могат да се сблъскат с \"произволни арести\". От министерството споменат неотдавнашните нападения в кампуса на Университета в Охайо, на международното летище в Лос Анджелис, в джамията в Минесота, църквата в Тексас и метрото на Ню Йорк като \"пример за тероризъм и крайно десни - расистки инциденти\". Вчера Държавният департамент на САЩ издаде свой собствен съвет за пътуване, където страните са разделени в четири категории - от първа (най-безопасните) до четвърта (най-опасните). Турция е сложена в трета категория заедно с Русия, в която са страните, в които трябва да се внимава много (ВИЖ  ). Отношенията между Анкара и Вашингтон се обтегнаха в последно време заради редица въпроси, включително осъждането на турския банкер Мехмет Хакан Атила в САЩ и ислямския проповедник Фетхуллах Гюлен, който живее в изгнание и който Турция иска да бъде екстрадиран, защото го обвинява за \"мозък\" на неуспешния преврат срещу президента Ердоган от 2016 г. Турция се противопоставя и на подкрепата за сирийските кюрди от страна на САЩ.", "date": "2018.01.12", "title": "Турция предупреди гражданите си да избягват пътувания в САЩ"}
{"url": "http://www.faktor.bg/bg/articles/zhan-klod-yunker-zapadnite-balkani-sa-prioritet-i-na-evropeyskata-komisiya", "text": "Западните Балкани са приоритет на Европейската комисия, както са приоритет и на България. Това каза председателят на ЕК Жан-Клод Юнкер при срещата си с премиера Бойко Борисов в Министерския съвет, съобщава Би Ти Ви. Това е първата работна среща за днешния ден на председателя на Еврокомисията в София. Юнкер е посочил също, че е впечатлен от откриването на европредседателството снощи в Народния театър.   Основните теми, които ще се разглеждат са общата финансова дългосрочна рамка на Евросъюза, членството в еврозоната и Шенген.", "date": "2018.01.12", "title": "Юнкер увери Борисов: Западните Балкани са приоритет и на Европейската комисия"}
{"url": "http://www.faktor.bg/bg/articles/borisov-nie-vinagi-shte-stoim-na-evropeyska-pozitsiya-po-vaprosa-za-turtsiya", "text": "\"Проблемът за Кипър няма да бъде решен по време на българското председателство на ЕС\". Това заявява пред кипърската новинарска агенция КНА българският премиер Бойко Борисов, предаде БТА. По думите на министър-председателя \"ЕС трябва да помисли много сериозно за рисковете и последствията от влошаване на отношенията му с Турция\". Той каза още, че \"ако сменим подхода спрямо Турция, това трябва да намери отражение в отбранителната политика на ЕС\", пише КНА. В отговор на въпрос дали и доколко Българското председателство ще даде тласък на разширяването на митническия съюз между ЕС и Турция и на либерализацията на визовия режим за турските граждани, българският министър-председател посочва, че \"като съпредседател на Съвета, България преценява, че суверенното право за взимане на решения по тези въпроси е на самия Съвет на държавите членки. В този смисъл аз мога само да \"мисля на глас\", отговаряйки на вашия въпрос\", посочва той. \"За мнозина Турция е далечна страна, за приятелите ни в Кипър, за Гърция и тук в България обаче, Турция е близо, тя има 80 милиона население и армия, която действа много ефикасно\", отбелязва Бойко Борисов. \"Ние следим хода на събитията... ЕС има търговски връзки с Турция, има сътрудничество по въпроса за Сирия и тероризма, искаме ли ние да влошим тези отношения, искаме ли да продължим да разменяме лоши изрази на високо ниво?\", пита Борисов. \"В България ние имаме мюсюлманско малцинство...ние сме много внимателни по отношение на етническата толерантност\", казва още премиерът. Бойко Борисов обяснява, че \"през 80-те години и по време на \"възродителния процес\" един милион граждани с мюсюлманско вероизповедание са напуснали България. И ние щяхме да имаме Косово тогава, ако не беше мощният Варшавски договор\". \"В България имаме 1300 джамии. Когато бяхме член на Варшавския договор със 100 хиляди души армия, планирахме да задържим турците за четири дни на границата в случай на нападение, докато дойде помощ от Съветския съюз. Ние винаги ще стоим на европейска позиция по въпроса за Турция, но ако искаме това да се промени, трябва да го обсъдим - ако нещо се промени, тогава трябва то да намери отражение в отбранителната политика\", пояснява Борисов.", "date": "2018.01.12", "title": "Борисов: Ние винаги ще стоим на европейска позиция по въпроса за Турция"}
{"url": "http://www.faktor.bg/bg/articles/korneliya-ninova-dnes-upravlyava-gerb-utre-shte-e-bsp", "text": "Лидерът на БСП Корнелия Нинова отново демонстрира оптимизъм, че ще вземе властта в най-скоро време. Един наистина неизтощим оптимизъм.   Днес управлява ГЕРБ, утре ще е БСП - нека не правим закон за един мандат, защото корупцията е надпартиен въпрос. Това Корнелия Нинова по време на дебатите по президентското вето за Антикорупционния закон, предаде Агенция „Фокус“. „Наистина ветото на президента беше като че ли последен шанс да коригирате политиката си по отношение на корупцията“, каза лидерът на БСП.  Нинова коментира изказването на Волен Сидеров, който заяви по време на дебатите по ветото, че са му проглушили ушите от соросови медии за корупцията в България.  „Колеги, ако оценката на външните медии е под въздействие на соросоиди, добре. Питам ви 83 % от българските граждани, които определят корупцията като проблем номер 1 на управлението, соросоиди ли са?“, попита Нинова и зададе въпроса дали са соросоиди бизнесът и целият български народ, които са с усещане за пропиваща се корупция. „Уви, вие не признавате корупцията за проблем. Как да го решите тогава?“, коментира Нинова.  Според нея много може да се спори по Антикорупционния закон, за подробностите и детайлите по него, СРС-ата и бюрото. „Един голям въпрос стои и той е с юридически аргументи. В Конституцията и правото има един железен принцип и се казва разделение на властите. Няма такова нещо в света, властта, която управлява, т.е. априори, при нея е корупцията, да си избира тези, които ще я контролирлат. Ето затова казваме, че няма да проработи“, коментира Нинова.  „За съжаление този дебат беше изроден по следния начин – коя група иска да назначава органа – БСП и президента или управляващите и други опозиционни групи – не е този въпросът. Корупцията е надпартиен въпрос. Ако ние се съобразяваме с партийния си интерес щяхме да ви подкрепим, защото утре можем да управляваме ние. Ще назначим наши хора, те няма да ни контролират и на нас ще ни е добре. Гледаме на корупцията като въпрос на държавността и на над партийна тема. Днес президент е Румен Радев, утре ще е някои друг. Днес управлява ГЕРБ, утре ще управлява БСП. Ние, колеги, не правим закон за един мандат. Ако гледате на това законодателство като закон за вашия мандат, това е държавническа грешка. Ние трябва да правим трайно законодателство и независимо кой е в изпълнителната власт, чие е мнозинството тук, кой е в президентската институция, да гарантираме така, че изпълнителна, законодателна и президентска власт взаимно да се контролират, за да има ефект от тази работа. Уви, както виждам, ще пропуснете последния шанс да коригираме поведението си“, заяви Нинова. Лидерът на БСП призова управляващите да не се сърдят, ако началото и края на председателството бъдат едни и същи - никакъв напредък за борба с корупцията. Според нея, ако продължават така България няма да може да бъде приета в Шенген. „Много правителства работиха в тази посока от различни партии, не ни приемат не защото не сме изпълнили условията. Отдавна ги изпълнихме, а защото корупцията продължава да е проблем номер 1 и управляващите продължават не да се борят с нея, а да я прикриват“, заяви Нинова.", "date": "2018.01.12", "title": "Корнелия Нинова: Днес управлява ГЕРБ, утре ще е БСП"}
{"url": "http://www.faktor.bg/bg/articles/kak-svetovni-medii-vizhdyaha-balgarskoto-predsedatelstvo-na-es", "text": "От 1 януари България пое за шест месеца председателството на Европейския съюз и столицата София ще посрещне за този период многобройни делегации от еврокомисари, министри и наблюдатели - общо над 20 000 души, пише френският в. \"Монд\". България ще направлява работата по горещи теми като приемането на мигранти и новия етап от преговорите за излизането на Великобритания от съюза, което е предизвикателство за малката страна със 7,1 милиона жители, най-бедната от 28-те държави в ЕС. Въпреки солидния си растеж, икономиката на България продължава да е спъвана от многобройни структурни проблеми, отбелязва \"Монд\". Друг френски вестник, \"Фигаро\", обръща внимание на протестите в София в деня на официалното начало на българското Европредседателство. Българите протестираха с искане на подобряване на жизненото равнище и против корупцията. Вестникът цитира издигнат от демонстрантите транспарант: \"Корупцията прави силата\" - иронична препратка към мотото на българското председателство \"Единството прави силата\". В десетината протеста участваха еколози, проруски и антиевропейски организации, защитници на правата на жените, както и полицаи и пенсионери, които настояваха за увеличение на заплатите и пенсиите, допълва \"Фигаро\". България иска да се възползва от председателството на ЕС, за да ускори присъединяването си към Шенгенското пространство, отбеляза на сайта си телевизия \"Евронюз\". От началото на мигрантската криза България следва неотклонно правилата на европейската солидарност. За времето на председателството си София ще води дискусии за намиране на отговор на това предизвикателство. Същевременно обаче тя ще трябва да поддържа единството на страните членки, силно застрашено по този проблем, подчертава \"Евронюз\". Базираният в Брюксел седмичник \"Политико Юръп\" акцентира върху изказване на българския премиер Бойко Борисов, според когото председателят на Европейския съвет - полякът Доналд Туск - не бива да се меси в полската политика. Борисов каза, че с Туск, с когото са част от едно и също политическо семейство, десноцентристката Европейска народна партия, са приятели, но изтъкна, че те трябва да остане неутрални и безпристрастни. В интервю за полски седмичник в началото на седмицата Туск, бивш премиер на Полша, каза, че управляващата партия \"Право и справедливост\" е дълбоко авторитарна и вероятно ще се опита да направи така, че Полша да напусне ЕС, ако престане да бъде чист бенефициент на еврофондове, припомня \"Политико\". Предизвикателството, пред което се изправя ЕС, предприемайки наказателна процедура срещу Полша заради авторитарния ѝ уклон, беше подчертано и при поемането от България на европейското председателство, отбелязва в. \"Файненшъл таймс\". Британският ежедневник цитира думите на българския премиер, според когото би било \"опасен прецедент\" страните членки да гласуват дали Полша е рискувала да извърши сериозно нарушение на нормите на върховенството на закона. Ако трябва да гласуваме, ще имаме безсънни нощи как да гласуваме. Надявам се да не се налага да правим това, каза Борисов. източник: Дарик", "date": "2018.01.12", "title": "Как световни медии отразяват старта на българското председателство на ЕС"}
{"url": "http://www.faktor.bg/bg/articles/delyan-dobrev-radvam-che-vnasyat-signal-v-prokuraturata-za-da-ustanovi-g-zha-yoncheva-che-az-ne-sam-svarzano-litse-s-firmite-koito-tsitira", "text": "Милионите бяха 100, станаха 50, след няколко месеца ще се окаже, че са нула. Само че тогава няма да видите нито г-жа Йончева, нито нейния подкрепящ отбор, който беше зад нея. Аз се радвам, че внасят този сигнал в прокуратурата, за да установи тя, че аз не съм свързано лице с фирмите, които се цитират. Това заяви на брифинг в парламента народният представител от ГЕРБ Делян Добрев, който отговори на обвинението от страна на БСП, че свързани с него фирми са печелили обществени поръчки на стойност 50 млн. лева, предаде Агенция „Фокус”.  „Фирмите може да са свързани помежду си, но аз не съм свързано лице с тези фирми. Нито пък съм възложител. Аз не съм кмет на Хасково. Аз не съм възложител по смисъла на закона, за да имам конфликт на интереси с когото и да било и с поръчки, които някой печели или не печели”, посочи Добрев. „Въпросната фирма, ако г-жа Йончева искаше да го каже, щеше да го каже, че тя е печелила най-много поръчки в Община Смолян по времето, когато Дора Янкова е била кмет”, допълни той и коментира, че това се премълчава, защото не е „удобна истина” за Елена Йончева. „Тя щеше да ви каже, че последните 10 спечелени поръчки от тези свързани фирми, са 6 месеца след като ГЕРБ напусна Община Хасково и поиска оставката на кмета”, допълни още Делян Добрев.", "date": "2018.01.12", "title": "Делян Добрев:  Прокуратурата ще установи дали съм свързано лице с фирмите, които цитира Йончева"}
{"url": "http://www.faktor.bg/bg/articles/pozhar-na-gara-v-tsentara-na-london", "text": "Голям пожар горя на гара в Лондон. Огънят избухнал тази сутрин на гара \"Нотингам\" в центъра на британската столица. Осем екипа от пожарникари се борят със стихията.   Кадри, публикувани в социалните мрежи, показват как от сградата се издигат огромни пламъци и чакалнята е изпълнена с гъст дим. Гарата е евакуирана, а влаковете са спрени. Районът е отцепен от полицията.", "date": "2018.01.12", "title": "Пожар на гара в центъра на Лондон"}
{"url": "http://www.faktor.bg/bg/articles/saprugata-na-petar-uvaliev-dnes-e-den-v-koyto-petar-bi-bil-mnogo-gord", "text": "Видният публицист, филмов продуцент, интелектуалец от европейска величина и радиочовек Петър Увалиев щеше да навърши  днес 103 години. В реплика на прочутата „петминутка на Пиер Рув“, както е известен Увалиев в Западна Европа, съпругата му Соня Руув поздрави България в първите дни на Председателството на Европейския съюз. В предаването \"Хоризонт до обед\"  на БНР тя каза: България е една страна, която познавам и обичам вече близо 60 години - от 1959 година, когато за първи път срещнах бъдещия си съпруг. Днес -12 януари е ден, в който Петър би бил много горд, но е и датата, на която честваме неговия 103-и рожден ден. Иска ми се в тези приветствени думи на да говоря по много теми, свързани с историята, езика и културата на вашата страна, с които Петър завладяваше съзнанието на своите слушатели със своите беседи - Шекспир от България, тракийското злато в британския музей, български фирми в Лондон и Париж, „Диви разкази“ в превод на Майкъл Холдън…. Всички знаем как и защо България сега пое за 6 месеца председателството на Европейския съюз. Съвсем закономерно това се случи сега - близо 30 години, след като от България строши оковите на един деспотичен режим и 10 години след като влезе в този Съюз като демократична република Но какво свързва Петър Увалиев с понятия като Председателството на Европейския съюз и президента?  „Европейски“ е епитет който неговият баща - Христо Увалиев предава на сина си. Христо е преподавател по френски език и автор на книгата „Обучението по френски език“, издадена в Пловдив през 1915 година.  Петър цитира неговите думи: „Ще трябва да дадем нашия син във италианско училище. Ако иска един ден  да бъде културен, трябва да започне с италианския“. Това се оказа много полезно начало и със своята дарба ученици той продължава във Августинския Френски колеж в Пловдив. Пътят го отвежда в Италия за трети секретар на посолството в Рим през 1942 година и го върша през Русе в България през 45 година. През 47-а година е изправен пред нов културен избор - получава стипендия за обучение във Франция с помощта на тогавашния френски консул в София. Всичко било готово, когато случаен разговор с негов преподавател довежда до назначаването на Петър, въпреки че тогава не знае и дума английски, като втори секретар в българската легация в Лондон.  Петър казва и своя беседа: „Човек се ражда англичанин, французин или германец, но после става европеец“. През 1952 година, когато се ражда днешния Европейски съюз, Уваливев получава присъда в  родината си. Отнето е цялото имущество и е обявен за „невъзрващенец“, но това не отне любовта му към България Друга горчива ирония е че президентът на Международната изкуствоведска асоциация остава с години лишен от гражданство от своята родина. Най-после макар и с огромно закъснение тази несправедливост бе поправена през 1994 година от доктор Желю Желев - първият демократично избран президент на България. България е страната, на която желая огромен оставих сега и през 6 месеца на нейното председателството.", "date": "2018.01.12", "title": "Съпругата на Петър Увалиев: Днес е ден, в който Петър би бил много горд"}
{"url": "http://www.faktor.bg/bg/articles/sadyat-nepalnoleten-migrant-za-bludstvo-s-5-godishno-dete-pred-ochite-oshte-dvama-chuzhdentsi", "text": "Непълнолетен гражданин със статут на временно пребиваващ у нас ще бъде съден за блудство с 5-годишно дете в регистрационно-приемателен център „Враждебна” в София, съобщиха от прокуратурата. Престъплението е било извършено през ноември 2014 г. Според прокуратурата детето влязло в стая, където били обвиняемият и други двама души, които са привлечени за свидетели. От информацията може да се предположи, че всички замесени в случая са мигранти. Пострадалото момче търсело свой приятел, не го открило в стаята и се опитало да излезе, но насилникът го придърпал при себе си на едно от леглата и започнал да блудства с него.", "date": "2018.01.12", "title": "Съдят непълнолетен мигрант за блудство с 5-годишно момче пред очите още двама чужденци"}
{"url": "http://www.faktor.bg/bg/articles/evakuirat-ndk-zaradi-signal-za-bomba", "text": "Има сигнал за бомба в сградата на НДК, той се проверява от службите на реда. Това съобщи БНТ. Евакуират Народния дворец на културата, за да се направят проверки.", "date": "2018.01.12", "title": "Евакуират НДК заради сигнал за бомба"}
{"url": "http://www.faktor.bg/bg/articles/obshtestvo/zakon-i-red/bashta-strelya-po-politsai-izdirvashti-sina-mu", "text": "37-годишен мъж от разградското село Брестовене стреля по полицаи, които потърсили в дома му 19-годишния му син, след като той избягал от пътна проверка. Младежът не спрял на подаден със стоп палка сигнал от униформени от Кубрат, съобщават от Областната дирекция на полицията, цитирани от Дарик радио. Това е станало на 10 януари, около 21:00 ч. в Брестовен. Автомобилът бил последван от служителите на МВР, които видели как шофьорът спира пред къща на  ул. „Ивайло“. От мястото на водача слиза неправоспособният Ю.С.М. на 19 години, който влиза в дома си и се укрива. При извършената проверка той не е установен. Пред патрулния екип застанал бащата на момчето С.С., като отправил заплахи и закани за саморазправа. Малко по-късно се чули изстрели и върху полицаите и служебния автомобил се изсипали оловни сачми. При извършения оглед на пътното платно и по дрехите на служителите са намерени 18 броя сачми. С.С. бил задържан, а синът му се издирва. По случая се водят разследвания за закана спрямо длъжностно лице и възпрепятстване на изпълнение на задълженията му. За първото престъпление предвиденото от закона наказание е лишаване от свобода за срок до пет години, а за второто – до три години.", "date": "2018.01.12", "title": "Баща стреля по полицаи, издирващи сина му"}
{"url": "http://www.faktor.bg/bg/articles/obshtestvo/zakon-i-red/razsledvat-trudova-zlopoluka-dovela-do-smart-na-rabotnik", "text": "Инспекция по труда - Враца разследва тежка трудова злополука, при която е починал мъж на 42 години. От там посочиха, че преди обяд е получен сигнал за злополука в обект за обработка на скално облицовъчни материали в Западната промишлена зона. Служители на Инспекцията са се отзовали на сигнала. Огледът на обекта продължава. От Центъра за спешна медицинска помощ във Враца потвърдиха, че Пламен Петков, на 42 години, в изключително тежко състояние е докаран към 11,30 часа. Веднага е приведен в отделението по реанимация, но малко по-късно мъжът е починал.", "date": "2018.01.12", "title": "Разследват трудова злополука довела до смърт на работник"}
{"url": "http://www.faktor.bg/bg/articles/tsetska-tsacheva-pochuvstvah-se-gorda-ot-dumite-koito-donald-tusk-kaza-za-balgariya", "text": "„Днешният ден на европредседателството ни беше работен. Заседавахме по групи. Преди всичко направихме преглед на приетото до момента, тъй като приемаме председателството от Естония“, заяви в ефира на БНТ министърът на правосъдието Цецка Цачева. По отношение на създаването на Европейска прокуратура, правосъдният министър каза: „По време на българското председателство ще се направят първи стъпки за създаване на Европейска прокуратура, но тя реално ще заработи през 2022 година. Държавите-членки ще имат възможност да излъчат по един прокурор в нея. Тя ще се занимава по отношение на прозрачното разходване на еврофондовете“, обясни правосъдният министър и добави: „Създаването на този орган няма да е за сметка на тези, които вече съществуват.\" От думите й стана ясно, че ОЛАФ ще има също своето място в разследването. \"Важно е взаимодействието между различните служби и функциите им, които са различни. Трябва да изграждаме доверие между европейското правосъдие и разследващите служби. Много е важно да има бърз обмен на електронни документи. Досега това е ставало със заявка, проверка и по пощата. Трябва да използваме техническите нововъведения“, обясни още Цецка Цачева. „Има много голям интерес от страна на магистратите по отношение на електронното правосъдие. Тук е важно да има баланс между публичния интерес и защитата на личните данни“.  За този политически сезон имаме няколко приоритета, заяви още Цачева и ги изброи: „продължаване на реформата в съдебната система, пътната карта на съдебната система, друг приоритет е борбата с корупцията“. Тя коментира и речта на председателя на Европейския съвет Доналд Туск: \"Почувствах се горда от думите, които Доналд Туск каза за България.\" Цецка Цачева коментира и Истанбулската конвенция. \"Има необходимост за ратифицирането на Истанбулската конвенция. Всички държави-членки са я подписали, 17 са я ратифицирали, останалите са на път да го направят. Това е основен въпрос и на ЕК, и на договора ни за членство в ЕС. Аз съм \"за\" тази конвенция.\" По думите й проблемът идва от недостатъчното вникване в текстовете на конвенцията. „Към нея има обяснителен доклад, в който ясно се казва, че определението за пол е само за нуждата на конвенцията. Трябва да го ратифицираме със съдържанието, което се влага. 99,9% конвенцията говори за защита на правата на жените“, увери тя.  На въпрос дали ще ни се наложи текстове от нея да бъдат вмъкнати в учебните планове на децата в училище, Цачева заяви: „Конвенцията не ни задължава в учебните програми да влиза дефиниция на понятието джендър. Смисълът, който се влага е, че сме равнопоставени. В някои от действащите закони, ще има промени. Но преди това да се случи ще се проведе широк дебат“, увери Цачева.", "date": "2018.01.12", "title": "Цачева: Почувствах се горда от думите, които Доналд Туск каза за България"}
{"url": "http://www.faktor.bg/bg/articles/signalat-za-bomba-v-ndk-se-okaza-falshiv", "text": "Полицията е предприела стандартни действия за проверка в НДК и района във връзка със злоумишлено обаждане, получено минути преди 17.00 часа днес. Това съобщиха от пресцентъра на МВР. Проверката е приключила, не е открито нищо съмнително.", "date": "2018.01.12", "title": "Сигналът за бомба в НДК се оказа \"злоумишлено обаждане\""}
{"url": "http://www.faktor.bg/bg/articles/nedovolni-ot-otrazyavaneto-na-vcherashnite-im-protesti-se-sabraha-pred-bnt", "text": "Граждани се събраха пред сградата на Българската национална телевизия, за да изразят възмущението си от \"некоректното отразяване на броя на протестиращите в защита на националния парк Пирин в четвъртък вечер\". Според преброяването на организаторите шествието срещу решението на кабинета по казуса събрало впечатляващо много хора в деня на откриването на българското европредседателство. Протестиращите снощи били около 8 хил. души. А в още 19 града, включително Лондон и Брюксел, също имало паралелни протести. Според новината на БНТ на сайта на телевизията от 20.50 ч. в четвъртък обаче протестиращите са били \"десетки\". В петък около обяд заглавието в медията беше поправено от \"десетки\" на \"хиляди\". В 16 ч. следобед от БНТ излязоха с позиция на сайта си, в която обясняват, че става дума за \"редакторска грешка\", която е била коригирана, а на редактора е наложено административно наказание.   Протестиращите се заканиха да изпратят сигнал до СЕМ, в който да изложат подробно несъгласието си с показаното по казуса \"Пирин\".", "date": "2018.01.12", "title": "Недоволни от отразяването на вчерашните протести се събраха пред БНТ"}
{"url": "http://www.faktor.bg/bg/articles/politika/hlyab-i-pasti/efektat-tusk-otechestvo-lyubezno-i-emotsiite", "text": "„Речта пленила българите“. Така я нарече един национален всекидневник. „Председателят на Европейския съвет Доналд Туск разплака българите на церемонията по официалния старт на българското председателството“,  писа електронно издание.  Всичко това наистина беше  така.  Фантастичният ход на Доналд Туск да говори на български, да рецитира „Отечество любезно“, да ни изчетка с факта, че имаме най-старата държава в Европа, с името на Спартак и левачката на Стоичков,  ни развълнува и очарова. Дори Валерия Велева се захласна…    Антонио Таяни и Жан Клод Юнкер също се постараха, като последния заложи на изпитаните ни поводи за гордост „Излел е Делю хайдутин“, луканката и шопската салата, които много обичал.  Туск обаче говореше не само на родния ни език, но  С онази чудновата смесица от истини и митологеми, която разпалва националната ни гордост.  Направи и един сериозен политически гаф, за който ще стане дума по нататък.   Няма съмнение, че тази реч дълго ще се помни, че предизвика експлозия от емоции в „Народния театър“, където беше произнесена, както и сред милионите пред телевизорите. А и сред важните клечки в залата, като започнеш от държавния ни глава, та и до клетия Бареков, гледащ умно в една точка, седнал до евроколегата си Курумбашев.    „Разликата между емоция и чувство е в тяхната продължителност и в степента, в която при формирането им взема участие съзнанието. Емоцията е по-кратка и с по-малко участие на съзнанието“, учи психологията. В този смисъл първоначалната реакция на първите ни държавни мъже, които камерите показваха , също каза много.  Туск започна съвсем неочаквано речта си с първите четири стиха от стихотворението на Иван Вазов \"Отечество любезно\", което вече значеше, че публиката е спечелена изцяло. Цвета Караянчева например  грееше цялата като ясно слънце.  Речта продължи на български език, което също нямаше как да не подейства на онази струна от душата ни, която непрекъснато търси признание, подсъзнателно иска да се изпълни  най-после мечтата на Васил Левски „да бъдем равни на другите европейски народи“. Това е като свободата- българите го желаят много силно,  „ако им се поднесе в къщите на тепсия“, както се и изразил Апостола.    Приятно беше да видиш при първите думи от стихотворение на Вазов, доволната му усмивка, когато ръкопляскаше, особено на фона на напомнящия с невъзмутимостта си вожда на сиуксите Седящия бик - Жан Клод Юнкер. Нещата се промениха, когато Туск започна да говори за европейските успехи на България.  Румен Радев вдигна глава нагоре, присви очи, като навярно се загледа в красивите музи и ангелчета   по тавана на театъра, като целия му вид казваше: „Опитвам да си спомня какви точно бяха тези успехи“. Може би, за да не ядосва руските другари, които е поканил.    Премиерът Бойко Борисов пък на моменти се усмихваше по-широко от обичайното, радваше се  като ученик, комуто са писали незаслужена шестица, даже и той не знае точно защо. Сякаш искаше да каже, че другия път ще си я заслужи.  Туск обясни, че ще сме резултатни в европредседателството като Стоичков за Световната купа през 1994 г., едва    „Ехе, аз колко хетрици ще забия“, говореше усмивката му. Съвсем истински се зарадва, когато Туск обясни, че би стресирал не един тракийски войн.  „Кой, ако не вие, потомците на Спартак, наследниците на най-старата държава в Европа, вие, които никога не сте загубили бойно знаме в битка!\" , продължи Доналд Туск, все едно цял живот е живял на „Солунска“ и е коментирал на чашка с приятели българското величие. Тук ще отбележа, че речта, според мен, я е писал българин, човек, който познава народопсихологията ни и маркерите на националната ни гордост в този момент. Навярно сравнително млад човек, който знае чудесно с какво в миналото си се гордеем, но не разбира съвсем ясно с какво в настоящето не се гордеем.  Това със Захари Бахаров, театъра,  миналото, Балканите, драконите и „Игра на тронове“ също беше много добро като фигура, ако изключим, че този актьор води една тв лотария, която се свързва с Пеевски. А това си е сериозен гаф. Но едва ли самият Туск е търсел  точно тази асоциация.", "date": "2018.01.12", "title": "Ефектът „Туск“, „Отечество любезно“  и емоциите"}
{"url": "http://www.faktor.bg/bg/articles/putin-s-populistki-hod-gotovi-sme-da-varnem-desetki-boyni-korabi-i-samoleti-na-ukrayna", "text": "Русия е готова да върне десетки бойни кораби и самолети на Украйна. Това обяви руският президент Владимир Путин по време на среща с главните редактори на местни медии, информира ТАСС, цитирана от news.bg. По думите му Москва също не възразява украински военнослужещи да присъстват на утилизацията на боеприпаси в Крим. „Готови сме да продължим процеса и да върнем на Украйна бойни кораби, които все още се намират в Крим, както и да предадем самолетите и бойните машини\", каза Путин. „Истина е, че тази техниката е в лошо състояние, но ние говорим за десетки кораби и десетки самолети\", добави той. Владимир Путин каза още, че има голямо количество боеприпаси, което не може да бъде транспортирано, защото крие сериозни опасности и трябва да бъде подложено на утилизация на място. „Готови сме да поканим украинските военни да присъстват на утилизацията\", съобщи държавният глава.", "date": "2018.01.12", "title": "Путин с популистки ход: Готови сме да върнем на Украйна десетки бойни кораби и самолети"}
{"url": "http://www.faktor.bg/bg/articles/dnes-e-den-na-traur-v-samovodene-v-pamet-na-petar-hristov", "text": "Продължава разследването на убийството на бизнесмена Петър Христов, който беше застрелян в понеделник в София. В село Самоводене, където е израснал, днес е обявен ден на траур. \"Петър направи много за Самоводене\", каза пред БТВ кметът Николай Милаковски и допълни: \"Последното беше втората детска площадка, която беше изградена в селото\". Преди около шест години бизнесменът е финансирал и изграждането на стадиона в Самоводене. \"Завръщаше се често, присъстваше на мачове, правили сме благотворителни инициативи\", разказа Милаковски. \"Спонтанно възникна идеята, не е обсъждана още публично, стадионът да носи неговото име\", заяви още кметът.", "date": "2018.01.12", "title": "Днес е ден на траур в Самоводене в памет на Петър Христов"}
{"url": "http://www.faktor.bg/bg/articles/finansoviyat-sektor-goreshtiya-kartof-v-britanskiya-brekzit", "text": "Финансовият сектор е приоритет за Великобритания в предстоящите преговори за излизане на страната от Европейския съюз. Това увери премиерът Тереза Мей по време на среща с висши британски банкери, предава \"Ройтерс\". Те заявиха, че искат повече яснота за бъдещите регулаторни отношения между Великобритания и Европейския съюз, а в отговор Мей обясни, че именно това ще е една от основните точки, по които ще се преговаря с Брюксел. Тереза Мей е потвърдила, че Великобритания няма да плаща за достъп до европейския финансов пазар. Финансовият сектор отдавна настоява за преходен период след Брекзит, за да се избегнат сътресения при преминаването към нови търговски отношения с ЕС.", "date": "2018.01.12", "title": "Финансовият сектор - горещият картоф в британския Брекзит"}
{"url": "http://www.faktor.bg/bg/articles/zhurnalisti-liderite-na-es-ni-varnaha-chuvstvoto-za-otechestvo", "text": "Според Валерия Велева и Юлий Москов с речта си Доналд Туск е показал силата на словото и на честните думи. \"България снощи бе в Народния театър \"Иван Вазов\". Впечатляващо беше това, което се случи, получихме изключително признание\". Около това мнение се обединиха те пред \"България Он Еър\". \"Похвалата е за България, за българския народ, за лидерството на Бойко Борисов. Първите трима мъже на Европа трябваше да дойдат у нас, за да ни върнат чувството за Отечество\", заяви Велева. Двамата журналисти изразиха очарованието си и от речта на председателя на Европейския съвет Доналд Туск, която бе на български. \"От известно време сме паднали в клопката на оплюването, на ругатнята, на бруталната лъжа. Обидно е да чуя, че България е най-корумпираната страна в Европа при наличието на Италия, Испания, Португалия и Гърция. И да се скъсаме, не можем да бъдем най-корумпираните, плюете по себе си\", Възмутен е Юлий Москов. Европредседателството беше посрещнато с редица протести в столицата, но според Валерия Велева това не трябва да ни впечатлява, то е част от живота.", "date": "2018.01.12", "title": "Журналисти: Лидерите на ЕС ни върнаха чувството за Отечество"}
{"url": "http://www.faktor.bg/bg/articles/volen-siderov-s-prozrenie-za-koruptsiyata-sorosoidite-sa-vinovni", "text": "\"Родните соросоиди клепат България като най-корумпираната в ЕС\". Това заяви лидерът на \"Атака\" Волен Сидеров от парламентарната трибуна по време на дебатите по президентското вето върху антикорупционния закон, демонстрирайки, че още е подвластен на мантрите, с които бранеше кабинета \"Орешарски\".  Сега им е намерил ново приложение. \"Публикациите в чуждите издания, които очернят страната ни като корумпирана, се правят от наши соросоиди\", заяви най-сериозно Сидеров. Той цитира  статия в \"Гардиън\", която му проглушила ушите, и която се позовава на твърдения на активиста от \"Соросова организация\" Огнян Шентов. \"Българин ни клепа и оттам идва тази нечиста струя\", прозря Волен Сидеров.  За Жан-Клод Юнкер  той имал подарък- бутилка нашенска ракия. \"Следобед имам намерение да подаря на г-н Юнкер една бутилка хубава ракия. Аз питам, това корупция ли е\", обърна се той към председателя на НС Цвета Караянчеват.", "date": "2018.01.12", "title": "Волен Сидеров с прозрение за корупцията, соросоидите са виновни"}
{"url": "http://www.faktor.bg/bg/articles/merkel-i-shults-se-razbraha-ofitsialni-pregovori-za-sastavyane-na-kabinet", "text": "Германските консерватори и социалдемократи постигнаха тази сутрин споразумение по план за започване на официални преговори за съставяне на коалиционно правителство, предадоха световните агенции, като се позоваха на източници от партиите. Ройтерс отбелязва, че това увеличава шансовете за слагане на край на месеците на политическа несигурност в Германия след парламентарните избори през септември, която отслаби ролята на страната на международната сцена и повдигна въпроси колко дълго ще остане на поста канцлерът Ангела Меркел. Споразумението постила пътя за подробни преговори през следващите седмици, предава БТА. За да бъде прието то окончателно, е необходимо да бъде одобрено от партийните ръководства на консерваторите и социалдемократите по-късно днес, посочва Франс прес. ДПА отбелязва, че проучвателните преговори бе предвидено да завършат още в четвъртък. Последната среща обаче се проточи повече от 24 часа. Първите преговарящи пристигнаха в централата на Германската социалдемократическа партия (ГСДП) в столицата Берлин в 8 ч. (9 ч. българско време) вчера. Лидерите на потенциалните съюзници - Ангела Меркел на Християндемократическия съюз, Хорст Зеехофер на баварския Християнсоциален съюз и Мартин Шулц на ГСДП започнаха своите разговори половин час по-късно.", "date": "2018.01.12", "title": "Меркел и Шулц се разбраха - официални преговори за съставяне на кабинет"}
{"url": "http://www.faktor.bg/bg/articles/tsvetanov-1-12", "text": "Президентът и БСП играете в един отбор. Ние играем в отбора на България. Това заяви от парламентарната трибуна лидерът на ПГ на ГЕРБ Цветан Цветнов по време на дебата за ветото върху антикорупционния закон. \"Г-жо Нинова, вие дълго ще бъдете в опозиция. Да натрупате опит като опозиция\", провокира Цветанов шефката на БСП. Лидерът на социалистите реагира незабавно - зам.-шефът на ГЕРБ раздавал присъдите от трибуната, затова в държавата нямало правосъдие. \"Днес, след като отхвърлим ветото, ще имаме изпълнен ангажимент към ЕК, ясна воля и институционален инструмент. Ще се подобри взаимодействието между всички инстититуции, които имат отношение срещу борбата с корупцията\", заяви Цветанов.   Зам.-председателят на ГЕРБ напомни, че след дебат в миналия парламент след първо четене на закона ГЕРБ са се отказали от варианта правителството да назначава председателя. \"Не е системен подход, след като БСП беше най-горещият застъпник на това парламентът да назначава председателя. След избирането на президента рязко започнахте да говорите друго\", изтъкна Цветанов. Ние говорим за звеното в ДАНС, което и в момента може да ползва СРС. 2013-а вие преместихте ГДБОП, припомни на БСП Цветанов и върна лентата назад, като посочи, че именно ГЕРБ се е отказал по същата логика и от назначаването на шефа на КЕВР от кабинета и го е оставил на избора на парламента.", "date": "2018.01.12", "title": "Цветанов: Президентът и БСП са в един отбор, ГЕРБ е в отбора на България"}
{"url": "http://www.faktor.bg/bg/articles/tramp-otmeni-vizita-v-london-zaradi-opaseniya-ot-masovi-protesti", "text": "Президентът на САЩ Доналд Тръмп отмени заплануваното за февруари  посещение във Великобритания за откриването на нова сграда на американското посолство в Лондон, пише \"Гардиън\". Изданието отбелязва, че решението е взето на фона на опасения за масови протести срещу посещението му. Тръмп написа в Туитър, че предшественикът му Барак Обама е сключил лоша сделка, като е продал настоящето посолството и е построил ново за милиард и двеста милиона долара. \"Гардиън\" отбелязва, че за първи път планът за преместване на дипломатическата мисия е бил обявен през 2008 г. по времето на президента Джордж Буш-младши, а Обама още не е бил избран за държавен глава. Активисти обещаха да организират масови протести, а депутати изразиха решимостта си да не позволят на президента да говори пред парламента, ако Тръмп посети страната. Правителствени източници разкриха, че Вашингтон е сигнализирал, че държавният секретар на САЩ Рекс Тилърсън ще открие новата сграда на посолството.", "date": "2018.01.12", "title": "Тръмп отмени визита в Лондон заради опасения от масови протести"}
{"url": "http://www.faktor.bg/bg/articles/valeri-simeonov-iznenadah-se-ot-reshenieto-na-borisov-za-100-te-miliona-tova-beshe-reket", "text": "По традиция гледаме да си покажем магариите. Протестите вчера не бяха девет , а по скоро два и половина. Само накарахме полицията да охранява тях и гостите - това са пари. Така вицепремиерът Валери Симеонов коментира пред БТВ протестите с които посрещнахме представителите на европейските институции. По думите му това са вътрешни проблеми и е крайно неуместно да занимаваме Европа с тях.  Симеонов е бил силно изненадан от решението на Бойко Борисов да предложи още 100 милиона за заплати в МВР. \"Това е рекет в първият ден на европредседателството. Нещо като да наливаш вода в каца без дъно. Пари без реформи\". По думите на вицепремиера цялата администрация в България получава по-малко от колегите си в Европа но не протестира. \"Неприятно е, че полицаите взимат малко но това не променя нещата - това беше рекет\", повтори Симеонов. \"Бях на протест \"ЗА\" развитие на туризма в Банско. Категорично министър Нено Димов не трябва да подава оставка\", заяви той и посочи, че държавата трябва защитава интересите на инвеститора. \"Сега идват туристи за един път. Кой ще се върне след като е чакал 3 часа за лифт. Трябва да има втори\", категоричен е Валери Симеонов. \"Говоренето за 48 на сто застрояване в Пирин е пълна глупост. Как си го представяте? Това е толкова невярно, колкото, че там има вековни гори\", посочи вицепремиерът. По думите му, има остра съпротива от зелените, която е добре организирана още от началото на 90-те. \"Тя е против развитието на туризма и успява да променя закони\", заяви Симеонов и посочи, че има хитро поставена точка в закона, според която не може да се строят спортни съоръжения без да се промени статута на земята под тях - \"разбирайте и лифтове\". \"Аз се ангажирам с каузата втори лифт. Ще притискам инвеститора да го изгради час по-скоро, но също ще наблюдавам спазването на екозаконодателството\", обеща Валери Симеонов. В заключение той заяви, че вота на недоверие искан от БСП няма мотиви, а решението за него е лишено от основание. Според вицепремиерът червените намерили мотивите си и започнали да говорят по нова година след няколкото убийства. Симеонов смята, че тримата лидери на ОП работят в пълен синхрон. \"Ще видите Валери там където има проблем и институциите ги е страх да го решат\", обяви вицепремиерът. \"Падналата ограда, която Елена Йончева показа на скоро е в резултат на стихия. Случило се е ще се оправи\", посочи Валери Симеонов и си пожела здраве и повече позитивизъм към правителството през цялата година.", "date": "2018.01.12", "title": "Валери Симеонов: Изненадах се от решението на Борисов за 100-те милиона - това беше рекет"}
{"url": "http://www.faktor.bg/bg/articles/gen-kiril-radev-v-mvr-ima-hora-koito-rabotyat-tam-20-godini-no-ne-sa-svarshili-rabota-za-100-lv", "text": "В МВР има хора, които работят там 20 години, но не са свършили работа за 100 лв.. Констатацията направи бившият шеф на НСБОП ген. Кирил Радев в ефира на  Нова ТВ.  Имам критика към МВР, непрофесионално е поведението на синдикатите. Протестът показа, че отношението между ръководството и служители е много голям – с дългосрочна стратегия за промяна в системата и реформи. Зад тях се крият хора, които не заслужават да бъдат в системата на МВР. Трябва да се седне на масата и да се решат генерално проблемите, натрупани в този сектор, посочи експертът.  Радев коментира и старта на българското председателство на фона на засилени мерки за сигурност, протести на полицаи, екозащитници, защитници на втория лифт в Банско. Според бившия шеф на НСБОП засилените мерки за сигурност са нещо абсолютно нормално, но ние просто не сме свикнали. Никъде обаче не може да се гарантира сигурността на 100%. Той отговори на въпроси за сигналите за бомби на летището два дена поред. Ген. Радев каза, че всеки един сигнал се проверява, но от един или два трудно може да се направи извод за световна конспирация. Все пак той заяви, че хората трябва да бъдат бдителни и, ако видят, изоставен багаж, да сигнализират. По повод убийството на бизнесмена Петър Христов само дни преди откриването на европредседателството, ген. Радев е категоричен, че става дума за поредното поръчково убийство, извършено по икономически интереси, но моментът може би е подбран. Много трудно се разкриват такива престъпления, защото механизмът е съвсем различен битовите престъпления, какъвто е случаят в Нови Искър. Генералът не скри, че той показва, че има дълбоки проблеми в системата на МВР, след като повече от 9 години Росен Ангелов е бил обявен за издирване и накрая случаят приключва с шест трупа.", "date": "2018.01.12", "title": "Ген.Радев: Има хора от 20 години в МВР, но не са свършили работа и за 100 лева"}
{"url": "http://www.faktor.bg/bg/articles/novini/balgariya/andrey-kovachev-v-strana-v-koyato-nyama-protesti-znachi-ima-problem-s-demokratsiyata", "text": "Стаблинст не значи, че правото на гражданите да протестира трябва да бъде отнето – това е част от демокрацията. Странно би било, ако в една страна няма протести – значи има проблем с демокрацията там. Това коментира в студиото на Нова ТВ евродепутатът от ГЕРБ Андрей Ковачев.  Той не счита, че европредседателството ще бъде използвано, за да се поддържа управлението в страната. Не смятам, че правителството трудно се крепи като коалиция. Винаги има „ако“, но аз не виждам друга перспектива или предсрочни избори. Не може да има „ако“, ако правим сериозни стъпки за влизане в еврозоната, аргументира позицията си Ковачев.  Що се отнася до това колко добре ще бъде за България влизането ни в еврозоната, евродепутатът посочи, че първо това означава минимум две години да стоим в чакалнята. Много важно е да продължим с положителните макроикономически резултати. Но влизането на страната ни в еврозоната ще бъде в интерес на бизнеса, който ще има достъп до европейско финансиране и кредитиране, а това ще даде по-голяма гъвкавост на малките и средни предприятия.  Андрей Ковачев коментира и какви трябва да бъде позицията на България към Турция.  Ние сме съседи, в наш интерес е да имаме добри отношения с Турция във всички сектори. Надявам се да има леко размразяване в отношенията между Турция и ЕС. Но не можем да си затваряме очите по отношение на нарушаването на човешките права, Турция тряма да приеме европейското законодателство и да спазва поетите ангажименти, посочи евродепутатът.", "date": "2018.01.12", "title": "Андрей Ковачев: В страна, в която няма протести, значи има проблем с демокрацията"}
{"url": "http://www.faktor.bg/bg/articles/mariya-gabriel-balgarskoto-predsedatelstvo-shte-vodi-pregovorite-za-kibersigurnost", "text": "По време на Европредседателството България ще има решаваща роля по теми от Директива за аудиовизуални услуги за Защита на малолетни и ще води прегорите по темата за киберсигурността. Това заяви пред БНТ Мария Габриел, еврокомисар за цифрова икономика и общество, която е инициаторът за въвеждане супер компютрите в Европа. Тя коментира още, че ЕК е обявила това историческо решение и целта е да се осъществи до 2022 година. Мария Габриел обяви, че след месец ще стартира пилотен проект за безплатен безжичен интернет на обществени места в Европа, а лично тя ще инициира такъв и за създаване на мрежа от центрове за високи постижения в държавите членки на ЕС. \"Супер компютри означава много по-бързо да бъдат разработвани лекарства за медицината, ранното диагностициране и лечението да бъдат много по-персонално ориентирани. Означава много по-бързо да познаваме климатичните проблеми, да успеем да предвиждаме максимално бързо трусове и земетресения, които да позволят евакуиране на хора навреме и така да бъдат спасени човешки животи. Означава определени производствени цикли да бъдат редуцирани, по-висока сигурност, повече технологии свързани с киберсигурността, криптирането, запазване на лични данни и подозрително поведение\". Българският еврокомисар коментира, че цифровите умения са пръв сред приоритети й. Тя посочи, че в момента 80 млн. от 500 млн. европейци никога не са използвали интернет, 169 млн. пък нямат основни цифрови умения. По този повод европейската комисия е предоставила обучение на близо 7 млн. европейци и стартира проект \"Цифрова възможност\" , \"насочен към младите хора, с който ще се даде възможност на между 5 - 6 хил. млади хора в Европа да осъществят стаж в друга страна на ЕС. Студенти, които не са ИТ специалисти\". \"За първи път се прави проект, в който Европа работи директно с общините и посреднически организации\". Мария Габриел съобщи, че има 24 законодателни инициативи на ЕК в областта на цифров единен пазар, от тях само 11 са с довършени преговори.", "date": "2018.01.12", "title": "Мария Габриел: Българското председателство ще води преговорите за киберсигурност"}
{"url": "http://www.faktor.bg/bg/articles/novini/balgariya/gergana-pasi-evropa-ne-mozhe-da-bade-arabitar-na-spornite-natsionalni-vaprosi", "text": "6-месечното председателството ще бъде изпитателна площадка как можем да водим партньорите ни към консенсус. Това заяви в студиото на Нова ТВ бившият външен министър Гергана Паси.  По думите й сега в Европа има глад самият европейски проект да бъде представен с високопарни думи и ценности, защото те не могат да спечелят сърцата на европейците. Но речта на Туск е била много съдържателна, което определя и класата му на лидер. Тя изрази своите притеснения, че сме изправени пред сериозно предизвикателство - да попаднем в капана на собствените си големи очаквания от Европа. С други думи  – да чакаме Европа да стане арбитър на националните ни спорни въпроси. Европа има ясни правила и процедура, съобразно които тя участва или не в решаването на национални въпроси, подчерта бившият ни първи дипломат.  На въпрос как ще коментира 9-та протеста съпътствали старта на българското председателство Гергана Паси обясни, че гледа със симпатия на протестите. Счита, че те са големият бонус от членството ни в ЕС, особено ако не са маскирани с политически амбиции. Но когато тя лично излиза на  протест, се пита кой от проблемите й ще бъде решен. Паси е убедена, че промяната на олигархичния модел, за който отдавна говорим, става стъпка по стъпка, не с клишета, а с малки победи. Така убедена е  също, че след 10 години Европа и светът няма да са същите, но никой не зная как ще изглеждат те. Това, което е сигурно, е че България е много по-защитена като част от голямото европейско семейство, отколкото извън ЕС.", "date": "2018.01.12", "title": "Гергана Паси:  Европа не може да бъде арбитър на спорните национални въпроси"}
{"url": "http://www.faktor.bg/bg/articles/ivaylo-kalfin-hubavo-tarzhestvo-beshe-tusk-pokaza-standart", "text": "Председателят на съвета на Европа Доналд Туск показа стандарт, речта му беше много хубава. Това заяви пред БТВ Ивайло Калфин бивш външен и социален министър. По думите му тържеството с което започна българското европредседателство е било добре подготвено. Калфин обаче е недоволен, че на него липсваха много хора, които са допринесли за членството ни в ЕС.  \"Не виждам защо протестиращите трябва да минат покрай кортежа\", посочи Калфин и обясни, че други малки страни в Европа са председатели на ЕС по 2 - 3 пъти и това дори не се забелязва от гражданите им. \"Успешното председателство означава да можеш да ползваш инструментите на ЕС\", заяви бившият външен и социален министър. Той посочи, че вноската, която страната ни дава в съюза е три пъти по-малка от това, което получаваме, \"но в добавка получаваме и възможност да участваме в различни европейски проекти\". Калфин не се притеснява от Брекзит и обясни, че това ще засегне бюджета и парите на ЕС чак след 2020 г., когато реално Британия ще спре да внася своите 12 - 13 милиарда. По думите му тогава България ще трябва да увеличи вноската си с под 5 процента. \"Кабинетът в Германия има отношение към развитието на целия Европейски съюз\", а не само към това дали и кога ще приемем еврото смята Калфин. Той заяви, че след като бъдем приети в \"чакалнята\" на евро зоната ще ни се наложи да чакаме повече от две години за да го въведем на практика.", "date": "2018.01.12", "title": "Ивайло Калфин: Хубаво тържество беше - Туск показа стандарт"}
{"url": "http://www.faktor.bg/bg/articles/evrokomisarite-na-parvo-zasedanie-v-ndk", "text": "Колегиумът на европейските комисари и министрите от българското правителство ще заседават заедно в Националния дворец на културата в София. Те ще проведат успоредно три клъстърни срещи по теми, свързани с приоритетите на Българското председателство и европейския дневен ред. Комисари и министри ще обсъждат въпроси в областите: външни работи, сигурност и отбрана, миграция и правосъдие; приобщаваща и стабилна Европа; конкурентност, иновации и дигитализация. Непосредствено след обсъжданията ще се проведе общо заседание на колегиума на комисарите и българското правителство с участието на премира Бойко Борисов и председателя на Европейската комисия Жан-Клод Юнкер. В програмата на Юнкер са включени самостоятелни срещи с президента,с председателя на Парламена и с премиера Бойко Борисов. Колегиумът на комисарите ще се срещне и с председателския съвет на Народното събрание. Припомняме, че снощи в Народния театър беше официалната церемония по откриването.", "date": "2018.01.12", "title": "Еврокомисарите на първо заседание в НДК"}
{"url": "http://www.faktor.bg/bg/articles/vetoto-na-prezidenta-varhu-antikoruptsionniya-zakon-vliza-v-parlamenta", "text": "Парламентът ще гледа ветото на президента върху антикорупционния закон. Очаква се депутатите да го отхвърлят. Ветото беше отхвърлено правната комисия преди два дни. Правната комисия в парламента гласува срещу ветото на президента върху антикорупционния закон и отново подкрепи закона във вида преди той да бъде върнат. Законът беше оспорен от президента в неговата цялост на 2 януари. В мотивите се посочваше несъответствие с поставената цел - ефективно противодействие на корупцията, както и отклонения от основни начала на Конституцията. След близо два часа дебати мнозинството събра 10 срещу 7 гласа Законът отново да бъде подкрепен. Предстои гласуване и в пленарната зала.", "date": "2018.01.12", "title": "Ветото на Радев върху антикорупционния закон влиза в парламента"}
{"url": "http://www.faktor.bg/bg/articles/evronyuz-balgariya-pravi-zayavka-za-shengen-kato-demonstrira-striktna-ohrana-na-granitsite", "text": "България се надява през шестте си месеца председателство на Съвета на ЕС да успее да убеди Брюксел, че е готова да стане член на Шенгенското пространство, се казва в репортаж на телевизия \"Евронюз\" от българо-турската граница. София мобилизира ресурси за засилване на контрола по границата си с Турция и по данни на българските власти броят на мигрантите, които са я пресекли, е намалял с над 80 процента от 2015 г. Въпреки това Европейският съюз не допуска България и съседна Румъния в Шенген заради неизпълнение на някои критерии в областта на върховенството на закона, посочва \"Евронюз\", предава БТА. \"Отношенията между българските гранични власти и турските гранични власти са отлични\", заявява в интервю за телевизията Деян Моллов, регионален началник на граничната полиция. \"Въпросът с миграцията не ни тревожи в момента\", казва кметът социалист на намиращото се до границата село Лесово, Димитър Бившев. Хората в селото още си спомнят вълните от мигранти отпреди три години. Сред тях има и британски емигранти, които изглеждат доволни от сегашното положение. \"Тук се чувствам в безопасност, защото не отваряме границите за всеки, чувствам се в безопасност\", заявява Джанет пред камерата на \"Евронюз\". Миграцията остава голям проблем за ЕС и България възнамерява да покаже на Брюксел, че прави всичко възможно да помогне с облекчаването на напрежението, посочва в заключение телевизията.", "date": "2018.01.12", "title": "\"Евронюз\": България прави заявка за Шенген, като демонстрира стриктна охрана на границите"}
{"url": "http://www.faktor.bg/bg/articles/novini/balgariya/zemetresenie-kray-petrich", "text": "Земетресение с магнитуд 2,1 по скалата на Рихтер е регистрирано тази нощ западно от Петрич. Това сочи справка на интернет страницата на Националния институт по геофизика, геодезия и география към БАН, предаде \"24часа\". Земетресението е регистрирано в 04.16 часа тази сутрин западно от град Петрич, в района на граничното село Скрът.", "date": "2018.01.12", "title": "Земетресение край Петрич"}
{"url": "http://www.faktor.bg/bg/articles/novini/balgariya/valezhi-ot-dazhd-i-snyag", "text": "Времето ще е облачно, на много места с валежи от дъжд. С нахлуването на студен въздух, привечер в Северна България и високите полета на Западна дъждът ще преминава в сняг. През нощта срещу събота почти навсякъде ще вали сняг, само в Югоизточна България валежът все още ще е от дъжд. Ще духа умерен вятър от изток-североизток. Максималните температури ще са между 4° до 9°, за София около 4°. Атмосферното налягане ще започне бавно да се повишава и ще е малко по-високо от средното за януари. В планините ще е облачно. Преди обяд валежи от сняг ще има в източните райони на Стара планина, а след обяд ще завали и в масивите от Западна България. Ще духа слаб до умерен южен вятър, който през деня постепенно ще се ориентира от югоизток. Максимална температура на височина 1200 метра около 0°, на 2000 метра – около минус 4°. По Черноморието ще е облачно с валежи от дъжд. Ще духа умерен североизточен вятър. Максималните температури ще са 8° - 9°. Температурата на морската вода е 9°. Вълнението на морето ще бъде 3 - 4 бала.", "date": "2018.01.12", "title": "Валежи от дъжд и сняг"}
{"url": "http://www.faktor.bg/bg/articles/novini/svyat/osem-dushi-v-neizvestnost-sled-kalnoto-bedstvie-v-kaliforniya", "text": "Осем души все още са в неизвестност след реките от кал, които отнеха живота на най-малко 17 души в южната част на Калифорния, разрушиха много къщи и прекъснаха ключови пътни артерии, съобщи Франс прес, цитирана от БТА. Поройните дъждове в понеделник и вторник - първите от десет месеца - предизвикаха реки от кал и боклуци, които заляха Монтесито и други градове в окръг Санта Барбара, на северозапад от Лос Анджелис. Според властите броят на хората в неизвестност е намалял от 13 на 8, а броят на загиналите е останал непроменен.  Близо 700 души участват в спасителната акция, съобщи ДПА. Ранените хора са 28, разрушени са поне 65 къщи и са нанесени щети на още 446. В края на миналата година пожари наложиха евакуацията на десетки хиляди души и изгори стотици домове в Калифорния. Огънят унищожи околната растителност, създавайки оптимални условия за трагедията, която сполетя същия район в началото на седмицата, малко след като хората се завърнаха по домовете си след евакуацията заради пожарите.  Операциите по почистването започнаха, но екипите изпитваха вчера затруднения да премахнат лепкавата кал от улиците на Монтесито. В други райони се работи по възстановяване на електроснабдяването. Повече от 50 км. от автомагистрала 101, която свързва северната и южната част на Калифорния, остават блокирани.", "date": "2018.01.12", "title": "Осем души в неизвестност след калното бедствие в Калифорния"}
