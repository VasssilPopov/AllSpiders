{"url": "https://www.faktor.bg/bg/articles/obiskirat-ofisa-na-ruskata-agentsiya-ria-novosti-v-kiev-arestuvan-e-glavniya-redaktor", "text": "Службата за сигурност на Украйна (ССУ) извършват обиск в офиса на руската агенция РИА Новости Украйна, който се намира в центъра на Киев. Кореспондентът на ТАСС в украинската столица предаде, че офисът на агенцията, който се намира на деветия етаж, е затворен, отбелязва БГНЕС.  От ССУ потвърдили в разговор с репортера извършването на обиска. „Представителството днес няма да работи. Извършват се следствени действия“, казал служителят. Той не отговорил на въпроса какви са причините за задържането на главния редактор Кирил Вишински и има ли в офиса на агенцията служители на правителството. „Не коментираме това. Цялата информация ще бъде предоставена по-късно“, е казал човекът от ССУ. Провеждането на обиска и задържането на Вишински преди това беше потвърдено от говорителя на ССУ Елена Гитлянская. Телефоните в офиса на „РИА Новости Украйна“ са блокирани.", "date": "2018.05.15", "title": "Обискират офиса на руската РИА Новости в Киев, арестуван е главният редактор"}
{"url": "https://www.faktor.bg/bg/articles/novini/balgariya/spasitel-chudo-s-boyan-mozhe-i-da-ima", "text": "Алпинистът Кирил Петров, който е част от спасителната акция в търсене на колегата му Боян Петров, разказа в  \"На кафе\" на Нова телевизия  последни подробности около издирването. \"Всеки се надява на чудо, процентите са много малки. Между лагер 3 и лагер 4 има доста пукнатини, които са покрити и са като минно поле, когато има много сняг. Надеждата умира последна. Целият екип не мисли да спира днес въобще, утре ще продължим. Докато не проверим всички варианти, няма да слизаме. С всеки ден вероятността намалява, но чудо може и да има\", каза Петров", "date": "2018.05.15", "title": "Спасител: Чудо с Боян може и да има,  но вероятността намалява"}
{"url": "https://www.faktor.bg/bg/articles/novini/svyat/45-ot-rusnatsite-predstoyat-ni-oshte-po-loshi-vremena", "text": "45% от руснаците очакват, че в бъдеще страната им ще преживее още по-лоши времена, сочат резултати от проучване на общественото мнение на държавния Всерусийски център за изследване на общественото мнение.  За разлика от тях 25% смятат, че най-лошото за Русия вече е в миналото, а 18% смятат, че страната в момента преминава през тях.  През януари, февруари и март в мрачното бъдеще са били сигурни 36−37%. Като много добра или добра ситуацията в страната оценяват 68% респондентов, много лоша – 25%.  През януари, февруари и март такъв отговор са дали 19–23%. Според проучването 82% от руснаците одобряват работата на президента Владимир Путин, но в същото време 89% искат промени в страната.", "date": "2018.05.15", "title": "45% от руснаците: Предстоят ни още по-лоши времена"}
{"url": "https://www.faktor.bg/bg/articles/novini/balgariya/vlastite-v-chikago-izcheznalite-balgarski-uchenichki-mozhe-bi-sa-izbyagali-s-vazrastni-mazhe-za-da-stanat-prostitutki", "text": "Продължава издирването на двете български ученички, изчезнали в САЩ. Издирват ги от няколко дни. Ученичките са обявени за издирване от полицията в Чикаго. 16-годишната Натали Наскова и Велина Шентова - на 18, били неразделни, съобщава BG VOICE.  Полицията разследва случая като бягство от дома. Властите предполагат, че момичетата са избягали с по-възрастни от тях мъже, които вероятно са членове на най-голямата латиноамериканска улична банда в света Latin Kings. Според доклад на службите за сигурност въпросната групировка се занимава с трафик на хора, наркотици и оръжие. Има случаи, в който членовете й са осъждани и за убийства. Бандата се свързвала с момичета, които са податливи на манипулации и лесно могат да бъдат убедени да избягат от дома си. Впоследствие те били склонявани към проституция. Бащата на Велина казва, че за последно тя е била видяна на бензиностанция, където разговаряла с 33-годишен латиноамериканец, стар познайник на полицията.", "date": "2018.05.15", "title": "Властите в Чикаго: Изчезналите български ученички може би са избягали с възрастни мъже, за да станат проститутки"}
{"url": "https://www.faktor.bg/bg/articles/erdogan-pritiska-sasht-turtsiya-mozhel-da-pokri-nuzhdite-si-v-otbranata-i-bez-tyah", "text": "Турция ще търси алтернативи, ако САЩ не отговорят на нуждите й в областта отбраната. Това заяви турският президент Реджеп Тайип Ердоган в рамките на посещението си във Великобритания, уверявайки, че Анкара ще намери начин да покрие своите нужди в отбраната, в случай че САЩ се колебаят да й съдействат, съобщава вестник Hurriyet, цитиран от \"Фокус\". Турция критикува САЩ за предаването на оръжия на „Народни отряди за защита“ (YPG), третирани като клон на „Работническата партия на Кюрдистан“ (ПКК), и отказа им да продават такива на Анкара. След многократните призиви, отправени от управляващите в Анкара, администрацията на американския президент Доналд Тръмп увери, че ще прекрати оръжейните доставки за YPG. Като приветства тези изявления, Анкара подчерта, че Вашингтон трябва да предприеме конкретни стъпки и да изтегли оръжията, които е предоставила на YPG. И все пак обещанието, дадено на Анкара, не е било спазено, твърдят турски официални лица. Пентагонът обаче по-късно заяви, че САЩ просто „преразглеждат очакваните корекции на военната подкрепа, предоставена на нашите кюрдски партньори\". Говорителят Ерик Пахън заяви, че САЩ „ще продължат да си сътрудничат със Сирийските демократични сили (СДС)\". Противоречивите изявления на Пентагона и Тръмп не успяха да облекчат притесненията на Анкара, която се опасява, че оръжията, предоставени на YPG, в крайна сметка ще бъдат прехвърлени към членове на ПКК и използвани срещу Турция", "date": "2018.05.15", "title": "Ердоган притиска САЩ, Турция можела да покрие нуждите си в отбраната и без тях"}
{"url": "https://www.faktor.bg/bg/articles/novini/svyat/drakonovski-merki-za-sigurnost-v-sofiya-zaradi-sreshta-na-varha-es-zapadni-balkani", "text": "Сериозни мерки за сигурност  предприема \r\nСтоличната полиция заради предстоящата тази седмица Среща на върха \r\nЕвропейски  съюз -Западни Балкани. Районът около НДК ще  бъде отцепен от полицията, като ще се допускат само хора с акредитации,  обясниха от МВР. Ограничен ще бъде и  достъпът на хора около хотелите в София, където са настанени делегациите. От\r\n Столична община  обявиха още, че следващите два дни се очакват сериозни\r\n проблеми с трафика в  града и призоваха хората да използват градския \r\nтранспорт, а да не се придвижват  с личните си автомобили. На \r\nмоменти движението  още бъде спирано, за да могат делегациите да \r\nпреминат, забранени за паркиране  са зоните около НДК, както и местата, \r\nкъдето ще бъдат делегациите.", "date": "2018.05.15", "title": "Драконовски мерки за сигурност в София заради среща на върха ЕС -Западни Балкани"}
{"url": "https://www.faktor.bg/bg/articles/rusiya-otkriva-mosta-koyto-vodi-kam-krim-s-polovin-godina-po-rano", "text": "Руснаците вече ще могат да се възползват от най-новата придобивка на транспортната инфраструктура в страната. Мостът над Керченския пролив, който води до анексирания от Русия Крим, ще бъде открит половин година по-рано от предвиденото.  Това е най-дългото съоръжение от този тип в страната – 19-километрово трасе, по което на ден ще могат да преминават 40 000 превозни средства и 47 двойки влакове, а годишно 14 милиона пътници и 13 милиона тона товари. Максималната разрешена скорост по Кримския мост ще бъде 90 километра в час. Очаква се съоръжението, което ще съедини Крим с Краснодарския край, да бъде открито от руския президент Владимир Путин. Предвидено е до края на годината да бъде изцяло завършен и железопътното трасе по моста.  Междувременно ЕК разследва няколко скандинавски компании, че са участвали в изграждането на моста, въпреки бойкота, наложен от ЕС.", "date": "2018.05.15", "title": "Путин се разбърза, открива моста към Крим с половин година по-рано"}
{"url": "https://www.faktor.bg/bg/articles/karolev-darzhavata-ne-tryabva-da-finansira-aets-belene", "text": "До 30 дни Министерството на енергетиката ще подготви доклад с конкретни предложения за това как да се оползотворят активите, които България притежава в проекта за АЕЦ \"Белене\". Това съобщи вчера енергийният министър Теменужка Петкова от Сочи, където участва в десетото издание на международното изложение \"Атомекспо\", организирано от руската ядрена корпорация \"Росатом\". \"Историята за АЕЦ \"Белене\" е стара. Още в края на 80-те години бе осигурено оборудване, което преди 7-8 години се продаде на една много ниска стойност. През 2004 година правителството на Сакскобургготски взе решение проектът да бъде одобрен единствено, ако стартира без намесата на държавата от гледна точка на финансирането. Надявам се това решение да не бъде променяно\", коментира в студиото на \"България сутрин\" икономистът Владимир Каролев. Към момента работна група в Министерството на енергетиката разработва всички възможни варианти, свързани с оползотворяване на оборудването. Обсъжда се мораториумът върху строежа на АЕЦ \"Белене\" да отпадне, за да може Народното събрание да даде мандат за разговори с инвеститори. Пред Bulgaria ON AIR Владимир Каролев бе категоричен, че един от грешните аргументи за инвестиране на нови средства е нещо, направено в миналото.  \"Това, че преди сме инвестирали в нещо, в никакъв случай не е причина да се продължава да се инвестира и сега\", отсече икономистът. Явор Куюмджиев от БСП, който е бивш зам.-министър на енергетиката пък коментира, без да се изчерви дори, че разходите по проекта, направени до момента, всъщност са сериозни и вложените средства са налице. \"Това е единственият подобен проект в Европа, който притежава всички необходими разрешителни, включително и от Европейската комисия. А от чисто енергийна гледна точка на всички хора е ясно, че през следващите десетилетия потреблението на електроенергия ще се увеличава многократно. Затова и АЕЦ \"Белене\" трябва да стане факт\", подчерта той. Ако Народното събрание даде мандат, процедурата за избор на стратегически инвеститор за АЕЦ \"Белене\" може да стартита до края на годината.", "date": "2018.05.15", "title": "Каролев: Държавата не трябва да финансира АЕЦ \"Белене\""}
{"url": "https://www.faktor.bg/bg/articles/novini/svyat/ruskata-laboratoriya-za-proizvodstvo-na-novichok-e-izravnena-sas-zemyata", "text": "\"Лабораториите в руския секретен град Шихани, където по информация на работили в него учени е произвеждано нервно-паралитичното вещество \"Новичок\" са разрушени и изравнени със земята от булдозери\", съобщава пред британския вестник The Telegraph Хамиш де Бретън-Гордън, бившият командир на британския полк за химическа и биологическа защита и на натовския батальон със същите функции. Той определя като \"тайнствено, но напълно очаквано\" разрушаването на лабораториите. \"В рамките на разследването дали е използвано химическо оръжие в Солсбъри при отраовянето на бившия съветски офицер Сергей Скрипал и дъщеря му, и, което се провежда в съответствие с Конвенцията за химическото оръжие, трябваше да бъде проведена инспекция от международен на ОЗХО в Шихани и да получи \"всяческо съдействие\" от страна на руските власти\", припомня изданието. \"Единственото правдоподобно обяснение за унищожаването на секретния обект е, че това, на практика, е признание за вина и всичко е направено, за да бъде попречено на Световната организация за забрана на хфимическите оръжия, провеждаща разследването си, да стигне до окончателни изводи\", смята експертът.", "date": "2018.05.15", "title": "Руската лаборатория за производство на \"Новичок\" е изравнена със земята"}
{"url": "https://www.faktor.bg/bg/articles/bivsh-cherven-deputat-stoyal-zad-dalaverite-v-shumenskiya-ekarisazh", "text": "Има съмнения, че Димитър Дъбов - бивш депутат от БСП  и бивш ковчежник на партията, както и  Евгений Узунов - бивш член на висшето червено ръководство, са свързани с разграбването на екарисажа в Шумен, пише \"Фрог нюз\". В момента прокуратурата и икономическа полиция правят разследване и вече е ясно, че са заграбени милиони.  Разследващите са се натъкнали на странни факти, свързани с финансирането на екарисажа. Твърди се, че са били надписвани тонове унищожени животни, за да може да се прибират повече пари. Знае се, че годишно те са в рамките на десетки милиони лева. Според скандален документ две прасета или две крави, например излизали общо 1500 кг. Говори се, че имало разработени класически схеми, така че да се завлича държавната хазна.    Отделно от това Агенцията по безопасност по храните затвориха тези дни предприятието за известно време, докато технологията за унищожаване на животински отпадъци не се приведе по европейски стандарт.", "date": "2018.05.15", "title": "Бивши шефове в БСП стояли зад далаверите в шуменския екарисаж?"}
{"url": "https://www.faktor.bg/bg/articles/obshtestvo/zakon-i-red/napadatelyat-v-troleya-kriminalno-proyaven-i-registriran-za-narkomaniya", "text": "33-годишният мъж, който наръга 18-годишен младеж с нож в тролейбус №7 вчера е криминално проявен и регистриран за наркомания. „Шофьорът е реагирал адекватно, като е затворил вратите, за да не избяга нарушителят”, коментира зам.-директорът на „Столичния електротранспорт” Иво Василев. Инцидентът е възникнал на столичната спирка „Опълченска” в посока „Люлин”. Младеж направил забележка на група непълнолетни, които се хранели и плюели в превозното средство, като го замърсявали с люспи от семки.   При слизането си от тролея въпросният младеж бил прободен с нож от друг мъж, който „защитил” нарушителите, макар да не е бил част от тяхната групичка.", "date": "2018.05.15", "title": "Нападателят в тролея – криминално проявен и регистриран за наркомания"}
{"url": "https://www.faktor.bg/bg/articles/vliza-v-sila-zabranata-za-stroitelstvo-po-chernomorieto", "text": "От знес влиза в сила сезонната забрана за строителство по Черноморието. Мярката се налага заради началото на летните почивки в курортите. Забраната влиза поетапно първо в районите на Варна, Балчик, Каварна, Шабла, Несебър, Созопол и Царево. До края на юни ограниченията ще обхванат цялата морска брегова ивица. Глобите за физически лица са до 10 000 лева, а за фирми - пет пъти по-солени.", "date": "2018.05.15", "title": "Влиза в сила забраната за строителство по Черноморието, глоби до 10 хил. лева за нарушителите"}
{"url": "https://www.faktor.bg/bg/articles/krib-se-obyavi-protiv-zakonovi-restriktsii-na-lotariynite-igri-v-balgariya", "text": "Най-голямата работодателска организация в България КРИБ се обяви твърдо срещу намеренията за законови рестрикции на лотарийните игри в България, предложени от вицепремиера Валери Симеонов. В отворен писмо до редица български институции, включително премиера Борисов, от КРИБ пишат, че \"подобни промени са в противоречие с европейските модели на правна уредба на игралната индустрия в държавите от Европейския съюз\". \"Ако бъде приет новият законопроект за промени в Закона за хазарта, внесен от депутати от НФСБ, ще бъде нанесен тежък удар на лицензираните хазартни оператори в България за сметка на нелицензираните такива. В целият свят една от мерките в борбата с нелегалния хазарт е даване на възможност на легалните, плащащи данъци хазартни оператори да се рекламират чрез средствата за масова информация. Забраната за реклама на легалните хазартни оператори ще намали значително приходите в бюджета от данъци\", пишат от КРИБ и допълват: \"Мащабната реклама на легалните оператори стартира през 2012 година. По официални данни на Държавната Комисия по Хазарта към 2012 г. данъкът, платен от хазартните оператори, е под 20 млн. лв., за миналата 2017 г. година е над 200 млн. лв. Тези числа ясно доказват, че чрез средствата на рекламата легалните оператори повишават приходите си за сметка на нелегалните такива, а това е от полза за държавния бюджет. Компаниите, които организират лотарийните игри, са едни от най-крупните данъкоплатци в страната и ограничаването на тяхната дейност ще доведе до сериозни загуби за държавния бюджет, а оттам и за обществото, които се измерват в десетки и стотици милиони годишно.\"     \"Не на последно по важност място, предвижданите рестрикции ще нанесат щети и върху бизнеса, който е на светло, който плаща данъци, осигуровки и заплати. Ако законодателните промени бъдат приети, всъщност ще бъде обслужен черният сектор, а може би това е и целта\", обобщават от работодателската организация.", "date": "2018.05.15", "title": "КРИБ се обяви против рестрикциите на хазартните игри, готвени от Валери Симеонов"}
{"url": "https://www.faktor.bg/bg/articles/bloomberg-balgariya-e-lider-po-ikonomicheski-rastezh-v-tsentralna-i-iztochna-evropa", "text": "Единствено България и Словакия отчитат ускорение в икономическия ръст през първото тримесечие на годината, посочва Bloomberg.  Икономическият растеж в Централна и Източна Европа се е забавил в началото на годината, тъй като потребителските разходи, стимулирани от по-високите заплати, не са успели да компенсират по-слабото промишлено производство. Във вторник шест европейски държави представят данните за икономиките си за първото тримесечие на 2018-а.  Сред тях единствено България и Словакия отбелязват ускорен ръст, съобщава Bloomberg. Чехия и Румъния отчитат по-нисък ръст, сравнено с преходното тримесечие. Унгария не отчита промяна в икономическите показатели, а в Словакия има леко ускорение. България и Румъния ще отчетат ускорение, според допитване на Блумбърг сред икономисти.  Цялата група изпреварва икономическия растеж в еврозоната, най-големият търговски партньор в региона, където според предварителните оценки нарастването на БВП е 2,5 процента. Рекордно ниската безработица и данъчните стимули са засилили потребителските разходи и са допринесли за укрепването на икономическата активност от Балтийско до Черно море. Все пак икономистите смятат, че растежът е достигнал пик, като се очаква паричната и фискалната политика да бъдат затегнати на фона на засилващата се инфлация. Европейската комисия предвижда забавяне през тази година за всички бивши комунистически държави с изключение България и Словакия.", "date": "2018.05.15", "title": "Bloomberg: България е лидер по икономически растеж в Централна и Източна Европа"}
{"url": "https://www.faktor.bg/bg/articles/bashtata-na-deteto-s-izrisuvani-svastiki-ne-znaeh-kakvo-ima-po-tyaloto-na-sina-mi", "text": "Не знаех какво има по тялото на сина ми. Неподходящите знаци и надписи бяха изрисувани от непознат човек на стадиона. След това детето си беше облякло тениската и видях рисунките, едва когато той вече беше на пистата”. Това каза в ефира на „Здравей, България” Петър Атанасов , баща на едно от двете деца, заснети на мача „Левски” – „Славия” с нацистки символи и обидни надписи по гърдите и гърбовете им.  Фотосите провокираха голям отзвук. Агенцията за закрила на детето започна проверка, резултатите от която се очаква да бъдат огласени в сряда. „Детето ми е първи клас и изобщо не знае какво означава тези неща. За първи път е изрисуван така. Просто стана грешка”, каза още Атанасов. Той заяви, че не познава другото дете със свастики по гърба, нито родителите му. Бащата бе категоричен, че синът му не е в опасност, когато стои на пистата на стадиона по време на футболна среща.„За първи път го заведох на стадиона, когато беше на 4 месеца. От 5-годишен ходи с мен на всички мачове”, каза още Атанасов.", "date": "2018.05.15", "title": "Бащата на детето със свастиките:  Непознат ги изрисува по тялото на сина ми"}
{"url": "https://www.faktor.bg/bg/articles/derbi-bez-zaryad-mezhdu-tsska-i-levski-dnes-bitkata-e-poveche-za-chest", "text": "Последното издание на вечното дерби между Левски и ЦСКА за този сезон ще се изиграе тази вечер от 18:30 часа на Националния стадион \"Васил Левски\" в мач от 35-ия кръг на Първа лига. Зарядът този път не е толкова голям и битката е повече за чест и слава.  Очаква се на трибуните на Националния стадион за днешното дерби да има значително по-малко публика в сравнение с последните двубои. Феновете са разочаровани, след като любимците им не постигнаха целите си. Както в Левски, така и в ЦСКА са с наведени глави след случилото се. ЦСКА се бореше за купата и титлата, но тя отново е за Лудогорец - за седма поредна година, докато Левски драматично загуби от Славия  финала за Купата на България и продължава да е без трофей от 2009 година насам. Тимът на Делио Роси има нужда от трите точки днес в борбата си за третото място, която води с Берое. След загубения финал за Купатана България, \"сините\" могат да стигнат до Лига Европа единствено през баража. Преди дербито днес Левски има 61 точки, с три повече от преследвача Берое, който тази вечер посреща шампиона Лудогорец. ЦСКА пък е бетониран на второто място със 75 точки.", "date": "2018.05.15", "title": "Дерби без заряд между ЦСКА и Левски днес, битката е повече за чест"}
{"url": "https://www.faktor.bg/bg/articles/slozhiha-neunishtozhim-asfalt-na-magistrala-trakiya", "text": "Асфалт, който ще направи утобана почти неунищожим, се полага в момента на АМ \"Тракия\".  Днес мнистърът на регионалното развитие и блаустройството Николай Нанков и председателят на Управилния съвет на Агенция „Пътна инфраструктура“ инж. Дончо Атанасов инспектираха ремонта на участъка между Пловдив и Стара Загора. Рехабилитацията на 22-километровата отсечка, която не е обновявана от въвеждането й в експлоатация през 1995 г., започна през миналата седмица. За първи път за ремонт е затворена отсечка с подобна дължина. В момента се работи в платното за Бургас. След като завърши обновяването му, ще започнат и строителните работи в платното за София. Целта е ремонтът в участъка между 134-ти и 156-ти километър в двете посоки да завърши до края на юни, преди началото на активния туристически сезон.  Ремонтираният участък ще бъде асфалтиран и с полимермодифициран битум, устойчив на температура до 50 градуса.", "date": "2018.05.15", "title": "Слагат \"неунищожим\" асфалт на магистрала \"Тракия\""}
{"url": "https://www.faktor.bg/bg/articles/haralan-aleksandrov-spasitelna-aktsiya-za-izdirvaneto-na-boyan-petrov-obilizatsiyata-na-darzhava-i-obshtestvo-pokazvat-che-imame-resurs", "text": "Текат последните часове от операцията по издирването на алпиниста Боян Петров. Реакциите в обществото бяха доста поляризирани, като освен хора, които споделят предимно в социалните мрежи своята надежда за положителна развръзка, други се чудят защо има такава реакция при положение, че Петров е предприел осъзнат риск. Нидал Алгафари каза пред Bulgaria ON AIR., че втората група е много по-малка, но по-гръмогласна. \"Така наречените злобари или хейтъри, това са хора с ниско самочувствие, които не са успели в живота си и желаят да изпъкнат. За тях няма нищо, което да е хубаво\", подчерта Алгафари в студиото на \"България сутрин\". Социалният антрополог Харалан Александров пък сподели мнението си, че тези \"злобари\" ползват социалните мрежи, като \"отходна канализация\". Той обаче беше категоричен, че организираната спасителна акция за издирването на Боян Петров и цялата мобилизация на държава и общество показва, че имаме достатъчен ресурс да направим нещо за български гражданин в беда и то на другия край на света. \"Това е добър знак. Много се надявам да се научим да се мобилизираме и в по-нормални условия\", аргументира се Александров. Нидал Алгафари пък сподели впечатленията си, че държавата почва да гледа с други очи на подобни ситуации и помага. Алгафари дори определи това като невероятно. \"Българската държава да направи всичко възможно, да даде и ресурси, да накара две държави да помогнат на изпаднал в беда българин. Това означава, че почва да ти дава самочувствие на теб, като българин, че ако ми се случи някакъв проблем в света, аз знам, че зад мен имам държава\", коментира Алгафари пред Bulgaria ON AIR. Харалан Александров пък определи този факт като първа надежда, че не сме съсипано общество.", "date": "2018.05.15", "title": "Харалан Александров: Не сме съсипано общество, показва го спасителна акция за издирването на Боян Петров"}
{"url": "https://www.faktor.bg/bg/articles/strelyaha-v-dvizhenie-po-avtomobila-na-rezhisyora-lyusi-ilarionov-i-pevitsata-ani-hoang", "text": "Стреляха в движение по автомобила на режисьора Люси Иларионов, докато пътувал с приятелката си - певицата Ани Хоанг. Случаят е станал в неделя в района на Велико Търново. Според Иларионов автомобил с великотърновска регистрация го е засякъл, а по колата му са били хвърлени бирени бутилки и са показвани неприлични жестове с пръсти, след което се е чул и един изстрел.  Няма пострадали при инцидента, а режисьорът е сигнализирал на полицията. От областната дирекция на МВР в Търново казаха за Новините ON AIR че 27-годишният Атанас Мандичев е задържан с полицейска мярка за 24 часа.", "date": "2018.05.15", "title": "Стреляха по автомобила на режисьора Люси Иларионов и певицата Ани Хоанг"}
{"url": "https://www.faktor.bg/bg/articles/sadiyskata-kolegiya-na-vss-prizova-obshtestvoto-i-vlastta-da-podkrepyat-sadebnata-sistema-sreshtu-obrugavaneto", "text": "Съдийската колегия на Висшия съдебен съвет /ВСС/ призова българското общество, законодателната и изпълнителната власт да подкрепят съдебната система в противопоставянето на системните публични атаки и обругаването на съда. Повод за призива били публикации в два електронни сайта, в които -  по обиден начин, се коментирала присъда на Софийския районен съд и решение на Апелативния специализиран съд. Становището беше подкрепено от десет от съдебните кадровици. Двама бяха против. По време на редовното заседание на Съдийската колегия под прозорците на Висшия съдебен съвет протестираха представители на един от споменатите сайтове. В тяхна подкрепа там беше и председателят на антикорупционната комисия на Народното събрание Борис Ячев, твърди БНР.", "date": "2018.05.15", "title": "Съдийската колегия на ВСС призова обществото и властта да подкрепят съдебната система срещу обругаването"}
{"url": "https://www.faktor.bg/bg/articles/dj-stancho-osadi-darzhavata-za-aresta-si-minaloto-lyato-pri-aktsiyata-na-valeri-simeonov", "text": "\"Никой не е протестирал против проверки в заведенията за документи и т.н. Напротив - ние всички сме за това. Но сме против това да се прави в края на сезона\". Това заяви DJ Станчо, който осъди държавата за ареста си миналото лято, съобщава Нова телевизия.  Тогава той беше задържан при акция в „Слънчев бряг”, която беше ръководена лично от вицепремиера Валери Симеонов. Беше иззета озвучителната техника в дискотека в курорта, а DJ Станчо попадна в ареста за 24 часа, защото не съдействал на органите на реда.  \"Шумът трябва да се измерва със съответните уреди и да се гледа дали законът се спазва\", изтъкна DJ Станчо.", "date": "2018.05.15", "title": "DJ Станчо осъди държавата за ареста си миналото лято при акцията на Валери Симеонов"}
{"url": "https://www.faktor.bg/bg/articles/novini/balgariya/a-takev-za-kitayskiya-proekt-sled-10-godini-aets-belene-shte-donese-moshten-parichen-potok", "text": "\"Още след края на арбитражното дело за АЕЦ \"Белене\" стана ясно, че ще се върви към \"претопляне\" на проекта. Ясно е, че през първите 10 – 15 години централата ще губи пари, ако някой не я компенсира. Ако ние апортираме оборудването, ще си загубим вноската\", заяви пред бТВ бившият енергиен министър Трайчо Трайков. \"Около тази централа има куп неизчистени въпроси. Като започнем от сеизмологичната обстановка, минем през икономическите перспективи и стигнем до геостратегическите. Аз ще се спра само на икономическите. Ясно е, че тази централа ще губи пари за период от 10-15 години. Искаме ли държавата също да губи пари и да дава пари?\", коментира от своя страна Трайков. Според енергийния експерт проф. Атанас Тасев обаче централата ще излезе на плюс 5 години, след като започне работа, а след 15 години ще носи много приходи.  \"За 5 години централата ще излезе на плюс. След 10 години АЕЦ \"Белене\" ще донесе мощен паричен поток. За мен има ясно решение на проблема АЕЦ \"Белене\" и аз съм го представил още преди години. Държавата прави точно това в момента. Търси ясен инвеститор, който да строи. С китайците предстоят тепърва разговори. Те търсят възможност да използват свои технологии, за да направят експанзия на европейския пазар\", разкри от своя страна проф. Тасев.", "date": "2018.05.15", "title": "А. Тасев за китайския проект: След 10 години АЕЦ \"Белене\" ще донесе мощен паричен поток"}
{"url": "https://www.faktor.bg/bg/articles/nedostig-ot-80-mln-leva-za-onkolekarstva-v-zdravnata-kasa", "text": "Недостиг в бюджета на Националната здравноосигурителна каса (НЗОК) - до края на годината се очертава дефицит от 80 млн. лева за онколекарства. Това стана ясно след заседание на Надзорния съвет на фонда.  Касата плаща на болниците около 35 млн. лева месечно за онколекарства. Заради включените в края на миналата и началото на тази година нови медикаменти обаче, разходите са се увеличили, съобщава БНТ.  Една от възможностите за решаването на проблема е договаряне на допълнителни отстъпки от фармацевтичните компании.", "date": "2018.05.15", "title": "Недостиг от 80 млн. лева за онколекарства в Здравната каса"}
{"url": "https://www.faktor.bg/bg/articles/novini/balgariya/a-dimitrov-balgariya-propusna-da-se-vklyuchi-v-nachaloto-na-pregovorite-za-imeto-na-makedoniya", "text": "\"Гоце Делчев може да е герой и на България, и на Македония\", заяви проф. Ангел Димитров, който ръководи българската част от екипа от наши и македонски историци, които ще изясняват общото ни минало. \"Гоце Делчев е българин по произход, но се е борил за свободата на хората, които сега живеят на територията на Македония\", уточни историкът. По силата на договора за добросъседство комисията,  в която участва проф. Димитров, ще обсъжда и решава исторически, образователни и други въпроси.  \"Знаем, че разговорите няма да са лесни и не можем да очакваме бързи резултати\", уточни той. По думите му македонизмът е претърпял вече своя крах, но това още не е осъзнато в Македония.  \"Не можем да се съгласим, че Македония е възникнала по естествен път – македонската нация е формирана силово, това е политически акт\", коментира още историкът. Относно преговорите за името на Македония той е на мнение, че България е пропуснала да се включи в началото на тези преговори, за да каже, че има претенции.", "date": "2018.05.15", "title": "А. Димитров: България пропусна да се включи в началото на преговорите за името на Македония"}
{"url": "https://www.faktor.bg/bg/articles/novini/balgariya/v-nikolov-osnovniyat-motiv-za-spiraneto-na-aets-belene-beshe-neizyasnenostta-ot-finansova-gledna-tochka", "text": "\"Основният мотив за спирането на АЕЦ \"Белене\" беше неизяснеността от финансова гледна точка. Този проект беше много лошо конструиран\", коментира пред Нова телевизия Валентин Николов, депутат от ГЕРБ и бивш зам.-министър на енергетиката.  В понеделник министърът на енергетиката Теменужка Петкова заяви, че до края на годината може да стартира процедура за избор на инвеститор за АЕЦ-Белене.  \"Изхарчени са повече от 3,5 милиарда лева и Народното събрание възложи на министъра на енергетиката да даде пътна карта какво да се случва с това оборудване\", изтъкна той.  По думите на му едно от условията на правителството е да не се харчат повече пари по този проект. Друго условие е да няма държавни гаранции. \"Преди нямаше окончателен договор, нямаше стратегически инвеститор и не се знаеше колко пари ще изхарчи държавата. Много неща не бяха ясни и проектът беше спрян. Реално погледнато от тук нататък след като беше платено оборудването с дълъг цикъл на производство, реално погледнато трябва да се направи нещо\", заяви зам.-министърът на енергетиката.  Той коментира факта, че през 2012-а проектът беше спрян с мотивите, че е рисков от сеизмологична гледна точка: \"Проектът не е рисков. Минали са стрес-тестове, така че АЕЦ \"Белене\" отговаря на всички съвременни изисквания. При всички рискови условия - земетресения, наводнения, пожари, да може да издържи. Стрес-тестовете бяха през 2011-а\".", "date": "2018.05.15", "title": "В. Николов: Основният мотив за спирането на АЕЦ \"Белене\" беше неизяснеността от финансова гледна точка"}
{"url": "https://www.faktor.bg/bg/articles/zhena-se-hvarli-ot-most-v-burgas-sluchayni-minuvachi-ya-spasiha", "text": "Отчаяна жена се хвърли в морето от моста в Бургас, нопо щастлива случайност три момчета успяха да я спасят.  За случката разказа Стефан Петров. Ето какво е написал в личния си фейсбук профил той, цитиран от \"Бургасинфо\".  \"Видяхме, че във водата има момиче, а на моста имаше няколко човека, които казаха, че скочила сама да се самоубива. Веднага се съблякох и скочих. Доплувах до нея и я хванах, но изведнъж се схванах и не можех да я дръпна, а и не съм добър плувец. През това време Иво и Бисер дойдоха до мен и Иво започна да тегли момичето, а Бисер ми помогна да се възстановя и двамата доплувахме до плочата. Момчета, българи, бургазлии, искрено се радвам, че ви познавам. Искрено се радвам и ви БЛАГОДАРЯ, че бяхте до мен в този момент. Заедно показахме как в тежки ситуации \"Спасението е в обединението\". Колкото сме по-задружни, толкова сме по-силни! Важното е, че спасихме човешки живот и всичко приключи без фатални инциденти!\" На мястото е пристигнала и полиция.", "date": "2018.05.15", "title": "Самоубийца се хвърли от моста в Бургас, случайни минувачи я спасиха"}
{"url": "https://www.faktor.bg/bg/articles/novini/svyat/fondatsiyata-na-soros-zakriva-ofisa-si-v-budapeshta-i-se-mesti-v-berlin", "text": "Фондация \"Отворено общество\" на Джордж Сорос ще закрие офиса си в Будапеща и ще се премести в германската столица Берлин. Това съобщи тя днес, допълвайки, че напуска, по думите й, една все по-репресивна политическа и юридическа среда, предаде Ройтерс. \"Решението за преместване на дейностите извън Будапеща идва в момент, в който унгарското правителство се подготвя да наложи нови ограничения на неправителствените организации чрез пакета от законодателни мерки, наречен от него \"Спрете Сорос\", се казва в изявление на фондацията.", "date": "2018.05.15", "title": "Фондацията на Сорос закрива офиса си в Будапеща и се мести в Берлин"}
{"url": "https://www.faktor.bg/bg/articles/novini/balgariya/70-ot-balgarite-iskat-makedoniya-v-es", "text": "Българите подкрепят интеграцията в ЕС на страните от Западните Балкани и смятат, че страната ни има интерес те да станат част от европейското семейство. 60% от българите подкрепят приемането на страните от Западните Балкани в Европейския съюз. Само 16% са на обратното мнение. Близо една четвърт пък са тези, които не знаят или не могат да преценят, става ясно от данни от проучване на изследователски център \"Тренд\" по поръчка на \"24 часа\".  По всичко личи, че българите осмислят като национален интерес европейската интеграция на Западните Балкани. Половината от интервюираните са на мнение, че България има интерес от приемането на Западните Балкани в ЕС, а само 18% са на обратното мнение.  43% са на мнение, че страните от региона ще бъдат приети в ЕС в следващите десет години, а 18% са на обратното мнение. Логично на този въпрос делът на тези, които не знаят или не могат да преценят, се повишава до 39%. 58% от българите са на мнение, че България трябва да помага на страните от Западните Балкани за приемането им в Европейския съюз, а 45% смятат, че страната ни е способна да го прави. Най-силна подкрепа се изразява за приемането на Македония (70%) и Сърбия (67%), като обяснението тук се корени най-вече в културната ни и религиозната ни близост с тези държави. Най-слаба е подкрепата да влязат в ЕС за Албания (45%) и Косово (42%), но въпреки това тя е по-висока в сравнение с мненията тези страни да не се приемат в европейското семейство. При оценките за работата на основните институции в България не се отчитат съществени промени. Продължава умереният ръст в подкрепата за омбудсмана, като положителната оценка за работата й достига този месец до 66%. Президентът се нарежда веднага след това с 63% положителна оценка за работата си. За пореден месец не се отбелязва динамика в електоралните нагласи на българите. ГЕРБ продължава да държи дистанция от близо 4% пред основния си опонент БСП. Трета политическа сила остава ДПС (6,4%) с минимална преднина пред “Обединени патриоти” (5,3%). Поради наскоро формираната коалиция “Демократична България” от партиите “Да, България”, ДСБ и “Зелените” отговорите за отделни формации са обединени, което ги нарежда като пета политически сила.", "date": "2018.05.15", "title": "70% от българите искат Македония в ЕС"}
{"url": "https://www.faktor.bg/bg/articles/novini/svyat/skripal-e-imal-tayni-sreshti-s-cheshki-i-estonski-razuznavachi", "text": "Бившият полковник от ГРУ Сергей Скрипал, който беше отровен с нервно-паралитичния агент \"Новичок\" във Великобритания, многократно се е срещал преди години с чешките спецслужби и е посетил Естония през 2016 година, съобщава вестник The New York Times като се позовава на свои източници.  Изданието задава въпроса дали това е причината за неговото отравяне. Първата информация, че през 2012 година Сергей СКрипал е посещавал тайно Прага дойде от пражкия седмичник Respekt. По данни на изданието, след като Скрипал се заселва във Великобритания, той започнал да сътрудничи с МI6 като е помогнал да бъде разкрита мрежа руски агенти. Бившият офицер от ГРУ се е срещал с \"представители на партньорски спецслужби\", включително и от Чехия.  NYT съобщава, че информацията е била потвърдена и от техни източници. По време на краткото си посещение в Прага, Скрипал е предоставил на чешките власти информация за офицери от ГРУ, действащи в Европа. Макар че сведенията му били остарели, тъй като той напуснал ГРУ през 1999 година, чешкото разузнаване ги приело като \"ценни\".  Според информацията на NYT, много от агентите на ГРУ продължавали да бъдат активни по това време.  Що се отнася до пътуването в Естония, то източникът на вестника нарекъл информацията \"свръхсекретна\". Високопоставен европейски чиновник, който също имал информация за това посещение, потвърдил, че Скрипал се е срещнал в Естония тайно с избрана група разузнавачи през юни 2016, но не е известна причината или темата на техните разговори. Според източник от ЦРУ, едва ли Кремъл е видял заплаха в това, че СКрипал е предавал остаряла информация. Припомняме, че през 2006 година Сергей СКрипал е осъден на 13 години затвор за шпионаж в полза на Великобритания. По-късно, заедно с още трима офицери осъдени за шпионаж и държавна измяна - Игор Сутягин, Александър Запорожски и Геннадий Василенко - са развенени за руски агенти, разобличени в САЩ. През 2010 Скрипал получава убежище във Великобритания. На 4 март тази година 66-годишният Скрипал и 33-годишната му дъщеря Юлия бяха открити в безсъзнание на пейка в град Солсбъри. Те бяха отровени с нервно-паралитичното вещество \"Новичок\", а Лондон обвини за отравянето Кремъл.", "date": "2018.05.15", "title": "Скрипал е имал тайни срещи с чешки и естонски разузнавачи"}
{"url": "https://www.faktor.bg/bg/articles/novini/balgariya/boyko-borisov-shte-se-sreshtne-s-mariano-rahoy", "text": "Министър-председателят на Испания Мариано Рахой пристига днес на двудневно посещение у нас по покана на премиера Бойко Борисов, съобщиха от правителствената пресслужба.  Разговорите между правителствените ръководители ще се състоят днес, а резултатите ще бъдат представени на пресконференция, която се очаква да започне след 18.30 часа.  В сряда Рахой ще участва в работната вечеря на лидерите на държавите членки на Европейския съюз.", "date": "2018.05.15", "title": "Бойко Борисов ще се срещне с Мариано Рахой"}
{"url": "https://www.faktor.bg/bg/articles/mnogohilyaden-protest-sreshtu-sasht-v-istanbul-zaradi-premestvaneto-na-amerikanskoto-posolstvo-ot-tel-aviv-v-yerusalim", "text": "Многохиляден протест срещу САЩ изпълни центъра на Истанбул. Повод за недоволството беше преместването на посолството на Вашингтон от Тел Авив в Йерусалим. Множеството носеше палестински знамена, както и антиамерикански и антиизраелски  плакати. Протести имаше и в други мюсюлмански страни. Всички те са против решението на Вашингтон да признае древния град за столица на Израел. Засега само Гватемала подкрепи американците в призивите им и други страни да преместят посолствата си в Йерусалим. Парагвай също се готви да го направи. В Европа темата предизвика напрежение. Румъния, Чехия и Унгария не се подписаха под документа, с който да бъде осъдено преместването. В резултат, той беше разпространен само като позиция на Федерика Могерини, а не на Европейския съюз.", "date": "2018.05.15", "title": "Многохиляден протест срещу САЩ в Истанбул заради преместването на американското посолство от Тел Авив в Йерусалим"}
{"url": "https://www.faktor.bg/bg/articles/novini/svyat/feysbuk-spira-vremenno-okolo-200-prilozheniya-zaradi-samnenie-za-zloupotreba-s-lichni-danni", "text": "Фейсбук спря около 200 приложения след обвиненията за злоупотреби с лична информация от консултантската компания \"Кембридж Аналитика\", предаде ДПА.  След като източник от КА заяви, че компанията неправомерно е използвала данните на милиони потребители на социалната мрежа за кампанията за Брекзит и предизборната кампания на президента на САЩ Доналд Тръмп, през март директорът на Фейсбук Марк Зукърбърг обяви, че ще има разследване, както и проверка на външните приложения.  В обхвата на разследването са попаднали хиляди приложения, \"а около 200 са временно спрени - в очакване на по-задълбочено разследване дали чрез тях не е злоупотребявано с данни\", допълни компанията.  \"Където открием доказателства, че едни или други приложения наистина са злоупотребявали с лична информация, ще ги забраним и ще уведомяваме хората. На хората ще бъде показвано дали те или техни приятели са инсталирали приложение, чрез което да е злоупотребявано с информация преди 2015 г. - точно както направихме в случая с КА\", заявиха от Фейсбук.  Приложението събирало данни не само от стотици хиляди потребители на Фейсбук, които отговаряли на анкетни въпроси, но и информация за техните приятели, с което броят на засегнатите хора достига общо към 87 милиона души.", "date": "2018.05.15", "title": "Фейсбук спира временно около 200 приложения заради съмнение за злоупотреба с лични данни"}
{"url": "https://www.faktor.bg/bg/articles/zhenata-zamerila-s-yaytse-zam-ministar-napravih-go-ot-otchayanie", "text": "\"Това, че замерих с яйце зам.-министъра на здравеопазването, беше акт на отчаяние. От толкова време нещата нямат никакво развитие. Имам пет деца, за които в момента няма никакво здравеопазване във Враца\".  Това заяви за \"Здравей, България\" Полина Комитска - жената, която замери с яйце заместник-министъра на здравеопазването по време на посещението й във врачанската болница в понеделник.  Жени Начева отиде там, за да представи новия изпълнителен директор, след като старият подаде оставка. Лекарите и сестрите в болницата не са получавали заплати от февруари. Един от проблемите в болницата е, че отделението по реанимация временно е затворено, което блокира работата и на останалите отделения. Причината е, че медиците напускат или излизат в болничен, поясни началникът на ОАРИЛ д-р Ростислав Стефанов. \"До края на юни ще преодолеем забавянето от заплащане на разходи за персонал от вече един месец. Днес болницата е получила средствата за персонал за февруари\", обеща Начева по време на посещението си в болницата в понеделник.", "date": "2018.05.15", "title": "Жената, замерила с яйце зам.-министър на здравеопазването: Бях отчаяна"}
{"url": "https://www.faktor.bg/bg/articles/novini/balgariya/ekspert-ochakva-se-leko-uvelichenie-na-tsenite-na-gorivata-u-nas", "text": "\"Цените на горивата на дребно у нас са най-ниски за Европа. Очаква се леко увеличение на цените на горивата, от порядъка на няколко стотинки\", заяви пред БНТ изпълнителният директор на Българската петролна и газова асоциация Андрей Делчев.  \"Има разлика в цените при горивата в различните вериги. Тези разлики са от порядъка на 10-15 стотинки, което е в зависимост от местоположението и търсенето. Тази разлика се дължи на стратегията на всяка от фирмите и на пакета от услуги, които предлага, на мястото си, което търси на пазара, на местоположението на всяка конкретна бензиностанция и на конкуренцията на тази бензиностанция\", каза още Делчев.  \"Сивият сектор влияе твърде силно на пазара на горивата у нас. Няма официални данни, този пазар присъства в 25-30 %. Пазарът се изчиства твърде бавно, мерките на правителствата са твърде леки. Според мен 700-800 милиона не влизат в хазната в следствие на сивия сектор в горивата \", разкри още експертът.  \"Идеята е да се приеме браншови закон за търговията на горива, който да уреди по-стриктно тази материя\", коментира още Андрей Делчев.", "date": "2018.05.15", "title": "Експерт: Очаква се леко увеличение на цените на горивата у нас"}
{"url": "https://www.faktor.bg/bg/articles/novini/svyat/oon-se-sabira-izvanredno-zaradi-nasilieto-v-gaza", "text": "Съветът за сигурност на ООН се събира на извънредно заседание по повод насилието в Газа. Сблъсъци при протеста по повод откриването на американското посолство в Ерусалим доведоха до смъртта на десетки палестинци. По последни данни най-малко 55 палестинци са убити и над 2700 са ранени. Тези сблъсъци са смятани за най-смъртоносните след войната между Израел и „Хамас” през 2014 г. Вчера американското посолство в Израел беше официално преместено от Тел Авив в Ерусалим. Този ход разгневи палестинците, които искат Източен Ерусалим за столица на бъдещата палестинска държава. Събитията съвпаднаха и с кулминацията на 6-седмичните протести на палестинци, организирани от „Хамас”.", "date": "2018.05.15", "title": "ООН се събира извънредно заради насилието в Газа"}
{"url": "https://www.faktor.bg/bg/articles/novini/balgariya/tsvetan-tsvetanov-dnes-shte-poseti-oblast-vidin", "text": "Заместник-председателят на ГЕРБ и председател на ПГ на партията Цветан Цветанов ще посети област Видин, съобщиха от пресцентъра на ПП ГЕРБ.  Той ще бъде придружаван от народния представител и областен координатор на ГЕРБ-Видин Владимир Тошев.  В 16:00 часа в сградата на Община Видин Цветан Цветанов ще се срещне с кмета на града Огнян Ценков. В 17:00 часа в Конферентната зала на Община Видин Цветанов ще разговаря с кметове на общини от областта.  В 19:30 часа заместник-председателят на ГЕРБ ще участва в предизборна среща в село Раковица, община Макреш. На нея Цветанов ще подкрепи кандидата на ГЕРБ за кмет на община Макреш Николай Ненчев за частичните местни избори, насрочени за 20 май 2018 г. Предизборната среща ще се проведе в салона на НЧ „Надежда - 1906“. В нея ще участват още областният управител на Видин Албена Георгиева и общинският ръководител на ГЕРБ-Макреш Иван Вълчев.", "date": "2018.05.15", "title": "Цветан Цветанов днес ще посети област Видин"}
{"url": "https://www.faktor.bg/bg/articles/namushkanoto-v-troleybus-momche-ostava-v-ostava-v-bolnitsa", "text": "Момчето, което беше намушкано с нож в тролей №7 в София в понеделник, остава в болница. 17-годишният Борислав си навлякъл гнева на нападателя, след като направил забележка на група момчета да не плюят семки по пода на тролейбуса. Сега е в „Пирогов” с рана в областта на гърдите.  В нощта срещу вторник пострадалият младеж е бил опериран.", "date": "2018.05.15", "title": "Намушканото в тролейбус момче остава в болница"}
{"url": "https://www.faktor.bg/bg/articles/novini/svyat/szo-transmazninite-da-badat-premahnati-ot-hranite", "text": "Световната здравна организация представи план за премахване на трансмазнините от световния пазар на храни през следващите пет години, съобщиха Асошиейтед прес и Ройтерс.  Употребата на трансмазнини, характерни за готовите печива и преработени храни, води до над 500 000 смъртни случая всяка година. \"Това е кризисно равнище и е най-сериозният фронт, на който да се борим\", каза генералният директор на СЗО Тедрос Гебрейесус на пресконференция в Женева.  Изкуствените трансмазнини са нездравословни. Те се получават, когато към растително масло бъде добавен водород, за да го вплътни, както е при производството на маргарина.  Според здравните експерти индустриалните трансмазнини могат да бъдат заменени с масло от канола или с други продукти.  Естествени трансмазнини се съдържат в месото и млечните продукти.  Трансмазнини или хидрогенирани мазнини се използват при производството на чипсове, снаксове и пакетирани тестени храни, заради по-голямата им трайност. Според СЗО обаче те увеличават заболеваемостта от сърдечносъдови болести с 21%, а смъртността от тях - с 28%. Световната здравна организация препоръчва трансмазните да не превишават 1% от дневния хранителен прием.  \"Трансмазнините са вреден компонент, който може да бъде премахнат лесно и без големи разходи\", заяви Франческо Бранка, ръководител на дирекция \"Хранене за здраве и развитие\" към СЗО.  Премахването на трансмазнините може да бъде постигнато до 5 години, тъй като процесът вече е в ход, убедени са от Световната здравна организация.  Дания е елиминирала тези мазнини преди 15 години. САЩ и други 40 държави взимат сериозни мерки за премахването им. СЗО настоява средно развитите и по-слабо развитите икономики да се включат в битката, добави още Бранка.", "date": "2018.05.15", "title": "СЗО: Трансмазнините да бъдат премахнати от храните"}
{"url": "https://www.faktor.bg/bg/articles/samoletat-mesershmit-otkrit-kray-s-maritsa-be-izvaden-ot-tresavishteto", "text": "Германският самолет, свален в битка през Втората световна война, който беше открит в тресавище край самоковско село, вчера беше изваден. До операцията на военните се стигна след като местен багерист в самоковското село Марица случайно попадна на муниции от Втората световна война докато копае, за да отводни ягодова нива. Миналата седмица експерт от Военната академия предположи, че там има самолет \"Месершмит\" и се оказа прав. Свален от американски изтребители през лятото на 1944 г, днес германският „Месершмит” видя бял свят 75 години по-късно. С него загива български пилот, бранил София от англо-американските бомбардировки. Скоро ще стане ясно кой е пилотът, а находката може да доведе до още разкрития.  „Засега предстои уточняването точно за коя дата и кой е бил пилотът на самолета”, допълни полк. Калин Ценов. Находката е уникална, защото в България няма нито един запазен „Месершмит”. Издирването на останалите части от самолета продължава.", "date": "2018.05.15", "title": "Самолетът „Месершмит”, открит край с. Марица, бе изваден от тресавището"}
{"url": "https://www.faktor.bg/bg/articles/novini/balgariya/slantse-dazhd-gradushki-maysko-vreme", "text": "Преди обяд ще е предимно слънчево.  Около и след обяд, главно над Западна и Централна България, ще се развива мощна купеста и купесто-дъждовна облачност. Ще има краткотрайни валежи от дъжд, придружени с гръмотевични бури и градушки. Ще духа слаб до умерен вятър от изток-североизток. Минималните температурите ще са от 10 до 15 градуса, а максималните - между 23 и 28 градуса.", "date": "2018.05.15", "title": "Слънце, дъжд, градушки - майско време"}
