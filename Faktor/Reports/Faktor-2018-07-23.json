{"url": "https://www.faktor.bg/bg/articles/sedem-dushi-proniknaha-vav-voennovazdushna-baza-na-sasht-v-germaniya", "text": "Германските военни обявиха, че седем души са били арестувани, след като са проникнали през ограда, обграждаща американска военновъздушна база, в която според мирни активисти има разположени ядрени оръжия, съобщава \"Асошиейтед прес\". Уточнява се, че активистите са били спрени след влизането в зоната за сигурност на военновъздушната база \"Бюхел\", която се намира в западната част на страната. Германските военни допълват, че нарушителите по-късно са били освободени и сега ги очаква повдигане на обвинения за имуществени вреди, чупене и навлизане, както и опасна намеса във въздушния трафик. Това е вторият път за по-малко от 10 дни, в който активисти срещу ядрените оръжия са нахлули в американската военна база. Германски и американски сили съвместно са разположени във ВВС базата \"Бюхел\". Съдебна жалба от жител, живеещ наблизо заради съхранението на ядрени оръжия в базата, беше отхвърлена от върховния съд на Германия по-рано тази година.", "date": "2018.07.23", "title": "Седем души проникнаха във военновъздушна база на САЩ в Германия"}
{"url": "https://www.faktor.bg/bg/articles/izvanredno-vzrivove-raztarsiha-ankara", "text": "Експлозия е разтърсил турската столица Анкара. Това предаде местният вестник Star. Съгласно разпространената информация, мощният взрив е чут около 15 часа местно време (съвпада с българското време) в няколко столични района.  Съобщава се, че голям брой граждани са подали сигнал в полицията за експлозията, след което властите са започнали разследване.    По-късно стана ясно, че \"експлозиите\" всъщност са мощна звукова вълна, причинена от прелитащи самолети F-16. Във връзка с модернизацията на армията са извършени тестови полети, съобщава Си Ен Ен Тюрк.  Получил се е т.нар. sonic boom - \"звукова експлозия\", в резултат на движението на самолетите със скорост, близка до тази на движението на звука.", "date": "2018.07.23", "title": "Звукова вълна от изтребители разтърси Анкара"}
{"url": "https://www.faktor.bg/bg/articles/zhestoko-mele-s-mnogo-raneni-zatvori-prohoda-na-republikata", "text": "Трима души са ранени след удар между товарен и лек автомобил в Прохода на републиката, съобщиха от МВР. Инцидентът е станал около 16 чasa близо до Велико Търново. Трасето е временно затворено за движение в двете посоки. Леките коли се пренасочват от Южния пътен възел до Велико Търново по стария път за Дебелец. Товарните автомобили изчакват на място.", "date": "2018.07.23", "title": "Жестоко меле с много ранени затвори Прохода на републиката"}
{"url": "https://www.faktor.bg/bg/articles/df-zemedelie-prevede-1-060-000-lv-po-pomoshtta-de-minimis", "text": "Държавен фонд „Земеделие“ извърши първите плащания по помощта de minimis за общините в Ямболско и Бургаско, засегнати и ограничени поради заболяването чума по дребните преживни животни, съобщават от пресцентъра на земеделското ведомство. 170 земеделски стопани от седемте общини с въведени ограничения заради чумата (PPR) ще получат общо около 1 060 000 лв. или по 55 лв. на овца/коза от помощта. Очаква се в следващите дни парите да бъдат достъпни по сметките на стопаните. Плащанията са по подадените заявления от 19-20 юли, като обезщетения ще получат не само стопаните на евтанизираните животни, но и всички останали, които подлежат на възбрана за реализиране на млечни и месни продукти извън ограничената зона. Чрез помощта de minimis стопаните ще могат да покрият загубите от нереализираното мляко, ценовите разлики на изкупената продукция и затрудненията при изхранването на животните. Тя е допълнение към вече изплатените на стопаните обезщетения за евтаназирани животни.", "date": "2018.07.23", "title": "ДФ \"Земеделие\" преведе 1 060 000 лв. по помощта \"де минимис\""}
{"url": "https://www.faktor.bg/bg/articles/programata-na-andrey-novakov-i-emil-radev-za-dvoyniya-standart-e-prieta-bez-zabelezhki-ot-ek", "text": "Евродепутатът от ГЕРБ/ЕНП Андрей Новаков коментира пред БНТ българската програма за борба с двойния стандарт при храните, която Европейската комисия прие по негово предложение и на евродепутата Емил Радев. По думите му, програмата е насочена към потребителски организации, които следят за подобни практики. Той изрази надеждата, че след като се съберат достатъчно данни, ще се въведат минимални стандарти за качество при храните. Бюджетът на програмата е 1,3 млн. евро, поясни Новаков. Програмата е приета без забележки от Европейската комисия, допълни той. От 1 януари 2019 г. проектът ще започне да влиза в действие. Програмата ще подкрепя потребителски организации чрез грантове, за да се повиши капацитетът им, обясни Новаков. Така те ще могат да извършват тестове на терен, да закупуват оборудване или да наемат допълнителни служители. Разрешението на проблема с двойния стандарт при храните е въвеждането на минимални стандарти, заяви Новаков. \"Когато благодарение на програмата натрупаме достатъчно данни за конкретни продукти, които са обект на двоен стандарт в отделни държави, тогава това се надявам да доведе до минимални стандарти в ЕС\", посочи той.", "date": "2018.07.23", "title": "Програмата на Андрей Новаков и Емил Радев срещу двойния стандарт е приета без забележки от ЕК"}
{"url": "https://www.faktor.bg/bg/articles/siriyskite-bezhantsi-se-zavrashtat-u-doma", "text": "Около 850 сирийски бежанци се завърнаха днес у дома в сирийския район Каламун от Ливан, предаде DPA, позовавайки се на ливански източник в сферата на сигурността. Групата тръгна от град Арсал в Североизточен Ливан и бе придружавана от представители на ливанските сили за сигурност, на Върховния комисариат на ООН за бежанците и на Ливанския Червен кръст. Според очевидци някои от бежанците са се върнали в Сирия с автомобилите си, с които са дошли в Ливан. Това е третата група сирийци, напускаща Арсал, където импровизирани лагери приютяват повече от 45 000 регистрирани сирийски бежанци. През последните два месеца близо 1000 сирийски бежанци се завърнаха в контролирания от режима на Асад район Каламун. В петък Върховният комисариат на ООН за бежанците заяви, че през първите шест месеца на 2018 г. около 13 000 бежанци от съседните страни и близо 750 000 вътрешно разселени са се завърнали по домовете си в Алепо, Хомс, Хама, Дамаск, в Югозападна и Североизточна Сирия.", "date": "2018.07.23", "title": "Сирийските бежанци се завръщат у дома"}
{"url": "https://www.faktor.bg/bg/articles/rumen-gechev-v-bsp-oshte-nyamame-upravlenska-programa-no-imame-viziya-za-upravlenie-na-stranata", "text": "БСП не е против влизането ни в Еврозоната, но настояваме за дискусия. Трябва да се дебатира по този въпрос за това дали е редно да кандидатстваме, ако нямаме собствени разчети – разчети за чуждестранните инвестиции, структурите на вноса и износа, българското производство. Налага се такава дискусия. Това сподели в предаването „Още от деня'' по БНТ народният представител от БСП Румен Гечев и добави, че трябва да бъдем третирани като партньори в ЕС, а не като консуматори втора ръка. Той заяви още, че партията не разполага с конкретна управленска програма, но разполага с визия за това как трябва да изглежда бъдещето управление на страната. ,,Начертали сме основни цели за постигане. Трябва да има диференциация на ДДС-то, както и да бъдат повишени работните заплати. Именно с увеличението на заплатите ще извадим сивия сектор на светло и така ще се укриват по-малко пари'', каза Гечев и допълни още, че на този етап няма как бъде постигната бюджетна консолидация, тъй като не можем да поддържаме нисък бюджетен дефицит. Относно провалената сделка с ЧЕЗ с \"Инерком\" Гечев заяви, че приветства тази новина, защото зад сделката имало много съмнителни сенки. ,,Комисията за защита на конкуренцията си свърши работата. Сега трябва да започнат задълбочени прокурорски проверки около цялата тази история'', завърши депутатът от БСП.", "date": "2018.07.23", "title": "Румен Гечев: В БСП още нямаме управленска програма, но имаме визия за управление на страната"}
{"url": "https://www.faktor.bg/bg/articles/novini/balgariya/izvanredno-evakuirat-stolichniya-kvartal-mladost-zaradi-silen-zadushliv-dim", "text": "Спешна евакуация тече в част от столичния квартал \"Младост\", съобщева блиц.бт.  Жена, която живее в блок №351 сподея: „Усетихме силно задушлив дим. Малко след това чухме паническото бягане из етажите и веднага разбрахме, че се случва нещо притеснително. Излязохме от апартамента, тъй като чухме и вой на сирени“.  По нейни думи на място има пожарни коли и патрулни автомобили. Читателката ни допълва, че се е наложила евакуация на целия блок. „Излиза силен черен и гъст дим от един от апартаментите, който се намира на високите етажи на блока. Съседите твърдят, че трите жени, които живеят във въпросния апартамент са били изведени от пожарникари. Дано няма останали съседи по апартаментите“, казва жената.  Все още не са ясни причините за случващото се и дали гъстият, черен дим е придружен и от огън. Не се знае и има ли обгазени или пострадали хора.", "date": "2018.07.23", "title": "Извънредно: Евакуират столичния квартал \"Младост\" заради силен, задушлив дим!"}
{"url": "https://www.faktor.bg/bg/articles/novini/svyat/the-national-interest-pentagonat-zamislya-smyanata-na-tehnologiyata-stelt-poradi-izcherpvane-na-vazmozhnostite-y", "text": "Агенцията за перспективни технологии към Пентагона DARPA без особен шум повдигнала въпроса какви технологии ще бъдат необходими на САЩ в бъдещите войни, като технологиите за малка радарна забележимост могат да не се впишат. Това пише в The National Interest експертът Майкъл Пек в публикацията „Did the Pentagon Just Admit Stealth Technology May Not Work Anymore?”   „Платформата „стелт” може би се приближава към своите физически ограничения” – предупреждава DARPA.    Агенцията също така признава, че на американската „система за държавни покупки е трудно да отговори в адекватни срокове на прогреса на противниците, което прави търсенето на средства за следващото поколение още по-срочно и в по-голяма степен деликатна работа.   Ако DARPA не греши в своята оценка, то следващото поколение бойни самолети, което трябва да замени малко забележими машини като F-22, F-35 и B-2, може никак да не превъзхожда своите предшественици по скритост. Дори е възможно в безкрайната гонитба между сензори и технологии „стелт”, последната да „опре в тавана”.    Агенцията задава въпроси, които никога преди това не са възниквали: „Съществуват ли приемливи алтернативи на господството във въздуха? Възможно ли е изпълнение на задачите от обединените сили без прочистване на небето от вражески изтребители и бомбардировачи, а така също без унищожаване на всички земни заплахи? Може ли това да се постигне, без да се подлагат на риск ценни и технически сложни платформи, а така също и техните екипажи, успоредно с това намалявайки преимуществата, които потенциалните противници в дадения момент имат пред САЩ?”   Освен това DARPA отбелязва, че иска да проучи въпроса дали е възможно „да се излезе извън пределите на еволюционния прогрес в технологията „стелт” и да се разрушат традиционните доктрини за въздушно господство във въздуха”.    От 1941 г. САЩ винаги са виждали залога за победа в завладяване на господството във въздуха. Обаче тези дни, според списанието, са безвъзвратно минали, тъй като Русия и Китай вече разработват собствени малко забележими машини и ефективни зенитни ракети.   В този контекст DARPA разглежда варианти по какъв начин ВВС на САЩ могат да изпълняват своите задачи, без да завоюват господството във въздуха. Агенцията предполага, че това може да се постигне посредством „висока бойна ефективност, която ще бъде осигурена от високи характеристики (напр. свръхзвукова скорост) и масовост (напр. огромно количество не скъпо оръжие).   Агенцията подлага на критика концепцията за скъпи и малочислени самолети като F-35 и B-2, отбелязвайки, че САЩ трябва „по-малко да слагат акцент на все по-сложни и монолитни платформи”.   Възможно решение, според DARPA, се крие в „малки, не скъпи, обединени в единна мрежа машини”. Такъв подход е приложим не само към въздушното пространство, но и за космоса, където САЩ започват да се преориентират от скъпа техника към по-прости и евтини спътници.   „Времето ще покаже дали прогнозите на агенцията ще станат пророчески или са само подранили” - обобщава The National Interest.", "date": "2018.07.23", "title": "The National Interest: Пентагонът замисля смяната на технологията „стелт” поради изчерпване на възможностите й"}
{"url": "https://www.faktor.bg/bg/articles/novini/balgariya/gerb-se-otkazva-ot-aktsiza-varhu-nalivnata-bira", "text": "ГЕРБ се отказва от идеята си за поставяне на бандероли върху бутилките бира над 5 литра, която беше приета на първо четене миналата седмица. Това става ясно от внесените между първо и второ четене промени в законопроекта за изменение на Закона за акцизите и данъчните складове, публикувани на сайта на Народното събрание. Бюджетната комисия ще разгледа утре на второ четене новите предложения на Менда Стоянова, както и самия законопроект. След окончателните текстовете трябва да бъдат приети на второ четене и от депутатите в пленарната зала. Идеята за бандерол бе внесена именно от председателя на Комисията по бюджет и финанси Менда Стоянова. Мотивът за това бе осъществяването на по-голям контрол върху производителите без това да се отрази на цената на наливната бира, която и сега се облага. От сайта на Народното събрание става ясно, че самата Стоянова е оттеглила внесеното преди месец предложение. В законопроекта обаче остава без промяна предложението за облагането на бездимни цигари, като акцизът за тях ще е 40%. Утре законопроектът ще бъде гласуван на второ четене от Комисията по бюджет и финанси.", "date": "2018.07.23", "title": "ГЕРБ се отказва от акциза върху наливната бира"}
{"url": "https://www.faktor.bg/bg/articles/26-godini-reshetki-za-ubietsa-ot-g-dabnik-otnel-zhivota-na-bashta-i-dashterya", "text": "Окръжна прокуратура – Плевен постигна осъдителна присъда от 26 години лишаване от свобода за извършител на убийство в с. Горни Дъбник. Петко Черкезов е признат за виновен за това, че на 30.10.2017 г. в с.Горни Дъбник, обл. Плевен, умишлено умъртвил повече от едно лице: Стефан Танчев и дъщеря му Наталия, като деянието е извършено с особена жестокост, а по отношение на убитата Наталия, престъплението е извършено предумишлено и по особено мъчителен начин, като смъртта е настъпила на 31.10.2017 г., съобщава \"24 часа\". Престъпление по чл.116, вр. чл.115 от НК.  Обвиняемият и пострадалата жена живеели на съпружески начала, като от връзката имали дете. През 2017 г. отношенията между тях се влошили. Въпреки раздялата им, обвиняемият продължил да настоява двамата отново да се съберат, търсел съдействие от близки и познати, да убедят жената да промени решението си и да заживеят отново като семейство, като твърдял, че не може да живее без нея и ако не се съберат, ще убие детето им и себе си. След категоричните откази на жената, той взел решение да си отмъсти, като я убие. На 30.10.2017 г. в късния следобед, обвиняемият пристигнал с автомобил в с. Горни Дъбник и след като се стъмнило, се придвижил до къщата, в която живеела пострадалата и баща й. Прескочил дувара и през незаключената врата влязъл вътре и се скрил в гардероб в дневна стая. Там престоял около 2 часа, като изчаквал жената да се прибере в своята стая. След като се убедил, че в къщата всичко е утихнало, излязъл от укритието си, влязъл в стаята, приближил се до изплашената жена и й нанесъл удар с нож в коремната област. Пострадалата паднала и започнала да вика за помощ. В този момент в стаята влязъл баща й, който чул викове за помощ. Обвиняемият се обърнал към него и му нанесъл няколко прободни рани в резултат на които починал. Обвиняемият нанесъл още удари с нож по тялото на жената и напуснал къщата. По искане на прокуратура обвиняемият е с взета мярка за неотклонение задържане под стража. Присъдата подлежи на обжалване пред АСВТ.", "date": "2018.07.23", "title": "26 години решетки за убиеца от Г.Дъбник, отнел живота на баща и дъщеря"}
{"url": "https://www.faktor.bg/bg/articles/ikonomika/turizam/zaradi-zhegata-zatvoriha-akropola", "text": "И днес Акрополът в Атина ще е затворен заради големите горещини, съобщиха от гръцкото министерство на културата и спорта. През последните дни в областта Атика температурата се покачи до 38 градуса по Целзий, а на някои места до 40 градуса. Заедно с това горещият въздух донесе африканска прах. Според съобщението, на 23 юли (понеделник) за посещения се затварят Акрополът и Дионисиевият театър.  Акрополът е най-посещаваният исторически паметник на Гърция. През 2017 г. той е бил разгледан от 2 766 000 души.", "date": "2018.07.23", "title": "Заради жегата - затвориха Акропола"}
{"url": "https://www.faktor.bg/bg/articles/bg-evrodeputati-urediha-1-3-miliona-evro-za-borba-s-dvoynite-standarti", "text": "Европейската комисия ще отпусне 1,3 милиона евро за борба с двойния стандарт при храните. Това ще стане по нова програма, инициирана от евродепутатите от ГЕРБ Емил Радев и Андрей Новаков. Средствата са за серия от тестове на храните и за сътрудничество между държавите. Ще има възможност да се включват и неправителствени организации, които работят за защита на потребителите. \"Имаме поредна ефективна крачка за решаване на двойния стандарт при храните и напитките в Европейския съюз. Европейската комисия одобри проект, предложен от мен и Андрей Новаков, за справяне с двойния стандарт с храните и напитките в ЕС\", обяви Емил Радев на извънредна пресконференция в централата на ГЕРБ. \"Пилотният проект е одобрен с най-високата възможна оценка – вече ще има българска програма за 1,3 млн. евро, която ще подпомага всички организации, които имат дейност за премахване на двойния стандарт\", каза още Радев. \"Радвам се че такъв общ европейски проблем решението дойде от нашата страна. Това не е инициатива, това не е кампания, това е програма, по която потребителските организации ще могат да кандидатстват – за закупуване на оборудване, за провеждане на тестове, за обучения, за информационни кампании, за повишаване на сътрудничеството\", каза евродепутатът Андрей Новаков. \"Надяваме се да имаме конкретни резултати през 2019-а, за да може включително компании от България да участват в тази кампания\", допълни Новаков. \"В коментара на ЕК към пилотния проект пише: \"Да се изпълни, както е предложено\", тоест без каквито и да било забележки. В същото време в списъка с предложени пилотни проекти е имало много отхвърлени\", изтъкна Новаков.  \"До преди няколко години Европейската комисия отричаше въобще да има двоен стандарт, но след многобройните изследвания и писмени въпроси, които задавахме на ресорните комисари, това се промени. Призна се, че има двоен стандарт между храните в Източна и Западна Европа. Искаме да се определи единен стандарт на храните и напитките в ЕС и ако може, да има и централен орган, който да следи за спазването на този стандарт, така че да може гражданите на различните страни на ЕС да могат да имат достъп по еднакво качество храни\", каза още Радев обясни, че има двоен стандарт в ЕС и в различни други потребителски стоки като козметика, почистващи препарати, горива.  \"Двойните стандарти са огромен бич на ЕС и ние ще направим всичко възможно, за да променим това. Надявам се, че с цялата информация, която ще се събере, да имаме една по-пълна картина в кои държави го има този проблем. И се надявам в крайна сметка да имаме едно ново законодателно предложение за уеднаквяване на стандартите\", обясни Радев.", "date": "2018.07.23", "title": "БГ евродепутати уредиха 1,3 милиона евро за борба с двойните стандарти"}
{"url": "https://www.faktor.bg/bg/articles/berbatov-mozhe-bi-e-vreme-da-spra-s-futbola", "text": "Бившият национал на България Димитър Бербатов призна, че скоро ще вземе решение дали да прекрати футболната си кариера. За последно 37-годишният нападател игра в индийското първенство с екипа на Керала Бластърс, а днес бившият голмайстор на Висшата лига обяви, че ще работи с една от най-популярните букмейкърски къщи като анализатор. „Да имаш много интереси всъщност е проблем, защото тогава се разпръскваш и не успяваш да се концентрираш върху едно определено нещо. Ще опитам за в бъдеще да си подредя приоритетите и да видя, в кое ще бъда най-полезен. В момента се опитвам да бъда на много места и да бъда полезен на доста хора, включително и на себе си“, заяви Бербатов, цитиран от БГНЕС. Той призна, че до момента не е получавал оферта да премине в някой клуб. „Човек трябва да бъде реалист по отношение на това къде се намира в определен момент от живота си – какво може да прави, с какво може да помага, дали не пречи. Може би след известно време ще взема решение как ще се развива кариерата ми занапред – може би е време да спра с футбола. От друга страна, лесно ли е да спреш с това, което обичаш и което си правил цял живот? Все пак идва момент, в който трябва да се вземе решение. Проблемът при нас футболистите е, че никой не иска да спре”, каза още Бербатов. „Не искам да обидя никого, но за да те познават като успял футболист и за да видиш най-доброто от този спорт, трябва да отидеш на много по-високо ниво”, на мнение е футболистът.", "date": "2018.07.23", "title": "Бербатов пред дилема: Футболът или анализатор в букмейкърска къща?"}
{"url": "https://www.faktor.bg/bg/articles/vdigat-nay-tezhkata-svatba-v-istoriyata-na-balgariya-s-20-000-dushi", "text": "Холивудският актьор Бен Крос, който избра България за своя втора родина и живее у нас от 2002 г. насам, е решил да се задоми за българка, пише Флагман.бг. Щастливката е Деяна Бонева.   Със сигурност това ще е най-голямото бракосъчетание под открито небе при спазването на всички български обичаи - в присъстието на поне 20 хиляди гости в народни носии. Това ще стане на 18 август, събота, край Жеравна – в кулминацията на 11-тото издание на фестивала на фолклорната носия.   Очаква се англичанинът да пристигне с калпака и с цървулите на Ян Андерсон – покойният съпруг на Елена Андерсон, които му бяха завещани от вдовицата през 2016 година на Жеравна с пожелание да следва благородните му стъпки на наша земя.   В заснето  от родолюбивата телевизия Inlife.bg видео от този сакрален момент, Крос казва следното: „Да влезеш в обувките на друг човек и да извървиш пътя му е голяма отговорност... надявам се това да е весело събитие”.   Две години по-късно този изключителен по дух, талант и доброта чужденец ще направи същото, което направи холандецът Ян Андерсон – ще се ожени за българка и ще продължи да възхвалява родината ни като своя, чувствайки се горд не само в ролята на легендарния журналист от ирландси произход Джеймс Баучер в спектакъла „Осмото чудо” на ансамбъл „Българе”, но и наяве.   Елена Андерсон загуби своя съпруг - първият основен спомоществовател на ансамбъл „Българе” преди три години, но неговият завет да се съхрани и популяризира магията на бъларския фолклор остана жив. Елена е сестра на ръководителя- идеолог на „Българе” Христо Димитров.    Очаква се на 17, 18 и 19 август т.г. в Жеравна да пристигнат още повече радетели на българското, отколкото на миналогодишното юбилейно издание, когато бяха отчетени около 20 хиляди души.   Бен Крос идва в София за първи път през 2000 г., за да снима филм с Жан-Клод ван Дам. По това време той живее във Виена. Само няколко месеца след първия му престой у нас, се налага да се върне заради роля в сериал по римска сага, заради която пребивава още няколко месеца. Влюбва се в България и купува апартамент в столицата, където остава постоянно от 2005 г. насам. По същото време среща и Деяна, с която са неразделни.", "date": "2018.07.23", "title": "Вдигат най-тежката сватба в историята на България с 20 000 души"}
{"url": "https://www.faktor.bg/bg/articles/ikonomika/biznes/stiv-hanke-s-mrachni-prognozi-za-balgariya-ako-vleze-v-evrozonata", "text": "Πpoф. Cтив Xaнĸe, eдин oт ĸoнcyлтaнтитe пpи въвeждaнeтo нa вaлyтния бopд в Бългapия пpeди мaлĸo пoвeчe oт 20 гoдини, пpeдyпpeди, чe oт влизaнeтo във eвpoзoнaтa \"бългapитe нямa дa cпeчeлят нищo\". \"Aĸo влeзeтe в eвpoзoнaтa, щe ce изпpaвитe пpeд мopaлнa oпacнocт, c ĸoятo ce cблъcĸa Гъpция. Бългapия щe ĸaжe \"Bижтe, мoжeм дa cмe мaлĸo пo-oтпycнaти пo фиcĸaлнoтo ни cъcтoяниe в Бългapия, зaщoтo aĸo изпaднeм в тpyднocт, EC нямa дa нaпpaви нищo дpyгo, ocвeн дa ни cпacи\", зaяви тoй в пpeдaвaнeтo \"120 минyти\" пo Би Ти Ви. И дoпълни: \"Aĸo влeзeтe в eвpoзoнaтa oфициaлнo, щe бъдeтe тoчнo ĸaтo Гъpция\". \"Hищo нямa дa ce пpoмeни, ocвeн, чe Бългapия щe зaгyби мнoгo cyвepeнитeт, щe бъдe в eвpoзoнaтa oфициaлнo, нeщo, oт ĸoeтo нямa излизaнe\", ĸoмeнтиpa oщe пpoф. Xaнĸe. Tpябвa дa пpипoмним oбaчe, чe пpичинaтa зa гpъцĸaтa ĸpизa бяxa oгpoмнитe пyблични paзxoди, зaпoчнaли oщe в ĸpaя нa 1981 г., ĸoгaтo нa влacт дoйдe пoпyлиcтĸoтo пpaвитeлcтвo нa ΠACOK. Toгaвa, зa дa бъдaт щacтливи избиpaтeлитe, влacттa пpeдпpиe peдицa пpoмeни, ĸoитo нaнecoxa нeпoпpaвими щeти нa бюджeтa. Haпpимep, зaплaтитe нa paбoтницитe в пyбличния ceĸтop ce пoвишaвaxa aвтoмaтичнo вcяĸa гoдинa, вмecтo дa бъдaт yвeличaвaни нa бaзa фaĸтopи ĸaтo пpeдcтaвянe и пpoдyĸтивнocт. Hяĸoи paбoтници пъĸ пoлyчaвaxa cтpaнни бoнycи зapaди тoвa, чe идвaт нa paбoтa нaвpeмe - и тaзи пpaĸтиĸa бeшe фaĸт дopи в нaчaлoтo нa xилядoлeтиeтo. Дo 2010 г. пъĸ нeжeнeнa дъщepя мoжeшe дa пoлyчaвa пeнcиятa нa пoчинaлия cи бaщa. Πeнcиитe cъщo бяxa oгpoмeн пpoблeм. Гъpция xapчeшe нaд 17% oт БBΠ зa тeзи плaщaния и тo блaгoдapeниe и нa дpyги cтpaнни cлyчaи. Haпpимep, жeнитe, ĸoитo paбoтят в дъpжaвни бaнĸи и имaт дeтe пoд 18-гoдишнa възpacт, мoжexa дa ce пeнcиoниpaт нa 43 г. Bcичĸи пoмнят и cлyчaитe, в ĸoитo гpъцĸитe дъpжaвни cлyжитeли пoлyчaвaxa дaжe и 14-тa зaплaтa. Πpeз 2001 г., ĸoгaтo Гъpция пpиe eвpoтo, зaдлъжнялocттa вeчe бe 107,1% oт иĸoнoмиĸaтa ѝ. Bлизaнeтo в eвpoзoнaтa нaмaли цeнaтa нa зaeмитe и тoвa cъc cигypнocт ce oĸaзa фaĸтop, нo пpoблeмът нa Гъpция ce ĸopeнeшe в caмaтa cтpaнaтa и пoпyлиcтĸи нacтpoeнитe пoлитици. Зa cpaвнeниe, Бългapия е тpeтa в Eвpoпeйcĸия cъюз пo ниcĸa зaдлъжнялocт caмo cлeд Ecтoния и Люĸceмбypг (и двeтe члeнĸи нa eвpoзoнaтa). Kъм пъpвoтo тpимeceчиe нa 2018 г. дългът нa Бългapия e 24,1% oт бpyтния вътpeшeн пpoдyĸт, ĸaтo нaмaлявa c 4,1 пpoцeнтни пyнĸтa cпpямo гoдинa пo-paнo. Bтopoтo твъpдeниe нa пpoф. Xaнĸe e, чe щe зaгyбим cyвepeнитeт. To вeчe e oбcъждaнo нeĸoлĸoĸpaтнo. Kaĸтo caмият тoй пpипoмни, в Бългapия дeйcтвa вaлyтeн бopд, ĸoeтo пpaви нeвъзмoжнo Бългapcĸaтa нapoднa бaнĸa дa oпpeдeля caмa пapичнaтa пoлитиĸa нa cтpaнaтa. Hacĸopo, пo вpeмe нa пyбличeн фopyм, миниcтъpът нa финaнcитe Bлaдиcлaв Гopaнoв пъĸ пocoчи, чe влизaнeтo ни в eвpoзoнaтa щe yвeличи възмoжнocтитe нa Бългapия дa yчacтвa пo-aĸтивнo в пapичнaтa пoлитиĸa нa блoĸa.", "date": "2018.07.23", "title": "Стив Ханке с мрачни прогнози за България ако влезе в еврозоната"}
{"url": "https://www.faktor.bg/bg/articles/potvardeno-da-se-raboti-4-dni-v-sedmitsata-e-po-efektivno", "text": "Мечтата за 4-дневна работна седмица може скоро да стане реалност след провеждането на ново изследване. Учени установиха, че служителите са по-продуктивни, когато работят 4 дни в седмицата, вместо 5, съобщава „Пийпъл“.   Експерименталната програма е била въведена в компания, която се занимава с управлението на завещания, фондове и имоти в Нова Зеландия. 240-те служителя работели по 4 дни в седмицата за същото месечно възнаграждение в месеците март и април.    Програмата била толкова успешна, че бордът на директорите обмисля да остави промените за постоянно за всички служители.   Два изследователски екипа, наети от компанията, установили, че по-късата работна седмица увеличава производителността на работниците.   Един от изследователите – Джаръд Хаар, който е професор по човешки ресурси в Техническия университет в Оукланд, обясни: „Началниците казаха, че персоналът бил по-креативен, присъствието се увеличило, идвали навреме на работа и не си тръгвали по-рано и не си взимали дълги почивки“.   „Служителите съобщиха за 24% подобрение в баланса между работа и личен живот и се върнаха на работа с повече енергия след почивните си дни“, добави той. Те били много доволни от ненатоварващата си програма и казали, че това ги „мотивирали до търсят начини за увеличаване на производителността докато са в офиса“.    Освен това, от борда на директорите са забелязали, че хората много добре планират как да оползотворят допълнителния си почивен ден. Някои спортуват, други обръщат внимание на здравето си, трети посещават близки и роднини – все неща, които са били пренебрегвани заради работата и са ги оставяли с постоянно чувство на неудовлетвореност.", "date": "2018.07.23", "title": "Потвърдено! Да се работи 4 дни в седмицата е по-ефективно"}
{"url": "https://www.faktor.bg/bg/articles/rabotodatelite-podkrepiha-popravkite-v-zakona-za-privatizatsiyata", "text": "Асоциацията на организациите на българските работодатели изпрати писмо до председателя на Народното събрание Цвета Караянчева заради приетия на 18 юли 2018 година Закон за изменение и допълнение на Закона за приватизация и следприватизационен контрол, внесен от група народни представители. „В предходните и заключителни разпоредби на закона се правят незначителни като обем, но важни и изключително навременни изменения и допълнения на Закона за енергетиката. С тях, предвид новите правила за търговия на свободния пазар на електроенергия, се предотвратява вероятното преустановяване на дейност на значителен брой търговци на електроенергия и оттам – опасността от картелиране (вместо допълнително либерализиране) на пазара. От решаващо значение е поправките да влязат в сила преди лятната ваканция на парламента. Със същия закон е внесена поправка на ЗПСПК, с която се предвижда специфичните задължения при приватизация да не могат да бъдат вменявани на купувача за повече от 5 години, като изрично се изключват от това ограничение задълженията за запазване предмета на дейност, седалището, инвестициите и трудовата заетост. Именно тази поправка предизвиква значителен обществен интерес“, се казва още в писмото на АОБР. Затова АОБР призовава институциите, когато планират своите действия и взимат съответните решения във връзка с влизането в сила на въпросния закон, да се съобразяват с необходимостта поправките в закона за енергетиката да влязат в сила час по-скоро „Противното би изложило на сериозен риск повечето търговци на електроенергия за прекратяване на дейността им с всички вредни последици от това за пазара на електроенергия, на който се търгува 70% от потребяваната електроенергия у нас“, казват още от Асоциацията.", "date": "2018.07.23", "title": "Работодателите подкрепиха поправките в Закона за приватизацията"}
{"url": "https://www.faktor.bg/bg/articles/previzhda-se-promyana-v-reglamenta-za-izpisvane-na-skapostruvashti-medikamenti-s-protokoli", "text": "Една от мерките за справяне с дефицита в бюджета на Здравната каса ще бъде промяна в регламента за изписване на скъпоструващите медикаменти с протоколи. Това каза управителят на НЗОК д-р Дечо Дечев по време на дискусия на тема \"Индекс на болниците\".  Според д-р Дечев фармаиндустрията налага на лекаря да изписва най-скъпото лекарство заради бизнес интереси. \"Там ще има категорично промяна на начина, по който се изписва, което ще доведе до по-кратък път на пациента до тези лекарства. Когато има избор между няколко варианта, които са еднакво ефективни, ще трябва да се избира най-евтиният начин на лечение. Това ще позволи на фармакомпаниите да пренасочат ресурса си на влияние върху това да бъдат от най-атрактивна цена, а не в други дейности“, заяви д-р Дечев.  Заместник-здравният министър Бойко Пенков коментира, че има субективен момент в изписването на лекарства, но то по-скоро е заради по-доброто лечение на пациентите. Бойко Пенков беше категоричен, че ще подкрепи управителя на НЗОК в мерките за по-ефикасно изписване на медикаментите при скъпите терапии. \"Прекрасно, ще го подкрепя. Моите опити, неуспешни, за провеждане по-генерична политика и генерично заместване или генерично изписване на лекарства, като съмишленик в лицето на доктор Дечев, ще бъде прекрасно“, заяви пред БНР зам.-министърът.", "date": "2018.07.23", "title": "Променят регламента за изписване на скъпоструващи медикаменти с протоколи"}
{"url": "https://www.faktor.bg/bg/articles/politsiya-tarashi-romskata-mahala-v-sliven-ima-arestuvani", "text": "В сливенския квартал \"Надежда\", известен като циганската махала, е проведена специализирана полицейска операция по опазване на обществения ред, спазване на Наредбата на Община Сливен, Закона за българските лични документи и пътната безопасност. Това съобщиха от ОДМВР-Сливен. Акцията е осъществена от полицейски сили в Участък \"Надежда\" към РУ-Сливен. В хода на операцията са проверени 61 лица и 44 превозни средства. Съставени са 12 акта по Закона за българските лични документи и 19 фиша по Закона за движение по пътищата.  Посетени са 23 сигнала за силна музика. Съставени са 12 акта по Наредбата на Общината за нарушаване на нощната тишина и 14 протокола за предупреждение по Закона за МВР. Трима са задържани, след като в нетрезво състояние, са отказали да изпълнят полицейско разпореждане и са влезли в конфликт с органите на реда. Двама са задържани след междусъседско сбиване. Иззети са 9 музикални уредби на лица, отказали да спрат музиката. Районно управление-Сливен използва всички законови сили и средства, както и наличния ресурс, за да се осигури спокойствието на гражданите и спазването на Наредбата за обществения ред на територията на града и общината, съобщават от Областната дирекция на МВР.", "date": "2018.07.23", "title": "Полиция тараши ромската махала в Сливен, има арестувани"}
{"url": "https://www.faktor.bg/bg/articles/politsai-ot-gabrovo-sabotirali-spetsprokuraturata-po-razbivaneto-na-banda-pokrovitelstvana-ot-ofitser-v-kat", "text": "Полицаи от Габрово пречели на спецпрокуратурата да разбие банда с участието на катаджия. Организираната престъпна група се занимавала с продажба на автомобили. Служители на ОД на МВР Габрово опитали да саботират работата на спецпрокуратурата и вътрешна сигурност по разбиването на група с участието на офицер от местния КАТ. Това стана ясно от думите на зам.-главния прокурор Иван Гешев. \"Няма да позволим да бъдем саботирани или да има чадър върху хора, за които има доказателства, че са извършили престъпления\", обяви Гешев. С разпореждане наблюдаващият прокурор Ангел Пенев трябвало да инспектира дали действията на МВР, които са предприели тези служители, кореспондират с техните задължения. За проверката са уведомени, както вътрешният министър, така и главният секретар на МВР. Групата, с участието на висш офицер от ОД на МВР Габрово, действала отначалото на 2016 г.. Тя бе разпитана преди няколко дни, а на трима от четирима участници в нея ще се поиска постоянен арест. Схемата била следната - намират се социалнослаби хора в България, след което отиват в Германия и там им се създава банкова легенда - трудови договори, банкови сметки. Въз основа на тези документи те взимат коли назаем или на лизинг. Тези коли пристигат тук, у нас, и след което в България им се сваля GPS системата, сменят се номерата, пренабиване на рамата и се продават на хора, които предварително казали, че търсят луксозна кола от Германия. Ролята на офицера била, че той всъщност поставял окончателния печат на новите документи. За да се оправдае липсата на изчезналите коли от Германия, те били обявявани за изчезнали в други държави в Италия и в България, като българската полиция, обаче, се усъмнила в кражбата. Разследващите имат данни за 14 луксозни автомобила, внесени по този начин. Като се водят и 10 досъдебни производства, но те са за пренабиване на номера. Тъй като граничните служби откривали, че автомобилите са с пренабити номера, когато пътували извън страната. \"При обиска на колата на полиция били намерили 20 банкоти по 100 лв. и 66 по 20 лева, което е около 5000\", каза наблюдаващият прокурор Ангел Пенев. Останалите трима членове на бандата, сред които има и жена, имали бизнес, свързан с вноса на автомобили. Единият от тях живее в Германия и за него има издадена Европейска заповед за арест. Служителят на ОД на МВР и останлите били отдавна познати  семейни приятели. Групата в някои случаи вземали по 2000 евро капаро от човек, който искал да си вземе кола.", "date": "2018.07.23", "title": "Висш офицер в КАТ в схема за внос на коли от Германия, \"взети\" назаем или на лизинг"}
{"url": "https://www.faktor.bg/bg/articles/knsb-poiska-vavezhdane-na-neoblagaem-minimum", "text": "КНСБ иска увеличение за заплатите в бюджетната сфера и предлага промени в данъчното облагане с въвеждането на необлагаем минимум в размера на МРЗ. Това каза на пресконференция в Пловдив президентът на КНСБ Пламен Димитров. От синдиката искат 1 милиард повече от бюджета на страната да бъдат отделени за увеличение на заплатите на работещите в бюджетните системи. Това искане е премерено и съобразено с реалностите и възможностите както на бюджета, така и на нуждите на пазара на труда, за да се задържат хората, посочи Димитров. Той допълни, че една трета от тази сума е вече договорена с увеличението на заплатите на учителите. Остават 670 млн.лв. за останалите бюджетни системи, като работещите в спешната помощ, в центрове за хора с увреждания, в Агенциите по заетостта и социално подпомагане, работещите в музеи, читалища, библиотеки и др. \"При положение, че през миналата година бюджетът завърши на плюс 800 млн.лв., това увеличение на заплатите с 1 млрд. лв. е възможно. Тези пари да бъдат вкарани в доходите на хората, а не в магистрали, самолети и кораби\", каза президентът на КНСБ. Той посочи, че това ще доведе до увеличено потребление и ще стимулира допълнително растежът на брутния продукт. С предложеното от синдиката въвеждане на необлагаем минимум в размера на МРЗ ще бъдат разтоварени всички работещи, каза Димитров, цитиран от БТА. Всички държави с въведен плосък данък имат необлагаем минимум, само България и Грузия нямат, посочи той. И допълни, че с вдигането на максималния осигурителен доход от 2600 на 3000 лв. ще се вдигне и размерът на максималната пенсия на 1200 лв. Нашата цел е за четири години, до края 2022 г., доходите на българите да достигнат 60 процента от средно европейските нива на глава от населението или СРЗ да достигне или приближи 1000 евро, каза Димитров. Това, според него, е постижимо, ако темповете на увеличение на доходите се запазят.", "date": "2018.07.23", "title": "КНСБ поиска въвеждане на необлагаем минимум с размера на минималната заплата"}
{"url": "https://www.faktor.bg/bg/articles/karakachanov-ako-kontingentat-ni-tryabva-da-uchastva-vav-voenen-konflikt-pak-li-shte-ima-politicheska-isteriya-i-prostotii", "text": "„Лидери на една политическа партия обясняват на хората, че животните им се избиват, за да бъдат прогонени. Видяхте, че нещата не са такива, каквито ги представят. Тази излишна политическа истерия не я разбирам. Да, в опозиция си, искаш да докопаш властта, само че недей да създаваш условия да рушиш държавността, вярата и доверието в институциите. Бори се по други начини – с инициативи, с идеи, с каузи. Защитавай ги, а не да създаваш измислени проблеми“, призова Каракачанов. Той попита, ако се наложи България да участват в някакъв военен конфликт с контингент, дали пак ще правим същите простотии и да се саботират институциите, само и само някой да се докопа до властта. „Трябва ли да си разсипеш държавата, за да спечели една или друга партия нещо?“, заяви още военният министър пред журналисти при посрещането на контингентът ни от Афганистан. \"Най-важно е, че военните ни се завърнаха живи и здрави. Това беше и моето пожелание, когато г изпращах преди шест месеца. Инциденти няма, минало е всичко спокойно. Въпреки всичко мисията на контингента завърши успешно. Подготовката им е на много добро ниво. Афганистан е може би най-рисковото място за контингентите. Там всеки ден има самоубийствени атентати. Въпреки всичко мисията на контингента ни завърши успешно\", каза Каракачанов. На въпрос дали са изгладени проблемите в коалицията, Каракачанов отговори: \"Партии е имало, има и ще има, скандали също. Проблемите не се задълбочават. По-важното днес е момчетата, които отиват на работа да са добре обезпечени и да се връщат живи и здрави\", подчерта той.", "date": "2018.07.23", "title": "Каракачанов: Пак ли ще саботират държавата, ако се наложи контингентът ни да участва във военен конфликт?"}
{"url": "https://www.faktor.bg/bg/articles/netanyahu-prodalzhavay-taka-tramp", "text": "Публикувано във факти.бг: Израелският премиер Бенямин Нетаняху похвали \"твърдата позиция\" на Доналд Тръмп спрямо Иран, предаде The New York Times. \"Бих искал да похваля твърдата позиция, изразена от президента Тръмп и държавния секретар Помпео спрямо агресията на иранския режим\", заяви Нетаняху в изявление. \"В продължение на години този режим бе разглезен от великите сили и е добре да се види, че САЩ променят това погрешно статукво\", каза още Нетаняху, добавяйки, че военното сътрудничество на Израел със САЩ продължава да е на изключително високо ниво.", "date": "2018.07.23", "title": "Нетаняху: Продължавай така, Тръмп!"}
{"url": "https://www.faktor.bg/bg/articles/ruska-aktivistka-napusna-rusiya-sled-kato-podade-signal-do-mediite-za-zhestok-poboy-nad-zatvornik", "text": "Руската адвокатка и активистка за защита на човешките права Ирина Бирюкова напусна Русия, след като подаде сигнал до \"Новая газета\" за жесток побой над затворник. Шестимата руски надзиратели от централния Ярославълски район са задържани по обвинение в съучастие в побой на излежаващ присъда в затворнически лагер, съобщиха федерални следователи, цитирани от ДПА и Франс прес. Задържаните могат да бъдат обвинени в превишаване на правата си с използване на насилие, наказуемо по руския закон с до 10 години затвор, според съобщение на руския Следствен комитет. Смята се, че заподозрените \"многократно са удряли с юмруци, ритали и ръгали с неуточнени предмети, мъж по тялото и крайниците\", се казва в съобщението. Обвинението беше повдигнато след като в петък опозиционният в. \"Новая газета\" разпространи на сайта си 10-минутно видео на предполагаем затворник докато му нанасят такива удари. На кадрите се вижда проснат на маса затворник, който е удрян от десетина надзиратели и крещи от болка. Видеото предизвика вълна от възмущение в Русия, посочва Франс прес. Следователите са установили всички участници в побоя в затворнически лагер в Ярославълски район, подчерта Следственият комитет. В ход е задържането и на останалите съучастници. Установено е, че извършителите са действали съзнателно и са злоупотребили със служебното си положение. \"Новая газета\" съобщи, че Ирина Бирюкова е трябвало да напусне Русия веднага след разпространението на видео материала заради заплаха за отмъщение, предаде АФП. Миналата година вестникът разтърси международната гей общност със съобщения за систематични отвличания на хомосексуални мъже в кавказката Чеченска република в състава на Руската федерация. Тези съобщения предизвикаха протести в ООН. Насилието и малтретирането на лишени от свобода от страна на надзиратели в лагерите и затворите в Русия са редовно осъждани от семействата на затворници и НПО, специализирани в наблюдение на местата за задържане.", "date": "2018.07.23", "title": "Активистка напусна Русия, след като подаде сигнал до медиите за жесток побой над затворник"}
{"url": "https://www.faktor.bg/bg/articles/novini/svyat/eksperti-rusiya-ima-nay-moshtnite-yadreni-orazhiya", "text": "Руските ядрени оръжия са няколко пъти по-мощни от китайските и американските. Това се казва в анализ на експерти от портала SofRep. Експертите са направили сравнителен анализ на мощността на всяка от атомните бомби., Мощността на бомбите, хвърлени над Хирошима и Нагазаки, се е оказала съответно 15 и 21 килотона. Американската ракета Trident ги превъзхожда близо четири пъти - мощността й е 100 килотона. Най-добрата севернокорейска бомба, отбелязва изданието, не превишава 250 килотона, а американската Minuteman III – 475. Китайската ракета DF-31 се оценява на около 1000 килотона, докато Вашингтон разполага с термоядрената бомба B-53, която е девет пъти по-мощна от китайската. Оказва се, че руските бомби са значително по-мощни. „Сармат“ е 50 хиляди килотона, а суперторпедото с подводно базиране „Статус-6“ е с мощност 100 хиляди килотона. Това означавало, че най-мощната руска бомба превъзхожда повече от девет пъти американските разработки, твърди изданието. Отбелязва се и това, че Русия е отбелязала напредък в разработката на средства за доставяне на своите ядрени заряди. Вече е тествана и нова трудно забележима крилата ракета. Руският президент Владимир Путин вече обяви, че се работи по ново подобрено оборудване.", "date": "2018.07.23", "title": "Експерти: Русия има най-мощните ядрени оръжия"}
{"url": "https://www.faktor.bg/bg/articles/germaniya-mozhem-da-se-otbranyavame-i-bez-sasht", "text": "Повече от половината германци мислят, че Европа може да се отбранява без военната подкрепа на САЩ, показва социологическо проучване, цитирано от Reuters. Само 37 процента от запитаните са на мнение, че Европа зависи от американската военна помощ. Проучването не показва значителни различия между източните германски региони и западната част на страната, която има по-сериозни исторически връзки със САЩ. На изток 60 процента смятат, че Европа не се нуждае от САЩ, а на запад 55% са на това мнение. Американският президент Доналд Тръмп даде на 12 юли ултиматум на европейските съюзници да отделят повече пари за отбрана и ги предупреди, че САЩ може да оттеглят подкрепата си, ако Европа не отнеме от плещите на американския данъкоплатец по-голяма част от финансовото бреме за издържане на НАТО. Той нарече Германия \"заложник\" на Русия заради енергийната й зависимост от Москва. Общо 84% от анкетираните 1004 германци смятат това твърдение за \"напълно абсурдно\", а 92 процента казват, че мотивът за коментарите на Тръмп е желанието му да насърчи вноса на американски втечнен газ в Европа и Германия. Две трети подкрепят изграждането на газопровода \"Северен поток 2\", защото смятат, че той ще направи по-надеждни доставките на газ в Германия.", "date": "2018.07.23", "title": "Германия: Можем да се отбраняваме и без САЩ"}
{"url": "https://www.faktor.bg/bg/articles/novini/svyat/kasapnitsa-v-manchestar-preryazaha-garloto-na-zhena-v-hotel", "text": "Поредна атака на Острова. Този път инцидентът се е случил в „Манчестър“. Това съобщава Metro.co.uk. Жена се лекува в болница в града от прободна рана, след като е била атакувана в хотел „Хилтън” и гърлото й е било прерязано. Полицията заяви, че инцидентът понастоящем не се третира като терористичен акт и нападението не е извършено на случаен принцип.  Пет души - трима мъже и две жени, са арестувани по подозрение за опит за убийство, полицията е отцепила района около хотела.", "date": "2018.07.23", "title": "Касапница в Манчестър: Прерязаха гърлото на жена в хотел"}
{"url": "https://www.faktor.bg/bg/articles/silen-pozhar-do-atina-zadushava-gratskata-stolitsa", "text": "Силен пожар бушува в района между Атина и Коринт. Властите евакуират жителите на няколко села. Гъст дим достигна до центъра на гръцката столица.  Властите приканват хората да напуснат горящия район и да се изтеглят на брега на морето, за да не пострадат. Горят къщите в три села.  Много доброволци се включиха в борбата с огнената стихия в помощ на пожарникарите. Ситуацията е изключително трудна, защото духа силен вятър и разпалва нови огнища в боровата гора.  Засега по въздух гасят пет самолета и два хеликоптера при екстремни условия от силен вятър.  70 пожарникари и 30 цистерни са в района на планината Герания близо до селището Кинета между Атина и Коринт. Пътна полиция отклонява трафика на коли по обходни пътища поради намалената видимост от дима.  Засега не са установени причините за пожара.", "date": "2018.07.23", "title": "Силен пожар до Атина задушава гръцката столица"}
{"url": "https://www.faktor.bg/bg/articles/tropicheska-burya-pomete-burgas", "text": "Бургас е под обсадата на невиждана тропическа буря, която внезапно връхлетя града. Дори автомобилите престанаха да се движат и замряха под силните пориви на вятъра, достигащи и към момента около 100 км/ч, съобщава \"Флагман\". Ураганен вятър, дъжд и градушка с размерите на грахово зърно парализираха движението в морския град. Силният вятър троши клони от дърветата, засега е неясно дали има пострадали. Страховити мълнии удрят от почернялото небе. Навън се чуват вой на сирени и буркани на МВР и противопожарната служба, съобщават очевидци.", "date": "2018.07.23", "title": "Тропическа буря помете Бургас"}
{"url": "https://www.faktor.bg/bg/articles/v-makedoniya-reshiha-referendum-i-sluzheben-kabinet", "text": "Лидерите на четирите най-големи политически партии в Република Македония постигнаха съгласие относно съставянето на служебно правителство, което да подготви страната за предстоящия референдум. В срещата, която продължи над 6 часа, участваха лидерите на СДСМ Зоран Заев, на ДСИ Али Ахмети, на ВМРО-ДПМНЕ Християн Мицковски и Билал Касами от Беса. Датата и въпроса на референдума остава да се уточни от участниците. \"Днес се разбрахме да няма отлагане на срещата и тя да приключи със споразумение\", каза Зоран Заев. Очаквайте подробности.", "date": "2018.07.23", "title": "В Македония решиха: Служебен кабинет и референдум"}
{"url": "https://www.faktor.bg/bg/articles/babh-razsledva-ubiystvo-na-patitsi", "text": "Кметът на село Калояновец Добри Добрев откри голямо количество незаконно загробени патици в землището на селото, намиращо се в община Стара Загора, съобщи БНР.  Случаят вече се разследва от полицията и Българската агенция по безопасност на храните (БАБХ). Предстои районът да бъде обезопасен и дезинфекциран. Към момента се предполага, че мъртвите птици е трябвало да бъдат изгорени в разположения в селото подвижен инсинератор. Вместо това обаче животните са закопани в земята. Добрев разказва пред общественото радио, че денонощно е проследявал и заснемал пътуващите към въпросното място камиони на екарисажа. В камионите имало черни чували. \"Установихме за какво става въпрос, имам и достатъчно други. Снимков материал и свидетели имам от селото, които могат да разкажат, че това са го извършили господата от екарисажа\", уверен е кметът. Днес на мястото пристигна директорът на Областната агенция по безопасност на храните Дамян Миков. Пред него багер изрови първите мъртви животни. \"Видно е. То е очевидно, няма какво да се коментира по въпроса. От тук нататък трябва да се направи разследване, за да се види, че всички съмнения са насочени към едно място. От тук насетне ние ще предприемем мерки да спасим района, за да няма възможност за безпокойство от зарази или нещо от сорта\", поясни Миков. Междувременно през целия ден дворът на инсинератора е бил заключен с катинар. Управителят Димитър Димитров пък не отговарял на мобилния си телефон.", "date": "2018.07.23", "title": "БАБХ разследва убийство на патици"}
{"url": "https://www.faktor.bg/bg/articles/aplodismenti-dyado-izmami-alo-izmamnik", "text": "Съобразителен дядо вкара ало-измамник в ареста в Благоевград.  В момент на извършване на опит за телефонна измама е бил заловен 65-годишният Галин Р. от София. В петък непознат мъж се обадил на телефона на 82-годишен дядо и му поискал пари за спешна операция на роднина. Поискал 20 хил. лв., но се съгласил да получи и наличните в дома на дядото 3600 лв. Пенсионерът бързо разбрал, че се опитват да го измамят и подал сигнал в полицията. Приготвил пакет със стари вестници и ги предал на пристигналия на уговореното място мъж.  Веднага след това белезниците щракнали на ръцете на измамника.  Обвиненият столичанин се оправдал, че не е мошеник, а бил нает от непознати, които му казали, че ще събира пари за инвалидни колички и дограма.", "date": "2018.07.23", "title": "Аплодисменти: Дядо измами ало-измамник!"}
{"url": "https://www.faktor.bg/bg/articles/dans-proveryava-koy-pusna-falshivite-novini-za-zaselvane-na-migranti-v-strandzha", "text": "ДАНС проверява кои медии са разпространявали фалшивата новина, че евтаназията на животни заради установената в Странджа чума всъщност е предприета, за да се обезлюдял регионът и след това там да се заселят мигранти. Това става ясно от стенограмата от заседанието на Министерския съвет (МС) миналата сряда, публикувана в понеделник. Версията, че правителството иска да осигури място за настаняване на мигранти, се разпространява от редица сайтове, известни с ентиевропейската си насоченост и абсурдните фалшиви новини, които традиционно разпространяват. Подобни твърдения имаше и по време на протеста на животновъди пред МС миналата седмица, когато по мегафона на организаторите нееднократно се крещеше, че управляващите са поели таен ангажимент да приемат 150 000 мигранти, които щели да бъдат заселени в Странджа. Другата широко разпространена фашлива новина по темата бе, че евтаназията на животни ще помогне на Турция да \"отхапе\" парче от България. \"Всява се смут, опит да се създава напрежение в обществото и това според мен не може да остане безнаказано. Това ме принуди още в понеделник да оповестя информацията, която съм събрал в рамките на края на предишната седмица. Въпреки това наблюдаваме, че подобна кампания продължава да се движи. Затова смятам за необходимо ДАНС и другите оторизирани структури по сигурността да направят проверка и да изяснят кой пуска и с каква цел подобна фалшива информация и ако се установят виновни – да им се потърси отговорност. Това е недопустимо в една правова държава\", възмущава се вицепремиерът и военен министър Красимир Каракачанов по време на последното правителствено заседание. В подкрепа на думите си той посочва, че \"самолети от нито една държава не са кацнали на нито едно българско военно летище\". Добавя и, че България няма как тайно да е приела мигранти при положение, че в момента капацитетът на бежанските лагери в страната е запълнен на едва 11%. \"Последната фалшива новина. Прави се следната сглобка, че овцете и козите в Странджа се избиват, за да може там да се настаняват нелегалните емигранти. Това не може да продължава, защото това е откровено саботаж срещу политиката на правителството и сигурността на държавата. Това исках да доложа\", обобщава Каракачанов. \"Какви ли не чух и аз неща по тази тема, но не искам да ги коментирам, защото като ги коментирам след това почват да правят предаване върху тях и от фалшива новина се ретранслира по толкова начини, че просто излизат накрая чудовищни новини. Но действително си играят със страховете на хората. България нито е поемала ангажимент, виждате Италия, Испания, Гърция, подписват споразумения или се договарят, това си е тяхна работа, ние не се месим във вътрешните им работи. България нито сме се договаряли с канцлера Меркел, нито сме приемали, нито ни е предлагано, нито за пари, нито за без пари\", отвръща премиерът Бойко Борисов. От думите му обаче става ясно, че противодействието на подобни фалшиви новини, чрез оповестяване на информацията за малкия брой мигранти в страната ни, може да провокира негативен ефект за управляващите: \"Аз съжалявам, че за да опровергаем такива лъжи, ние трябва да го говорим, защото тези мои думи ще се чуят в цяла Европа и всички ще кажат – в момент, в който ние се чудим какво да правим със стотиците хиляди, милиони бежанци, България единствена няма.\"", "date": "2018.07.23", "title": "ДАНС проверява кой пусна фалшивите новини за заселване на мигранти в Странджа"}
{"url": "https://www.faktor.bg/bg/articles/predvizhdat-sinya-zona-i-prez-noshtta", "text": "650 лева ще струва месечният абонамент за паркиране в синята зона на София през нощта. Това предвиждат промени в наредба на Столичния общински съвет, които ще бъдат гласувани в четвъртък. Целта е да бъде въведен ред и нощните заведения да не преотдават незаконно общинска собственост. Промените предвиждат нощният служебен абонамент за паркиране в синята зона да започва от 19.30 часа и ще продължава до 8.30 сутринта.  Според общинския съветник Стефан Марков, който е вносител на доклада, мярката е необходима, за да бъде въведен ред и нощните заведения да не разполагат безплатно с общинската собственост, като запазват места за паркиране за клиентите си. Според общинския съветник от БСП Иван Таков неудобството ще бъде само за клиентите на заведенията, но не и за живущите в синята зона на града, предаде БНР.", "date": "2018.07.23", "title": "Студен душ за купонджиите: Въвеждат синя зона и през нощта"}
{"url": "https://www.faktor.bg/bg/articles/turisti-se-prostiha-s-200-kg-kolbasi-zaradi-chumata", "text": "Над 200 килограма колбаси конфискуваха граничните полицаи на Дунав мост при Русе. Храната е иззета от туристи, пътуващи за почивка у нас и в Гърция. Това се случва две седмици след поставянето на фризер и табели, забраняващи вноса на месо заради африканската чума по свинете в Румъния. Въпреки забраната, само за два дни граничните полицаи са пресекли девет опита на румънци да пренесат месни продукти в България. Щателно се проверяват всички превозни средства, които преминават граничния пункт. На всеки 24 часа конфискуваното месо от фризера се насочва за унищожение в екарисажа в Шумен. Заради затегнатия граничен контрол на Дунав мост е върнат и камион, превозващ коне, чийто румънски собственик искал да ги продаде у нас. Повечето от преминаващите през контролния пункт знаят за опасността от африканската чума по свинете. На Дунав мост обаче все още не се извършва дезинфекция на влизащите превозни средства, тъй като липсва площадка. Тя ще бъде изградена в най-кратки срокове, като допълнителна мярка срещу разпространението на африканска чума по свинeте. Въпреки че у нас все още няма открити огнища, собствениците на свинекомплекси в русенски регион са притеснени, защото ако заразата проникне у нас, загубите им ще са за милиони.", "date": "2018.07.23", "title": "Туристи се простиха с 200 кг колбаси заради чумата"}
{"url": "https://www.faktor.bg/bg/articles/kola-se-vryaza-v-spirka-v-plovdiv", "text": "Кола се вряза в автобусна спирка в Пловдив. При инцидента, станал в район „Тракия” , няма жертви и пострадали. Младеж е шофирал колата, при него са се возили две жени. Не е ясно защо е изпуснал управлението на автомобила. По време на инцидента е имало хора на спирката, успели са да избегнат удара. предаде бТВ.", "date": "2018.07.23", "title": "Кола се вряза в спирка в Пловдив"}
{"url": "https://www.faktor.bg/bg/articles/politika/hlyab-i-pasti/poseshtenieto-na-iliyana-yotova-v-smilevo-mecheshka-usluga-za-balgarskata-kauza-v-makedoniya", "text": "„Изплашени от възраждащата се българска държава, (на Берлинския конгрес) Великите сили откъснаха от земите ни, запратиха хиляди хора далеч от родните им домове. Но подцениха народа. Преди 115 години героите на Илинденско-Преображенското въстание бяха готови да жертват живота си, за да я има свободата, която докоснаха, но бързо им бе отнета“. Това заяви вицепрезидентът Илияна Йотова на честване на годишнината на избухването на Илинденското въстание в Смилево, Македония. Честването беше организирано от Българският културен клуб в Скопие. Това са смели хора, които и през най-трудните периоди не криеха своята българска идентичност. Всяка година отправяха покани към висшите ръководители на двете държави да дойдат и заедно да почетат героите от Илинден 1903 г. Ето, че тази година госпожа Йотова почете тържеството. Но никой от македонското ръководство не се появи.  Така проведено тържеството не беше съвместно. То беше паралелно. Беше проведено с участие на висш български функционер, но   Паралелните тържества не спомагат за подобряването на отношенията между двете страни. Те са пречка за тяхното развитие. По никакъв начин не можем да виним БККС, че не успяха да доведат нито един висш македонски ръководител на честването. Вината е изцяло на българската дипломация. Тя не успя да договори общи чествания – български представители да бъдат поканени като съорганизатори на официалните тържества на Мечкин камен и македонски представители да участват като съорганизатори на честванията на Петрова нива. Само тогава юнаците дали живота си във въстанията и войните ще могат да сят спокойно в обновените си гробове. Засега македонската страна отказва категорично подобни общи чествания, но само нейна ли е вината? Не носят ли и българските политици отговорност за горчивите междудържавни отношения?  С право обвиняваме Скопие, че манипулира историята. Но само те ли го правят? Да започнем с това, че   Вече близо век и половина слушаме тази приказка: „Изплашени от възраждащата се българска държава, (на Берлинския конгрес) Великите сили откъснаха от земите ни.“ И така и не се намери български държавник, който да заяви, че през 19 век, никоя европейска сила не се е уплашила от възраждането на българската държава в нейните национални граници очертани след референдумите за Българската екзархия. Това от което се плашат западните сили е, че новосъздадената българска държава ще се превърне в оръжие в ръцете на Русия. И че националното единството може да бъде постигнато само ако докажем, че не сме и никога няма да бъдем ничии пионки! Илинденци правят точно това! В това е тяхното трагично величие. Йотова не увери домакините, че България никога не се е стремяла да „владее“ земите около Вардар, но десетки хиляди българи са дали живота си, за това техните предци да бъдат свободни. Не подчерта, че с изграждането на свободна и независима Македония мечтата на нашите общи предци е на път да се осъществи.  Само преди няколко дни в Македония се проведоха всенародни тържества в чест на поканата, която страната получи за присъединяване към НАТО. Защо ли нашият вицепрезидент не обяви, че в най-скоро време страните ни ще са съюзници?! Задоволи се само с твърдението, че „България е най-добрият застъпник на Република Македония в Европейския съюз“ – организация, за която Македония още не е получила покана за преговори... Съдейства ли посещението на вицепрезидентът Йотова в Смилево за подобряване на отношенията между България и Македония? Тъжният отговор е не! То не съдейства за това мнозинството от македонците, които отдавна имат друго, различно, македонско самосъзнание да привидят в България свой съюзник и приятел и да се почувстват достатъчно спокойни за идентичността си, та да приемат историята такава каквато е била. Добре е да се замислим защо мнозинството граждани на Република Македония днес имат различно, самосъзнание. Партията на госпожа Йотова не носи ли огромна отговорност за това? Не само заради идиотската политика на „македонизация“, която тя проведе на територията на България, но най-вече защото за разлика от финландските си идеологически събратя, през 1944 г. направи всичко възможно Съветският съюз да нападне България, а след това   или ни съжаляваха. Кой иска да се идентифицира с нещастници като нас, които живеехме под идиотския режим на Тодор Живков? За добро, или за зло, дори поданиците на кръволока Тито, който обаче успя да измъкне своята мини-империя от ноктите на Съветския съюз, не искаха да ги свързват по никакъв начин с нас. И не казваха на децата си, че дедите им са били българи. Не само македонците, но и ние трябва да приемем историята такава каквато е била!  Както по-старата история, когато предците ни са били един народ, така и по-новата, в която мнозинството от македонците се утвърдиха като отделен народ и утвърдиха литературна норма, която харесва ли ни, или не определят като македонски език. Преди дни в интервю по българска телевизия, вицепрезидентът Йотова коментира, че в много европейски университети били открити катедри по „македонски език, каквото и да значело това!“ С подобни изказвания ли ще им спечелим приятелството? Трябва ли да се конфронтираме по международните научни форуми, или да си сътрудничим? Преди година госпожа Йотова заяви, че България нямало как да признае македонския език. Това го казвала „от гледна точка на учените, а не от гледна точка на политиците“. Само че съвременната лингвистика се придържа по-скоро към твърдението на американския лингвист Макс Вайнрайх, според когото разликата между език и диалект е наличието на армия и флот. Социално политически, а не чисто лингвистични изследвания определят какво е език и какво не е. Доколкото България твърди, че не признава езика, който мнозинството от македонците определят като майчин, тя иска, или не се нарежда сред „негаторите“ и неприятелите на съвременните македонци, не сред техните приятели и съюзници. Мисли ли си Йотова, че утре мнозинството от македонците ще се чукнат по челото и ще кажат: \"Брей, ние не сме никакви македонци. Ние сме българи. Нашият език е български...“  Едва ли има сериозен политик, или анализатор, който да вярва, че ще се случи нещо подобно. Но с действията си Йотова налива  които твърдят, че България настоява в Македония да се случи точно това. А това плаши! Подобни внушения рязко намаляват шанса македонците някога да признаят очевидното – че цар Самуил е бил български цар (в средновековния смисъл на думата), че езикът на Йоаким Кърчовски и Кирил Пейчинович е бил български (в контекста на 19 век), че братята Миладиновци са събирали български народни песни, че Илинденско-преображенското въстание ни е общо наследство, както и войните за национално обединение... Със своето посещение в Смилево, при отсъствието на висш македонски представител, Йотова направи мечешка услуга и на македонските българи. Помогна на техните противници да ги представят като чужд елемент, с чужд покровител, каквито те категорично не са!  Македонските българи са неразделна част от съвременната македонска нация. Техните позиции и разбирания не са на държавата България, а са разбирания и позиции на част от македонското общество. Колкото по-автентично македонски, а не като проекция на София изглеждат те, толкова по-лесно ще бъдат приети от обществото отраснало в бясна анти-българска медийна среда и толкова повече македонци с осъзнат български произход ще съберат куража да излязат от анонимност!", "date": "2018.07.23", "title": "Посещението на Илияна Йотова в Смилево – мечешка услуга за българската кауза в Македония"}
{"url": "https://www.faktor.bg/bg/articles/uzhas-v-berlin-zalyaha-bezdomnitsi-s-benzin-i-gi-podpaliha", "text": "Неизвестни лица подпалиха двама бездомни във федералната германска столица Берлин, съобщава вестник Die Berliner Zeitung. След нападението пострадалите са настанени за лечение в болница, но са с опасност за живота, потвърди говорител на полицията. Жертвите са на 47 г. и 62 г. И двамата са с германско гражданство. Друга информация за пострадалите не се привежда.  Съгласно разпространената информация, нападението е извършено в близост до една от гарите в града. Двамата бездомни са били завити с множество одеала и кашони. Върху тях е излята запалима течност – бензин или някакъв вид алкохол, след което са били запалени. По данни на изданието собственик на заведение, разположено в близост до мястото на инцидента, се е притекъл първи на помощ, като се е опитал да потуши пламъците с пожарогасител.", "date": "2018.07.23", "title": "Ужас в Берлин: Заляха бездомници с бензин и ги подпалиха!"}
{"url": "https://www.faktor.bg/bg/articles/stiyv-banan-planira-sazdavaneto-na-kraynodyasna-politicheska-formatsiya-v-bryuksel", "text": "Бившият съветник на президента на САЩ Доналд Тръмп Стийв Банън планира създаването на фондация в Брюксел, която да подкрепя крайнодесни, антисистемни групи по време на изборите за Европейски парламент през 2019 г., предава Politico, цитиран от \"Фокус\". По време на интервю Банън заявява, че иска да обедини силите в десния край на политическия спектър. „Всички са съгласни, че следващите избори за Европейски парламент са особено важни - това ще е първият континентален сблъсък между популизма и партиите от Давос. Това е извънредно важен момент за Европа“, посочва Банън. Организацията, която ще бъде наречена „Движението“, ще служи като централен източник за проучвания, съвети, допитвания и връзки между партиите. Тя ще бъде базирана в Брюксел и ще подкрепя популистките и десните партии в Европа. Банън проведе серия от срещи, свързани с проекта, когато Тръмп посети Европа миналата седмица . „Бяха успешни и скоро ще започнем да запълваме работните места“, увери той. „Ще управлява десният популистки национализъм. Ще има индивидуални национални държави със собствени идентичности и граници“, смята бившият главен стратег на Доналд Тръмп. Той допълни, че ще откаже на някои европейски партии да се присъединят към мрежата. „Няма да включваме етно-националистки партии, макар и хората като „Шведските демократи“ и „Истински финландци“ да са перфектен избор“, уточни Банън.", "date": "2018.07.23", "title": "Бивш стратег на Тръмп ще обединява десни популисти, за да управляват в Европа"}
{"url": "https://www.faktor.bg/bg/articles/novini/balgariya/tsvetanov-se-sreshtna-s-frenskiya-poslanik-u-nas-obsadiha-situatsiyata-u-nas-i-v-evropa", "text": "Председателят на ПГ на ГЕРБ и зам.-председател на партията Цветан Цветанов проведе работна среща с посланика на Франция в България Н.Пр. Ерик Льобедел. Двамата обсъдиха политическата ситуация в страната и Европа, като акцентираха върху сътрудничеството в сектор „Сигурност“ и засилването на правоохранителните способности в ЕС, съобщиха от пресцентъра на ПП ГЕРБ.  По отношение на миграцията, Цветанов и Льобедел се обединиха около идеята, че политиките в тази сфера трябва да се стремят към изграждането на регионални платформи в Африка, като отбелязаха важността да се запази работещата комуникация с Турция, която на практика към момента осъществява тази роля.  В рамките на разговора бе отбелязано също, че добрите работни контакти между премиера Бойко Борисов и президента Макрон през последната година и половина са дали тласък за двустранните отношения.  Цветан Цветанов благодари за подкрепата от страна на френската делегация за приемането с пълен политически консенсус на Процедурните правила за функционирането на Съвместната група за парламентарен контрол на Европол, което се случи в рамките на Парламентарното измерение на Българското председателство на Съвета на ЕС.  „Френските парламентаристи бяха сред делегациите със сериозни резерви по време на Естонското председателство и аз съм благодарен, че след проведените преговори и промени по текста колегите дадоха своята пълна подкрепа“, обясни Цветанов. Приемането на Процедурните правила даде възможност за участие за първи път на представител на Групата в среща на Управителния съвет на Европол през май тази година, когато в качеството си на съпредседател Цветанов представи приетите Процедурни правила.  Председателят на ПГ на ГЕРБ Цветан Цветанов и посланикът на Франция в България Ерик Льобедел обсъдиха и възможностите за засилване на парламентарното сътрудничество между българския парламент и френския Сенат, особено с оглед на работата на парламентарните комисии по вътрешни работи.  В края на разговора Цветанов поздрави Льобедел и за триумфа на френския национален отбор по футбол на Мондиала в Русия.", "date": "2018.07.23", "title": "Цветанов се срещна с френския посланик, обсъдиха ситуацията у нас и в Европа"}
{"url": "https://www.faktor.bg/bg/articles/novini/svyat/obama-nay-golyamoto-razocharovanie-na-soros", "text": "Президентът Обама се оказа моето най-голямо разочарование. Аз го подкрепих финансово, но след като влезе в Белия дом, той просто ме \"замрази\". Това казва в интервю за \"Ню Йорк таймс\" милиардерът Джордж Сорос.  Според думите му, той се е почувствал предаден от професионална гледна точка. \"Бях един от първите спонсори на президентската кампания на Барак Обама през 2008 година. Никога не съм се стремил да заемам каквато и да е държавна длъжност, но се надявах президентът да се допитва до мен по финансови и икономически въпроси. Но нищо такова не се случи\", казва още борсовият спекулант.  Той разказва, как само веднъж е говорил по телефона с Обама, който му изказал благодарност за подкрепата. Разговорът предварително е бил уточнен да продължи 5 минути, но Сорос с въпроси е успял да го удължи с още 3 минути.  На въпрос за неговата политическа идеология, милиардерът отговаря: \"Аз съм против крайно левите в политиката\".", "date": "2018.07.23", "title": "Обама - най-голямото разочарование на Сорос"}
{"url": "https://www.faktor.bg/bg/articles/us-senatori-nastoyavat-za-oshte-po-seriozni-sanktsii-kam-rusiya-ako-otnovo-se-namesi-v-izbori", "text": "Двама видни републикански сенатори от САЩ  - Линдзи Греъм и Марко Рубио, заявиха в неделя, че Съединените щати трябва да подготвят нови санкции срещу Русия, за да попречат Кремъл отново да се намеси в изборите през ноември, пише businessinsider.com. Греъм настоява санкциите да са налице още преди Тръмп да се срещне отново с Путин, след като не успя да обсъди намесата на Кремъл на изборите в САЩ по време на първата им среща в Хелзинки. \"Трябва с Конгреса да работим усилено за това да излезем с нови санкции, защото Путин не е дал ясен отговор\", казва Греъм пред CBS. \"Нуждаем се от нови санкции, които да му висят над главата за назидание за стореното, и след това да се срещаме с него.\" Неудовлетворен от реакцията в собствената си партия след първата си среща, Тръмп обяви, че ще покани Путин на среща в Белия дом по някое време тази есен. А междинните избори за американския Конгрес ще се проведат през ноември 2018. Сенатор Марко Рубио иска да бъде гласуван законопроект, наречен DETER, който би наложил нови санкции, ако американските разузнавателни служби докажат, че Русия се намесва в изборите в САЩ. Рубио, който е съавтор със сенатора от Демократическата партия Крис Ван Холлен, прави неимоверни усилия това да се случи, предвид критиките, които бяха отправени към американски президент след срещата на върха миналата седмица в Брюксел. \"Това, което според мен е безспорно, е, че те – руснаците - се намесваха и ще продължават да го правят и в бъдеще\", казва Рубио пред CNN. \"Ако си направим правилно сметките и директорът на националното разузнаване каже, че са се намесили отново в изборите през 2018 г., трябва да ги ударим с тези по-строги санкции. И защото Путин е наясно, той знае много добре какво ще му струва това.\"", "date": "2018.07.23", "title": "US сенатори настояват за още по-сериозни санкции към Русия, ако отново се намеси в избори"}
{"url": "https://www.faktor.bg/bg/articles/petrolat-vednaga-skochi-sled-zaplahite-na-tramp-kam-iran", "text": "Основните петролни фючърси поскъпват с над 1% на фона на растящото геополитическо напрежение след разменени през уикенда заплахи между президентите на САЩ и Иран. В туитър съобщение Доналд Тръмп предупреди иранския президент Хасан Рохани никога повече да не заплашва САЩ. \"Никога повече не заплашвайте САЩ или ще понесете последствия, каквито малцина са понасяли в историята. Ние вече не сме страна, която подкрепя побърканите ви думи за насилие и смърт. Внимавайте!\", написа американският президент. Повод за тази директна заплаха даде по-ранно изявление на иранския президент, цитирано от Ройтерс, в което Рохани заяви буквално: \"Господин Тръмп, не дърпайте лъва за опашката, защото само ще съжалявате\", добавяйки, че евентуална война с Иран ще е \"майката на всички войни\". Размяната на заплахи предизвиква повишаване на напрежението на петролните пазари, което е в сила след решението на САЩ по-рано през годината да се оттегли от международното споразумение относно иранската ядрена програма и да поднови икономическите санкци спрямо Техеран. Междувременно иранският върховен водач аятолах Али Хаменей подкрепи предложението на президента Хасан Рохани, че Иран може да блокира превозите на петрол през Персийския залив, ако бъде блокиран иранският износ. Септемврийските фючърси на петрола сорт брент поскъпват в понеделник с 1,6% обратно над нивото от 74,00 долара за барел, докато аналогичните фючърси на американския лек суров петрол нарастват с 1,27% над нивото от 69,00 долара за барел. По-солидният ръст на фючърсите на петрола сорт брент се дължи и на новина за 24-часова стачка на 40 работници на три платформи за нефт и газ в британското Северно море. Спорът би трябвало да ограничи газовите притоци към сушата, но в същото време наличните складови запаси се очаква да смекчат негативното влияние от всяко едно прекъсване на доставките. Подкрепа за това възходящо движение оказва и слабостта на щатския долар спрямо останалите основни валути в резултат на \"туитър атаки\" на Доналд Тръмп от края на предходната седмица, посредством които президентът на САЩ отправи директни обвинения към ЕС и Китай, че манипулират техните валути. В същото време в интервю за CNBC той изрази недоволство от неотдавнашното засилване на долара, обвинявайки за това политика на Фед на устойчиво повишаване на американските лихвени ставки. С оглед на факта, че основните петролни фючърси се търгуват в долари, отслабването на зелените пари към двуседмични дъна допринася за тяхното поскъпване и обратното - всяко едно по-сериозно засилване на долара води до известно понижение на цените на петрола, тъй като черното злато се оскъпява за потребителите, чиито валути са други. В края на петъчната търговия компанията за петролни услуги Baker Hughes пък представи данни, според които броят на функциониращите петролни кладенци в САЩ е намалял през последната седмица с пет до 858 броя. Днешното поскъпване на петрола е факт въпреки засилващите се притеснения, че ескалиращите търговски търкания между САЩ и останалия свят биха навредили на глобалния икономически растеж и респективно на енергийното потребление.", "date": "2018.07.23", "title": "След \"Туитър\" атаките на Тръмп: Петролът тръгна нагоре, доларът - надолу"}
{"url": "https://www.faktor.bg/bg/articles/proruskiyat-prezident-na-moldova-vidya-v-moskva-garant-za-mira-v-regiona", "text": "Молдова видя заплаха в Приднестровието, коментира \"Комерсант\", визирайки националната стратегия за отбрана за 2018-2021 г., приета през миналата седмица от парламента в Кишинев. Според документа страната смята да запази неутралния си статут, но същевременно ще задълбочава сътрудничеството си с НАТО. А сред основните заплахи за сигурността й се посочва присъствието на руски военни на приднестровска територия, посочва вестникът. Той припомня, че Общото събрание на ООН прие през юни внесена от властите в Кишинев резолюция, призоваваща незабавно да се изтеглят от Приднестровието руските военни, влизащи в състава на миротворческите сили.  Руското външно министерство заяви за \"Комерсант\", че позицията на Кишинев \"застрашава крехкия напредък, очертал се в приднестровското уреждане\", се казва в материала. Вестникът цитира зам.-министъра Григорий Карасин, заявил, че руската мисия действа ефикасно и \"Приднестровието е единственият регион в Източна Европа, където след изпращането на миротворчески контингент военните действия бяха спрени и не се подновиха\". \"Тази операция заслужава да бъде вписана като успешна в учебниците по миротворчество. През цялото време не пострада нито един миротворец, нямаше нито един боен сблъсък между страните в конфликта. (...) Гордеем се с това, което правят руските военнослужещи съвместно с молдовските и приднестровските си колеги\" в състава на контингента, изтъкнал Карасин. Прозападното мнозинство в молдовския парламент и правителството, което се ориентира към САЩ и ЕС, одобряват националната стратегия за отбрана, но проруският президент Игор Додон демонстративно внесе алтернативен документ. Той приканва да бъде укрепен провъзгласеният в конституцията постоянен неутралитет на Молдова, да се настоява за признаването му на международно равнище, както стоят нещата с Швейцария, Австрия, Лаос, Камбоджа, Ирландия, Малта и Туркменистан.  Додон изтъква в своя проект ролята на Русия като \"посредник и гарант за всеобхватното политическо уреждане на приднестровския конфликт\" и уверява, че \"Русия ще направи всичко възможно да бъде запазен мирът у нас\" и Молдова \"да осъществи на практика своя исторически шанс\" за развитие като независима държава.  Трябва обаче да отбележим, че с оглед формираната в Молдова властова система президентът няма особено влияние и документът, представен от Игор Додон, е само негова собствена политическа декларация, добавя \"Комерсант\".", "date": "2018.07.23", "title": "Проруският президент на Молдова видя в Москва \"гарант за мира\" в региона"}
{"url": "https://www.faktor.bg/bg/articles/novini/svyat/sunday-express-razsledvaneto-veche-razpolaga-sas-snimka-na-edin-ot-otrovitelite-na-skripal", "text": "Британското следствие разполага вече със снимка на един от заподозрените за отравянето на бившия полковник от руското ГРУ Сергий Скрипал и дъщеря му Юлия, съобщава вестник Sunday Express. Изданието отбелязва, че за идентифициране на предполагаемите убийци са използвани камери за външно наблюдение и технология за разпознаване на лица. Информацията, че разследването разполага със снимка дал на медиите съседът на починалата от отравяне с \"Новичок\" в Еймсбъри Дон Стърджис. Той разказал, че му показали снимката, както и го разпитвали дали е виждал подозрителна жена, с чиято снимка следователите не разполагат още. Стърджис и Чалз Роули бяха отровени, а Стърджис почина, след като намерили шише от парфюм, с което се напръскали. Полицията смята, че флаконът е бил изхвърлен от хората, извършили нападението срещу Скрипал и дъщеря му.", "date": "2018.07.23", "title": "Sunday Express: Разследването вече разполага със снимка на един от отровителите на Скрипал"}
{"url": "https://www.faktor.bg/bg/articles/politsiyata-izdirva-snimki-i-zapisi-na-karvavata-vendeta-v-toronto", "text": "Полицията в Торонто издирва снимки и клипове, направени от хора и магазини в района, където въоръжен мъж уби една жена и рани 13 души в гръцкия квартал на канадския град, предаде Асошиейтед прес. Видеозапис на снощната стрелба, получен от очевидец, показва облечен в черно мъж, който изстрелва три куршума от тротоара към вътрешността на магазин или ресторант. Свидетели на нападението заявяват, че са чули между 20 и 30 изстрела. Началникът на полицията Марк Сондърс заяви, че не се изключва версията нападението да е било терористичен акт. Полицията съобщи, че атаката е била извършена в района на булевардите Данфорт и Логан, където се намират множество ресторанти и кафенета. Една жена загина и 9-годишно момиче се намира в критично състояние. Сондърс съобщи, че нападателят е убит в престрелка с полицията. Масовите нападения са рядкост в най-големия канадски град. Кметът Джон Тори заяви, че \"бяхме свикнали да живеем в град, където подобни неща не се случват\", но в наши дни се случват неописуеми неща. Според него в града има прекалено много леснодостъпни огнестрелни оръжия. През уикенда в Торонто бяха разположени десетки допълнителни полицаи поради неотдавнашен ръст на насилието, извършено с огнестрелно оръжие, отбелязва АП. До момента няма данни за пострадали или загинали български граждани в следствие на стрелбата, съобщи МВнР. Генералният ни консул в Торонто Петър Крайчев се е свързал своевременно с Кралската канадска конна полиция, откъдето са заявили, че до момента няма информация за пострадали или загинали българи. Консулството ни е в контакт с местните власти, следи развитието на ситуацията и е на разположение за оказване на съдействие при необходимост. Наши сънародници, които желаят на получат актуална информация или да подадат сигнал за техни близки, могат да го направят на дежурния телефон на представителството ни: +1 416 892 1738.", "date": "2018.07.23", "title": "Полицията издирва снимки и записи на кървавата вендета в Торонто"}
{"url": "https://www.faktor.bg/bg/articles/novini/svyat/kisindzhar-greshkata-na-nato-e-ubezhdenieto-che-sashtestvuva-istoricheska-evolyutsiya-koyato-shte-se-razprostrani-i-v-evraziya", "text": "\"Само година преди анексирането на Крим, Западът смяташе погрешно, че Русия е готова да приеме западните ценностит\", заявил ден след срещата Тръмп-Путин бившият държавен секретар Хендри Кисинджър пред Financial Times. \"Тази среща трябваше да се случи, но беше пропуснат шанс\", смята той. \"Грешката на НАТО е убеждението, че съществува историческа еволюция, която ще се разпространи и в Евразия. А Русия възприема това като предизвикателство за собствената и идентичност\", коментира Кисинджър. \"Не искам да говоря много за Тръмп, но предполагам, той е една от тези исторически фигури, които се появяват, за да отбележат край на дадена епоха и ни принуждават да отхвърлим остарялото лицемерие. Това не означава, че Тръмп го осъзнава или обмисля някаква грандиозна перспектива. Може би е просто случайност\", казва още Кисинджър. \"Мисля, че сега преживяваме много-много тежък период за целия свят\", добавил той.", "date": "2018.07.23", "title": "Кисинджър: Грешката на НАТО е убеждението, че съществува историческа еволюция, която ще се разпространи и в Евразия"}
{"url": "https://www.faktor.bg/bg/articles/obshtestvo/zakon-i-red/izdadoha-evropeyska-zapoved-za-arest-na-brendo", "text": "Софийска градска прокуратура (СГП) издаде европейска заповед за арест на Евелин Банев-Брендо. Това бе направено във връзка с осъдителната му присъда от 6 години затвор. Банев е признат за виновен за това, че заедно с брат си е участвал в група за пране на пари от 2002 до 2005 година на територията на България, Великобритания и Северна Ирландия, Британските Вирджински острови, Швейцария и Австрия. Присъдата е в сила от 26 април тази година и СГП незабавно е разпоредила задържането му. Спрямо Брендо е наложена и забрана за напускане пределите на страната. След като е установено, че той не пребивава на известните адреси и местонахождението му в страната е неизвестно, Банев е обявен за общодържавно и международно издирване.", "date": "2018.07.23", "title": "Издадоха европейска заповед за арест на Брендо"}
{"url": "https://www.faktor.bg/bg/articles/letni-remonti-na-patya-kak-da-se-spravim-s-koshmarnite-zadrastvaniya", "text": "Сериозни ремонти предприе \"Агенция пътна инфраструктура\" в разгара на лятото. Една от най-популярните дестинации за пътуване - морето, се оказва и едно от трасетата, по които придвижването трябва да се извършва с наистина повишено внимание. Девет са локациите, на които в момента се извършва реконструкция на пътното платно. Заради ремонтните дейности, при всяка една от тези точки, движението се извършва само в едната лента, така че да работата по реконструкция да се извърши в най-кратки срокове. Другата магистрала - \"Хемус\", която е основният път, който свързва столицата със северното ни Черноморие, също през следващите седмици ще прилича повече на строителна площадка, отколкото на скоростен път. Там в момента се извършват ремонти на няколко места. Затворена за движение заради ремонт е тръбата на Тунел \"Витиня\" в посока София. Движението се извършва двупосочна в другата, което налага и ограничения в скоростта. Около 36-тия километър на магистралата при виадукт \"Коренишки дол\", се извършва ремонт на носещите колони. Ремонт е започнал също така и в участъка между Врачеш и Бебреш. Има ли как да избегнем забавянето, когато тръгваме на почивка - вижте отговора и препоръките на автомобилния състезател Владимир Илиев, който гостува в \"Денят започва\" с полезни съвети към шофьорите.", "date": "2018.07.23", "title": "Летни ремонти на пътя - как да се справим с кошмарните задръствания"}
{"url": "https://www.faktor.bg/bg/articles/obshtestvo/zakon-i-red/120-politsai-se-komandirovat-ezhemesechno-v-slanchev-bryag", "text": "\"По 120 полицаи всеки месец са командировани на територията на курорта \"Слънчев бряг\". Полицаите от Полша, Румъния и Чехия помагат много. Не само заради езиковата бариера, но и туристите от държавите им имат повече респект от тях, съобщи пред бТВ ст. комисар Калоян Калоянов – директор на ОДМВР-Бургас. По повод банковия обир в Несебър от преди дни, Калоянов посочи, че няма информация извършителите да са имали помощ отвътре. Той се похвали, че джебчийските кражби са намалели значително, след като са били увеличени полицейските патрули по улиците и в градския транспорт. \"Наркотиците все още са проблем в курорта – всеки ден има случаи на открито притежаване и разпространение на наркотични вещества\", заяви той. Той допълни, че наредбите за шума се спазват и тази година има по-малко оплаквания.", "date": "2018.07.23", "title": "Командироват ежемесечно по 120 полицаи в \"Слънчев бряг\""}
{"url": "https://www.faktor.bg/bg/articles/obshtestvo/zakon-i-red/zapochvat-masovi-proverki-na-avtobusi-i-tirove", "text": "Засилени проверки на товарните автомобили и автобусите ще се извършват в страната в седмицата 23-29 юли, съобщават от ГД „Национална полиция“. Операцията се провежда във всички държави членки на европейската организация на службите на Пътна полиция - TISPOL. В акцията участват също служители от криминална и икономическа полиция, както и представители на Изпълнителната агенция „Автомобилна администрация” при Министерството на транспорта, информационните технологии и съобщенията. По време на проверките по метода „широкообхватен контрол” се осъществява контрол за валидна задължителна застраховка „Гражданска отговорност”, както и за наличието на винетен стикер за ползване на републиканските пътища. Основните причини за възникналите инциденти с участието на товарни автомобили и автобуси са неспазване от страна на водачите на време за почивка, превишаване на скоростта, употреба на алкохол и упойващи вещества, превоз на необезопасени товари, както и претоварването на автомобилите, сочат изводите от предишни подобни операции.", "date": "2018.07.23", "title": "Започват масови проверки на автобуси и тирове"}
{"url": "https://www.faktor.bg/bg/articles/kade-i-koga-vratvat-krancheto-v-sofiya-na-24-yuli", "text": "На 24 юли 2018 г. (вторник), във връзка с пресвързване на сградно водопроводно отклонение  на ул. 185 вилна зона „Американски колеж“ , се налага спиране на водоподаването от 10:00 до 19:00 часа на клиентите на „Софийска вода”, живеещи в района на:   вилна зона „Американски колеж“    При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 186 ъгъла с ул. 190.   На 24 юли 2018 г. (вторник), във връзка с изграждане на сградно водопроводно отклонение  на ул. „Ген. Иван Колев“ кв. „Кръстова вада“, се налага спиране на водоподаването от 10:00 до 18:00 часа на клиентите на „Софийска вода”, живеещи в района на:   ул. „Ген. Иван Колев“ от ул. „Проф. Марин Големинов“ до ул. „Околовръстен път“   При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Ген. Иван Колев “№57.   На 24 юли 2018 г. (вторник), във връзка с подмяна на сградно водопроводно отклонение  на ул. „Васил Левски“ с. Лозен, се налага спиране на водоподаването от 09:00 до 17:00 часа на клиентите на „Софийска вода”, живеещи в района на:   ул. „Минзухар“,  ул.  „Пролетна“  от ул. „ Заградена поляна“ до  ул. „Борова гора“ ул . „Заградена поляна“ от ул. „ Пролетна“ до ул. „ Васил Левски“   При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Пролетна“ ъгъла с ул. „Заградена поляна“.   На 24 юли 2018 г. (вторник), във връзка с подмяна на сградно водопроводно отклонение  на ул. 518 кв. „Христо Ботев“, се налага спиране на водоподаването от 09:30 до 16:30 часа на клиентите на „Софийска вода”, живеещи в района на: ул. 518 от ул. 513 до ул. 514 При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 518 №15. Ремонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.", "date": "2018.07.23", "title": "Къде и кога врътват кранчето в София на 24 юли"}
{"url": "https://www.faktor.bg/bg/articles/obshtestvo/ulitsata/galap-2/3-ot-patsientite-dovolni-ot-bolnichnite-uslugi-za-50-doplashtaneto-za-zdrave-e-problem", "text": "Около две трети от пациентите, които са били в болница през последните пет години, са \"много доволни\" или \"по-скоро доволни\" от грижата, която са получили. Повече от половината смятат, че доплащането е проблем и оценяват разходите от болничния си престой като по-скоро високи или много високи. Тези данни обяви при представянето на \"Индекса на болниците\" Първан Симеонов, изпълнителен директор на \"Галъп Интернешенъл\", съобщава news.bg. За съставянето на \"Индекса на болниците\" са послужили данните на НЗОК. Той коментира социологическите данни от проведената анкета, които показват ясно, че трудът на лекарите в България се цени, но на системата на здравеопазването и на ценообразуването в сферата на здравеопазването се гледа с подчертано недоверие. Доплащането остава един от основните проблеми на пациентите. Чувствителен дял от лежалите в болница в последните години - двама от всеки петима - споделят, че са се наложили плащания, които смятат за извънредни и неоснователни. Все пак, повече от половината не са се сблъскали с такава необходимост, но размерът на проблема очевидно не е малък. Първан Симеонов коментира пред журналисти, че анкетата ни показва само генерална структура и заяви, че тя ще бъде задълбочена. \"Очертава се проблем с плащанията. Имаме мнения, които сочат към задоволство от лекарската работа. В същото време имаме и ясна структура на мненията, която показва, че проблемите на системата са онези, които тревожат българите\", констатира той. По думите му личната болнична грижа на лекарите се оценява високо, но състоянието на здравеопазването се оценява като тежко. \"Като че ли проблемите на здравеопазването се възприемат с най-голяма обществена чувствителност, защото корупция и проблеми може да има навсякъде. Но когато става дума за здравеопазване, хората ясно разбират, че става дума за живота и здравето им\", каза още той \"Индекс на болниците\" предоставя обективни данни за дейността на лечебните заведения по НЗОК в някои социално значими специалности - онкология, инвазивна кардиология и неврология, както и за субективните усещания на пациентите от досега им с лечението в болница. Целта на проекта е да даде повече прозрачност, увеличавайки възможностите за по-информиран избор и заостряйки вниманието на институциите върху някои тенденции в системата. Основни изводи, които очерта \"Индекс на болниците\", са свързани с увеличение на броя на лечебните заведения, които предоставят лечение в тези направления, липса на комплексност на предоставяните медицински услуги, неравномерно покритие на 28-те области с предоставяне на медицински услуги; нисък процент на предоставяне на иновативно лечение в областта на исхемичните инсулти, проблем с достъпността на медицинските услуги заради наличието на доплащане, доверие в лекарите и в труда им, но недоверие в здравната система и ценообразуването в нея.", "date": "2018.07.23", "title": "Галъп: 2/3 от българите \"доволни\" от болничните услуги, за 50% доплащането за здраве е проблем"}
{"url": "https://www.faktor.bg/bg/articles/novini/svyat/sled-skandla-za-snimkata-s-erdogan-yozil-napuska-bundestima-zaradi-rasizam-i-neuvazhenie", "text": "\"За мен беше много трудно и решението го взех след много обмисляния на ситуацията след последните събития. Прецених, че няма да играя за националния отбор, докато усещам това чувство на расизъм и липсата на уважение. До момента съм носел екипа на Германия с гордост и вълнение, но сега не е така\", написа Йозил. 29-годишният полузащитник има 92 мача за Бундестима от дебюта си през 2009 година и бе част от отбора, който спечели единствената купа за последните 18 години - световното първенство през 2014-а в Бразилия. Но след като Германия буквално катастрофила в групата на Мондиал 2018, на Йозил му беше потърсена отговорност за снимките с Ердоган и турския му произход. Самият той защити решението да се снима с Ердоган и обвини германските медии в двоен стандарт спрямо хората от турски произход. На самата снимка той е придружаван от друг германски национал - Илкай Гюндоган. Президентът на Германския футболен съюз Райнхард Гриндел обвини футболистите, че са позволили да бъдат експлоатирани от Ердоган за своите си политически цели, точно преди изборите през юни.  Но пък по-крайни германски политици поставиха под въпрос лоялността и на двамата към Германия, като дори поискаха да бъдат извадени от тима за световното първенство.", "date": "2018.07.23", "title": "След скандла за снимката с Ердоган: Йозил напуска Бундестима заради \"расизъм и неуважение\""}
{"url": "https://www.faktor.bg/bg/articles/novini/balgariya/noviyat-shef-na-nzok-horata-koito-darpat-kontsite-v-kasata-ne-pozvolyavat-da-si-izbera-sam-ekipa", "text": "„Хората загубиха доверие в НЗОК\", призна пред бТВ д-р Дечо Дечев, новият директор на Здравната каса. „Проблемите в сектора са много сериозни и трябват промени. Мисля, че и политиците го разбраха. Длъжността ми за мен не е политическа, а е професионална. Аз никога не съм бил политически обвързан“, заяви той. Новият шеф на Касата заяви още, че има хора от НЗОК, които дърпат конците.  „Ще се опитам да работя с тях, ако не стане, някой ще си ходи. Тези хора обаче не позволяват да си избера сам екипа. За момента те са направили така, че да бетонират възможността ми да работя, с който искам“, каза още д-р Дечев.  По думите му, в основата са икономически интереси.", "date": "2018.07.23", "title": "Новият шеф на НЗОК: Хората, които \"дърпат конците\" в Касата, не позволяват да си избера сам екипа"}
{"url": "https://www.faktor.bg/bg/articles/tsvetan-tsvetanov-1-19", "text": "Нямаше опровержение, че е имал разговор между Нинова и този човек от клипа. От всички действия на БСП нямаме основание да се съмняваме, че БСП провокират подобни инциденти. Така лидерът на ПГ на ГЕРБ  Цветан Цветанов обясни появилия се скандален клип, в който лидерът на БСП Корнелия Нинова настройва хората в Странджанско, които станаха потърпевши от заразата по овцете и козите. Трябва да има по-голямо уважение към експертите, които се грижат за животните и хората. Има избити около 4 5000, като общо животните са 1 300 000. Избиването беше единствено възможният вариант за справяне с чумата. Политиците няма как да извличаме дивиденти от подобни ситуация, а трябва да бъдем съпричастни и да помагаме на специалистите да си свършат работата, продължи Цветанов. Той е категоричен, че недоверието към политиците и институциите у нас се създават именно от политиците, визирайки в случая лидера на БСП, която е манипулирала обществото с твърденията си, че не е имало направени проби, че не е имало заповед от съответните институции. Цветанов отново потвърди, че действията на правителството са били напълно правилно, доказано е и от европейската комисия, която работи по кризата в Странджа. Това, което той изтъкна като проблем в този случай е слабата информираност на хората за конкретната заплаха и това, че евтаназията е единствено правилният начин за справяне със заразата. Цветанов се опита да обясни и смисъла на акция „Пречупване“,  която лансира преди дни премиерът Бойко Борисов. По думите му тягостна ситуация в обществото се създава от БСП. Защото тя не е градивна опозиция, която трябва да държи в будно състояние цялата власт, за да се вземат правилни решения, а с действията си създава напрежение в обществото. Именно противодействието на всеки опит да се дискредитира правителството е това, което можем да направим, за да успокоим гражданите. Що се отнася до „раздорите в Обединени патриоти“, според Цветанов те не засягат коалицията, защото има коалиционно споразумение и управленска програма, по която ГЕРБ няма различия с коалиционните си партьори. Това, че има законодателна инициативност от страна на партиите в ОП, определя и ролята на ГЕРБ като един арбитър при приемането на определени законопроекти. Но Цветанов е категоричен, че не са медиите мястото, където трябва да се решават междуличностните противоречия. И смята за некоректно той да коментира поведението на коалиционни партньори на ГЕРБ. Цветанов категорично отрече засега да се говори за промени в управленската колация, тъй като програмата се изпълнява стриктно, държавата се движи в правилната посока. Нищо не е провокирало нарушаване на коалиционното споразумение и четиригодишната програма. На въпрос как ще коментира възстановяването на Радио „Свободно Европа“, Цветан Цветанов отговори, че има само едно обяснение за неговото възраждане: През 2016 бяхме подложени на страхотна хибридна атака. Направихме задълбочен анализ, който показа, че фалшивите новини бяха заложени като приоритет в президентската кампания на БСП, които издигнаха кандидатурата на Румен Радев. И мога да ви направя анализ кои са фалшивите новини, как е работено със сайтове и тролове в продължение на една година от страна на БСП. Завръщането на „Свободна Европа“  е именно опит да се противодейства на всички тези фалшиви новини. Това е добре за демокрацията, защото всеки един е потърпевш от фалшивите новини.", "date": "2018.07.23", "title": "Цветан Цветанов: С действията си БСП създава тягостна ситуация в страната, тя не е градивна опозиция"}
{"url": "https://www.faktor.bg/bg/articles/srabskiyat-prezident-se-pohvali-zadminahme-balgariya", "text": "Изпреварихме България, средната заплата в Сърбия вече е 424 евро. С това се похвали сръбският президент Александър Вучич.  Той говори пред местните медии, след като посети строежа на нова болница. Бе запитан дали ще се стигне до предсрочни избори в страната, но самият той не видя основание за това, а един от доводите му е икономическият растеж, благодарение на който Сърбия вече е пред България.  \"Не виждам причина за предсрочни избори, но ако огромен брой хора настояват за такива, ще ги получат. И ще ги спечелим. Защото ние извършихме най-тежките реформи. Нашата икономика напредва сериозно – безработица намалява, а заплатите и пенсиите – растат.  Средната заплата вече е 424 евро. Ако сравните – през 2002 г., когато средната заплата в Хърватия бе 700 евро, а в Сърбия само 146 евро, ще видите, че драстично намалихме разликата. Скоро средната заплата ще стане 465 евро. Намаляваме разликата с другите държави в региона. Задминахме България и Босна и Херцеговина. Албания и Македония също са зад нас. Ще достигнем и останалите. Следващите държави са Румъния и Унгария”, обяви сръбският президент.", "date": "2018.07.23", "title": "Вучич се похвали: Задминахме България, ще догоним Румъния и Унгария"}
{"url": "https://www.faktor.bg/bg/articles/novini/balgariya/r-porozhanov-baba-dora-shte-poluchi-i-obezshtetenie-i-novo-stado-vapreki-che-tya-otkaza", "text": "\"Втори проби за чума по животните трябва да се вземат не само от село Болярово, а от абсолютно всички стада в 20-километрова зона\", обясни пред БНТ земеделският министър Румен Порожанов. \"Стопанството на Ана Петрова е отделено на доста голямо разстояние, животните й не са били контактни с останалите и затова трябва да се вземе втора проба. Ако тя покаже, че няма заболяване, няма да има евтаназия, но животните ще останат под наблюдение\", коментира министърът след отказа на Ана Петрова да допусне ветеринарен екип, който да вземе втори проби от стадото й. \"Имаме под възбрана седем общини, които да търгуват своите продукти. Това са само част от сериозните икономически загуби, които може да предизвика разпространението на болестта\", каза още той. Министърът е категоричен, че е създадена организация, така че между 5- и 7-дневен срок да бъдат изплатени обезщетенията на всички стопани, чиито животни са били евтаназирани. \"Предложих на баба Дора освен обезщетението, което ще получи, да й бъде доставено стадо от нови 100 кози от животновъди в Карловско, но тя категорично отказа\", съобщи още министърът и добави, че първо трябва да се установи, че няма положителни проби, след това има един 21-дневен срок, в който може да падне карантината. \"Собствениците помолиха други лекари да вземат проби, но и тях не допуснаха. Най-добрият виросолог в Европа по тези болести, препоръча второ вземане на проби. В трите населени места с евтаназирани животни имаме две положителни проби за чума, дори във френска лаборатория\", каза още министърът. \"Разпространението на чумата ще доведе до големи икономически загуби, не трябва да се допуска. Между 5 и 10 дни от подаване на документите, се изплащат обезщетението на стопаните на евтаназираните животни. Минималната стойност на овца и коза е 190 лв., което е много над пазарната цена\", допълни Порожанов.  \"Все още има опасност от разпространението на чумата – както чрез хора, които не са се дезинфекцирали, така и чрез заразени животни.  В Турция има над 700 огнища от тази болест, потвърди Порожанов, но допълни, че все още не е ясно как точно чумата по животните е дошла в България. Министърът коментира и мерките, които държавата ще предприеме срещу африканската чума по свинете, която в момента е на територията на Румъния.", "date": "2018.07.23", "title": "Р. Порожанов: Баба Дора ще получи и обезщетение, и ново стадо, въпреки че тя отказа"}
{"url": "https://www.faktor.bg/bg/articles/avariyno-katsna-samoletat-na-kristian-lagard", "text": "Самолетът, с който е пътувала Кристин Лагард, директор на Международния валутен фонд е извършил аварийно кацане 10 минути след излитане. Това съобщи телевизия Todo Noticias. Машината на American Airlines е извършвала редовен пътнически курс от Буенос Айрес до Маями, когато 10 минути след излитането е било констатирано изтичане на гориво и разхерметизация на пътническия салон. По тази причина самолетът е кацнал аварийно на близко до столицата Буенос Айрес летище. Кацането е минало без проблем, пътниците не са пострадали. Кристин Лагард бе в Аржентина на среща на министрите на финансите и шефовете на централните банки на страните от Г-20, която се проведе в страната на 21 и 22 юли.", "date": "2018.07.23", "title": "Аварийно кацна самолетът на Кристин Лагард"}
{"url": "https://www.faktor.bg/bg/articles/novini/balgariya/zapochva-izplashtaneto-na-obezshteteniyata-za-umartvenite-zhivotni-v-sharkovo", "text": "Започва изплащането на обезщетенията в село Шарково, след като и последните три стада в селото бяха евтаназирани. Най-голямото от тях е на Тодорка Сакалиева – баба Дора. Обезщетения ще се изплащат за всички умъртвени животни в това число и за нерегистрираните, обеща министърът на земеделието Румен Порожанов. В сила остава забраната за недопускане на хора без адресна регистрация в селата с установена зараза от чума по животните. Блокадата ще бъде вдигната след решение на областния координационен щаб, а това ще стане след пълна дезинфекция на районите. Ще продължи вземането на проби от животните за изследване на всеки 20 дни. Сега това става в зона от 10 км около огнищата на зараза, но по препоръка на мисията от Европейската комисия, зоната ще се разшири на 20 км, за да се следи за евентуално разпространение на заразата от чума. Част от протестиращите, които пазеха стадото на баба Дора, се преместиха в Болярово. Там има съмнение за чума в едно стадо – животните на Ани и Тодор Петрови. Властите искат да вземат повторна проба от стадото. Собствениците обаче засега отказват да допуснат ветеринари. Тодор Петров призова главният прокурор Сотир Цацаров да дойде на място и да провери как се взимат проби.", "date": "2018.07.23", "title": "Започва изплащането на обезщетенията за умъртвените животни в Шарково"}
{"url": "https://www.faktor.bg/bg/articles/novini/svyat/tramp-zaplashi-iran-she-ponesete-posledstviya-kakvito-maltsina-sa-ponasyali-v-istoriyata", "text": "Президентът на САЩ Доналд Тръмп предупреди иранския си колега Хасан Рохани никога повече да не заплашва САЩ, предаде Ройтерс. По-рано Рохани заяви на американския държавен глава да не води враждебна политика спрямо Техеран. \"Никога повече не заплашвайте САЩ или ще понесете последствия, каквито малцина са понасяли в историята\", написа Тръмп в Туитър, използвайки само главни букви. \"Ние вече не сме страна, която подкрепя побърканите ви думи за насилие и смърт. Внимавайте!\", добавя Тръмп. \"Господин Тръмп, не дърпайте лъва за опашката, защото само ще съжалявате\", каза по-рано Рохани и предупреди, че евентуална война с Иран ще е \"майката на всички войни\". Рохани обаче не изключи възможността за мир между Вашингтон и Техеран, отбелязва Ройтерс.", "date": "2018.07.23", "title": "Тръмп заплаши Иран:  Ще понесете последствия, каквито малцина са понасяли в историята"}
{"url": "https://www.faktor.bg/bg/articles/dzhambazki-1", "text": "Парите за издръжка на бежанските центрове да се пренасочат към охрана на границата, а лагерите да бъдат закрити, заради малкото настанени мигранти там. Това поиска в Харманли евродепутатът Ангел Джамбазки. Журналисти в бежанския център не бяха допуснати, но според политиците лагерът бил почти празен – както били и повечето центрове в страната. \"Отидохме в центъра в Харманли, там присъстваха ръководството на лагера, Държавната агенция по бежанците (ДАБ), медии, а от ръководството на ДАБ ограничиха медиите с невдигане на телефона, оставиха ги пред вратата на бежанския лагер. Българската държава е направила необходимото, за да живеят бежанците в добри условия. Фактът, че ръководството на агенцията не допусна вашите колеги, е показен - непрофесионализъм и безотговорност\", бе категоричен евродепутатът и заместник-председател на ВМРО Ангел Джамбазки в студиото на \"България он Еър\". По темата с евтаназирането на дребни преживни животни заради чумата, Джамбазки каза, че признава неумелия подход на държавните власти и заяви, че част от проблема е циркулирането на слухове за малки обезщетения, които застрашават поминъка на хората.  Евродепутатът каза още, че от ВМРО са посетилии Софийските бежански центрове - тези в кв. \"Овча купел\" и кв. \"Враждебна\". \"Нашата теза е, че тези центрове трябва да бъдат закрити, за да няма възможност някой да се изкуши да помисли че има някакъв резерв. Трябва да са трансформирани, може към местата за лишаване от свобода\", каза още евродепутатът.  Според заместник-председателя на ВМРО ситуацията в Либия е по вина на администрацията на Хилари Клинтън. \"При темповете на нарастване на населението в Африка и поради лошите условия, в които живеят хората там, те ще тръгнат към Европа. Франция, Белгия, Великобритания, Германия са държави, които са имали колонии в Африка. Ние нямаме причина да плащаме тази сметка. Тези, които са теглили този кредит, трябва да си платят цената\", заяви Джамбазки.  Евродеутатът определи коалицията \"Обединени патриоти\" като \"най-доброто и успешно политическо образувание в сектора на българското родолюбие, постигнато на висока цена\".", "date": "2018.07.23", "title": "Джамбазки: Парите за бежанските центрове да се пренасочат за охрана на границата"}
{"url": "https://www.faktor.bg/bg/articles/yunker-se-sreshta-s-tramp-v-opit-da-predotvrati-targovski-konflikt-mezhdu-sasht-i-es", "text": "редседателят на Европейската комисия Жан-Клод Юнкер ще се срещне с американския президент Доналд Тръмп във Вашингтон в сряда тази седмица, за да обсъдят търговски въпроси. Визитата цели да облекчи споровете от последните месеци, но ЕС е готов да отвърне, ако САЩ наложат мита на европейските автомобили, коментира наскоро еврокомисарят по търговията Сесилия Малмстрьом, която ще пътува заедно с Юнкер. На 1 юни Вашингтон въведе мита върху стоманата и алуминия и заплашва да ги разпростре и върху автомобилната индустрия. Износът на стомана и алуминий от ЕС за САЩ бе на стойност 6.4 млрд. годишно. Износът на автомобили и автомобилни части е на стойност 51 млрд. евро годишно. \"Заедно с държавите-членки подготвяме списък с балансиращи мерки. И ясно показахме това на американските си партньори\", заяви Малмстрьом. ЕС вече наложи мита на стоки на стойност 2.8 млрд. евро от САЩ – от бърбън до мотоциклети. \"Целта на председателя Юнкер е да установи добри отношения и да види как може ситуацията да деескалира, да се опазим от влошаването ѝ и да прецени дали има формат, в който тези въпроси да бъдат обсъждани\", каза още Малмстрьом. \"Не отиваме да преговаряме за нищо.\" В типичния си стил Тръмп вече заплаши, че ако Юнкер не предложи големи търговски отстъпки при посещението си във Вашингтон идната седмица, Европа трябва да очаква \"огромно възмездие\". Германската индустрия предупреди вчера, че митата, с които Тръмп заплашва, могат да навредят и на САЩ. \"Тарифите, оправдани с националната сигурност, трябва да бъдат забранени\", каза директорът на индустриалната асоциация BDI Дитер Кемпф в интервю за \"Велт ам Зонтаг\". Германската автомобилна индустрия дава работни места на повече от 118 хил. души в САЩ и 60% от продукцията им е за износ. \"Европа не трябва да се оставя да бъде изнудвана\", подчерта той. Германският икономически министър Петер Алтмайер изрази надежда да се намери решение и за двете страни. (източник: Дневник)", "date": "2018.07.23", "title": "Юнкер  се среща с Тръмп в опит да деескалира търговския конфликт между САЩ и ЕС"}
{"url": "https://www.faktor.bg/bg/articles/novini/balgariya/deputat-ot-bsp-za-obvinenieto-kam-ninova-ako-ima-podstrekavane-tryabva-da-ima-razsledvane-i-sad", "text": "\"Проблемът на Странджа не е чумата, а обезлюдяването\", коментира пред бТВ депутатът от БСП Петър Кънев по повод напрежението в Странджа заради чумата по животните. Относно обвинението на ГЕРБ към лидера на БСП Корнелия Нинова, че е подстрекавала протестиращите в Шарково и с това е застрашила националната сигурност, Кънев каза:  \"Ако има подстрекаване, трябва да има разследване и съд\". Относно проекта на БСП \"Визия за България\" Петър Кънев обясни, че в документа няма цифри, защото това не е бюджет. Тази визия е покана за дебат, уточни той.", "date": "2018.07.23", "title": "Депутат от БСП за обвинението към Нинова: Ако има подстрекаване, трябва да има разследване и съд"}
{"url": "https://www.faktor.bg/bg/articles/novini/balgariya/valezhi-i-gramotevichni-buri-v-pochti-tsyalata-strana-dnes", "text": "Рязка промяна във времето започва от днес. След високите температури през почивните дни започва захлаждане, което идва с валежи и гръмотевици. Предупреждение от първа степен – код жълто, за интензивни валежи и силни гръмотевични бури, е обявено днес в почти цялата страна. Условия има и за градушки. Очаква се захлаждане, а утре на места е в сила и оранжев предупредителен код. Валежите започнаха още вчера – силна буря с проливен дъжд наводни улици и дворове в Старозагорска област. В областния град валя около 40 минути. Дъждът бе придружен със силен вятър и гръмотевици. В Мездра пък градушка с големина на орех нанесе тежки поражения по десетки автомобили. Много от колите са със спукани и счупени стъкла. До петък отново на много места в страната ще има валежи, придружени и от гръмотевични бури. Има условия за интензивни явления и  значителни по количество валежи. Възможни са и градушки.", "date": "2018.07.23", "title": "Валежи и гръмотевични бури в почти цялата страна днес"}
{"url": "https://www.faktor.bg/bg/articles/trusove-v-eliseyskiya-dvorets-makron-gotvi-rokadi-v-kantselariyata-si", "text": "Истинска политическа буря се разрази във Франция заради скандала с висш служител от охраната на държавния глава, заснет да бие демонстранти.  Еманюел Макрон е наредил да бъде извършена реорганизация на неговата канцелария. Френският президент е признал за слабости в начина, по който Елисейският дворец е подходил към случая.  Двамата сътрудници на Макрон, задържани за побой, остават в ареста (СНИМКИ) Миналата седмица в. „Монд” публикува видеозапис, на който се вижда как президентският охранител Александър Бенала влачи жена, а после бие мъж по време на протести на 1-ви май в Париж.  В петък Еманюел Макрон уволни телохранителя, но беше разкритикуван, че не е предприел действия по-рано.", "date": "2018.07.23", "title": "Трусове в Елисейския дворец - Макрон готви рокади в канцеларията си"}
{"url": "https://www.faktor.bg/bg/articles/novini/svyat/chetvarto-zemetresenie-v-iran", "text": "Най-малко 25 човека бяха ранени днес при земетресение с магнитуд 5,8 в югоизточната част на Иран, след като вчера в страната имаше три труса, при един от които пострадаха почти 290 души, предаде Ройтерс, като се позова на ирански медии. Според службата за справяне с кризи в провинция Керман засега има информация за 25 ранени. Спасителни екипи са изпратени в 40 засегнати села, каза говорител на Червения полумесец в провинцията. Геофизичният институт на САЩ заяви, че земетресението е било с магнитуд 5,5, а епицентърът му е бил на 37 километра източно от град Керман, на дълбочина 10 километра. Вчера в западната провинция Керманшах беше регистрирано земетресение с магнитуд 5,9, при което бяха ранени поне 287 човека. Преди това в южната провинция Хормозган имаше два труса с магнитуд 4,7 и 5,7, при които бяха нанесени само материални щети.", "date": "2018.07.23", "title": "Четвърто земетресение в Иран"}
{"url": "https://www.faktor.bg/bg/articles/novini/svyat/devet-dushi-sa-raneni-pri-strelba-v-toronto", "text": "Девет души, сред които и дете, са ранени при стрелба в източната част на канадския град Торонто, в квартал Грийктаун, съобщиха световните агенции, цитирайки полицията и канадски медии. Стрелецът е мъртъв. Засега няма подробности за състоянието на пострадалите при стрелбата, открита около 22 часа местно време, които са откарани в болница. Не е ясно още и кой е застрелял нападателя. Говорител на полицията заяви, че е рано да се каже дали става дума за тероризъм.", "date": "2018.07.23", "title": "Девет души са ранени при стрелба в Торонто"}
{"url": "https://www.faktor.bg/bg/articles/novini/svyat/samubiystven-atentat-v-kabul-14-zaginali", "text": "Най-малко 14 души са загинали при самоубийствен атентат на летището в Кабул при завръщането от изгнание на афганистанския вицепрезидент генерал Абдул Рашид Достум тази нощ. Атентатор самоубиец се е взривил на входа на летището. Около 60 души, сред които цивилни и членове на силите за сигурност, са били ранени. Самият вицепрезидент, който прекара 14 месеца в изгнание в Турция, не е пострадал. Той е преминал няколко минути преди това през зоната, където камикадзето е взривило жилетка с експлозиви. Много от привържениците му обаче са пострадали или убити.", "date": "2018.07.23", "title": "Самоубийствен атентат в Кабул, 14 загинали"}
{"url": "https://www.faktor.bg/bg/articles/novini/svyat/podnovyavat-pregovorite-v-makedoniya-za-imeto-na-stranata", "text": "Днес в Скопие ще бъдат подновени консултациите за провеждането на референдума за новото име на Македония – Северна Македания. На масата за преговори отново ще седнат лидерите на основните политически партии, които миналата седмица не успяха да постигнат никакво съгласие. Те трябва да се договорят за сформирането на Държавна избирателна комисия и за детайлите на самото допитване. Най-сложен засега се оказва въпросът как да бъде формулирано запитването на референдума. Премиерът Зоран Заев предлага текстът да бъде \"Дали сте за НАТО и ЕС с приемане на договора между Република Македония и Гърция\", но не среща необходимото съгласие.", "date": "2018.07.23", "title": "Подновяват преговорите в Македония за името на страната"}
{"url": "https://www.faktor.bg/bg/articles/novini/balgariya/shte-vlyazat-li-veterinarite-pri-zarazenoto-stado-v-bolyarovo", "text": "В село Болярово днес се очаква да бъдат взети нови проби от стопанството на Ана Петрова, за да се установи дали наистина има зараза в стадото й от 200 овце. Собствениците все още не са убедени дали трябва да бъдат тези проби, защото имат съмнения за разминаване в резултатите. Днес в стопанството ще пристигне нов ветеринарен лекар, след като в петък животновъдите категорично отказаха да допуснат негов колега в стадото, който да вземе втори проби за опасното заболяване. Междувременно в село Шарково започва изплащането на обезщетенията след като и последните три стада бяха евтаназирани. В сила остава забраната за недопускане на хора без адресна регистрация в селата с установена зараза от чума по животните.", "date": "2018.07.23", "title": "Ще влязат ли ветеринарите при заразеното стадо в Болярово?"}
