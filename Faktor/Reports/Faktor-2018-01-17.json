{"url": "http://www.faktor.bg/bg/articles/dolnata-kamara-na-britanskiya-parlament-prie-zakonoproekta-za-izlizane-ot-es", "text": "Британските депутати в долната камара на парламента гласуваха с 324 срещу 285 гласа в полза на законопроекта за излизането на Великобритания от ЕС, предаде AFP, цитирана от \"Фокус\". Британският министър по въпросите свързани с Брекзит - Дейвид Дейвис заяви, че законопроектът ще даде възможност за \"гладко и подредено\" излизане от Съюза. Предстои същият да бъде представен пред горната камара в парламента - тази на лордовете.", "date": "2018.01.17", "title": "Долната камара на британския парламент прие законопроекта за излизане от ЕС"}
{"url": "http://www.faktor.bg/bg/articles/rumanskiyat-prezident-posochi-zhena-za-premier", "text": "Румънският президент Клаус Йоханис посочи в сряда депутата от Европейския парламент Виорика Дънчила като трети премиер на страната от ЕС за седем месеца. За първи път е предложена жена за министър-председател на Румъния. Късно в понеделник предшественикът й Михай Тудосе подаде оставка след властови боричкания с ръководителя на управляващите социалдемократи Ливиу Драгня. 54-годишната Дънчила, която се смята за близка до Драгня, все още трябва да бъде одобрена от парламента, но това се разглежда като формалност, доколкото оглавяваното от социалдемократите правителство се радва на мнозинство. Тудосе бе вторият премиер, назначен от социалдемократите, след като правителството на предшественика му Сорин Гриндеану беше потопено от партията с вот на недоверие през миналия юни.", "date": "2018.01.17", "title": "Изненадващо румънският президент посочи жена за премиер"}
{"url": "http://www.faktor.bg/bg/articles/ministar-shte-otgovarya-za-samotnite-hora-vav-velikobritaniya", "text": "Британският премиер Тереза Мей обяви, че назначава държавен министър, отговарящ за хората, страдащи от самота, предаде Франс прес. С това Мей е изпълнила една от каузите, за които се бореше депутатката Джо Кокс, убита през 2016 година. Британският премиер заяви, че иска да вземе \"мерки срещу самотата, която изпитват възрастните хора, болногледачите, тези, които са загубили любими хора, онези, които нямат с кого да си говорят\". Трейси Крауч, държавният министър за спорта и гражданското общество, ще поеме и този ресор. По данни на Червения кръст над 9 милиона жители на Великобритания, чието население е общо 65,6 милиона души, страдат от самота. Според проучване на неправителствена организация от юни 2016 г. около 200 000 души на острова не са обменили и дума с приятел или близък от повече от месец. Лейбъристката депутатка Джо Кокс, която бе силно ангажирана с този въпрос, бе убита от симпатизант на неонацистки движения през юни 2016 г.", "date": "2018.01.17", "title": "Министър ще отговаря за самотните хора във Великобритания"}
{"url": "http://www.faktor.bg/bg/articles/novini/balgariya/spas-garnevski-kogato-bsp-izchezne-togava-shte-svarshi-i-koruptsiyata-v-balgariya", "text": "Напомням, че за първи път от 27 години в Народното събрание се внася вот на недоверие на тема корупция, посочи Георги Свиленски депутат от БСП. Според народният представител от ГЕРБ - Спас Гърневски именно БСП е първоизточник на корупцията защото, както по време на нейното 45 годишно управление, така и по време на прехода те управляват икономическите процеси в България. Пред БТВ двамата се съгласиха само за едно, че подобно и на останалия свят корупция има. Свиленски подкрепи това твърдение с данни от изследване според което голяма част от гражданите и бизнеса са били принудени да участват в корупционни действия. \"Не искаме ли всички заедно да се преборим за намаляване на този проблем\", попита червения депутат и отбеляза, че правителството не полага усилия в тази посока. Гърневски веднага отвърна, че ГЕРБ се опитват още от есента да прокарат антикорупционен закон, на който обаче президента налага вето. Законът, по-късно, бил приет с широка подкрепа в парламента, което показва колко много е необходим. \"Има достатъчно институции, които се борят с корупцията но нямат резултати. Затова нека НС да оглави тази борба\", заяви депутатът от ГЕРБ имайки в предвид назначаването на шеф на новия антикорупционен орган от парламента. Той не скри удивлението си от факта, че именно партията, която беше узаконила корупцията по време на 45-годишния си режим с член 1 от конституцията, който я определяше нейната ръководна роля в държавата и позволяваше само на малка част партийци да се развиват за сметка на останалите граждани, въобще говори по този въпрос. Червеният депутат продължи да настоява, че освен в разходите има и корупция в приходите, като управляващите не отразяват вземанията коректно. \"Нали има прокуратура, пуснете си сигналите\", отвърна Гърневски и продължи: \"Вие имате човек в парламента признат за виновен за тежко политическо престъпление - купуване на гласове. Това не е ли корупция?\"   \"А вие пък имате зам.-министър с повдигнато обвинение за измама\", не му остана длъжен социалистът.  \"Партията ви приватизира цялата държава\", допълни той.   \"Аз съм бил кмет на цял Пловдив и не съм приватизирал 3 квадратни сантиметра, а вашата Нинова взе цяло външно търговско дружество\", контрира Гърневски.    \"С корупция може да се печелят избори\", отговори Свиленски. \"Да предположим, че последните години управлява най-корумпираното правителство. Хората три пъти избират Бойко Борисов - колко по-лоши са БСП за да не бъдат избрани?\", попита Спас Гърневски. По думите на Свиленски БСП не се е обидила на ДПС и вота няма да успее математически но хората щели да видят как се управлява страната.  Това засегна депутатът от ГЕРБ и той изригна: \"Нинова не приватизира ли? ДС ограби ли спестяванията хората? Това е комунистическата реалност, която превърна България в най бедната в Европа\". По думите му вече 70 години БКП/БСП тормози българите със своите метамарфози. \"Когато БСП изчезне тогава ще свърши и корупцията в България\", заключи Гърневски.", "date": "2018.01.17", "title": "Спас Гърневски: Когато БСП изчезне тогава ще свърши и корупцията в България"}
{"url": "http://www.faktor.bg/bg/articles/novini/balgariya/i-vmro-v-kompaniyata-na-bsp-otkazva-da-podkrepi-istanbulskata-konventsiya", "text": "Зам.-председателят на ВМРО - БНД Искрен Веселинов изрази позицията на партията относно ратификацията на Истанбулската конвенция. Това стана ясно от официално съобщение до медиите. Позицията на Искрен Веселинов е публикувана в личния му профил в социалната мрежа Фейсбук. \"Истанбулската конвенция не може и няма да бъде подкрепена независимо колко и какви преводи ще й бъдат направени\", заяви Веселинов в публикацията си. \"Чудя се на дръзновенния ентусиазъм на няколко активисти, които обясняват, че нещо сме се загубили в превода. Пълни глупости! Колкото по-коректно я преведат, толкова по-ясно ще стане от какво се притесняваме, защото на много места сега \"джендър\" е преведено просто като \"пол\", възмущава се зам.-председателят на ВМРО - БНД. За притесненията на партията Веселинов обясни, че \"истината ще стане видима от всеки, който прочете оригинала\". По думите му всеки щял да започне да се чуди не е ли сбъркано заглавието на конвенцията - \"тя жените ли брани или тези, които играят женска социална роля?????\". Искрен Веселинов уточнява, че той не говори само от името на колегите му от ВМРО. \"Впрочем говоря не само от името на колегите от ВМРО - нито един член на групата на Обединени патриоти няма да подкрепи подобни текстове, които открехват вратата за либералния Содом и Гомор...\", категоричен е Веселинов.", "date": "2018.01.17", "title": "И ВМРО в компанията на БСП - отказва да подкрепи Истанбулската конвенция"}
{"url": "http://www.faktor.bg/bg/articles/smeniha-zam-direktorite-na-sledstvieto", "text": "Досегашните заместници на НСлС - Лъчезар Пенев и Кънчо Митев, подадоха оставка и тя бе уважена. Кънчо Митов е възстановен на длъжността \"следовател в НСлС\", считано от датата на решението, а Лъчезар Стоичков Пенев е освободен и от длъжността \"следовател\" в НСлС, считано от 31 януари 2018 г., във връзка с депозираната оставка. Поради навършване на 65-годишна възраст, Прокурорската колегия освободи Антон Стоянов Стоянов от заеманата длъжност \"следовател в НСлС\" от 22 януари 2018 г. Трима зам.-директори на Националната следствена служба (НСлС) бяха назначени от прокурорската колегия на Висшия съдебен съвет, съобщиха от ВСС. Тримата са Магдален Тошев Маринов - прокурор, завеждащ-отдел \"Специализиран\" във Върховна касационна прокуратура, Юлиана Петкова Кацарова-Чорбаджиева - прокурор във ВКП и Ивелина Христова Христова - следовател в Национална следствена служба. Магдален Тошев има общ юридически стаж над 26 години в органите на съдебната власт. Заемал е последователно длъжностите: младши прокурор в Районна прокуратура - Пловдив; прокурор и заместник на районния прокурор в Районна прокуратура - София; прокурор в Софийска градска прокуратура; съдия в Окръжен съд - София; прокурор и заместник-градски прокурор; прокурор във ВКП и завеждащ отдел \"Специализиран\". Юлиана Петкова Кацарова-Чорбаджиева има общ юридически стаж над 25 години в органите на съдебната власт. Заемала е следните длъжности: прокурор в Районна прокуратура - София, прокурор в Софийска градска прокуратура, прокурор в Апелативна прокуратура - София, прокурор във ВКП и завеждащ-отдел във ВКП. Ивелина Христова Христова има общ юридически стаж над 20 години в органите на съдебната власт. Заемала е последователно следните длъжности: следовател в Столична следствена служба; прокурор в Районна прокуратура - София, следовател в НСлС.", "date": "2018.01.17", "title": "Борислав Сарафов се сдоби с трима нови заместници"}
{"url": "http://www.faktor.bg/bg/articles/evropeyski-deputati-dogodina-izbirame-nov-evropeyski-parlament-kolko-mesta-shte-poluchi-rusiya", "text": "Според няколко европейски депутати Европа трябва да засили отбраната си срещу руската намеса преди следващите избори за законодателния орган на ЕС - през 2019 г., предава Politico, цитирано от \"Фокус\". \"Догодина гражданите на Европа ще изберат нов Европейски парламент. Колко места ще получи Русия? Да не се залъгваме. Руската намеса се превръща в норма\", заяви датският европейски депутат от групата на Социалистите и демократи Йеп Кофод.  ЕС и в момента има инструмент за париране на руското влияние. Работната група \"СтратКом - Изток\" има задачата да забелязва и да изкоренява руската дезинформация. Същевременно ЕК през април ще публикува широка европейска стратегия срещу фалшивите новини.  Но някои европейски депутати смятат, че това не е достатъчно. Според испанския евродепутат от ЕПП Естебан Гонзалес Понс бюджетът на \"СтратКом - Изток\" е едва един милион евро, докато се смята, че Русия изразходва един милиард за пропаганда и дезинформация.  \"Работната група трябва да има достатъчно средства и повече персонал, за да си върши добре работата\", смята Дейвид МакАлистър от ЕПП.", "date": "2018.01.17", "title": "Догодина избираме нов Европейски парламент - колко места ще получи Русия?"}
{"url": "http://www.faktor.bg/bg/articles/novini/svyat/bez-dopalnitelni-taksi-pri-plashtane-s-karti-v-ramkite-na-es", "text": "Без допълнителни такси при резервации на хотели или самолетни билети, както и при пазаруване в интернет от чуждестранни търговци. Директива на ЕК забранява допълнителното таксуване при плащане с дебитни или кредитни карти в рамките на Европейския съюз, предаде БТВ.  В България такси при плащане с банкови карти не се начисляват, но това не важи, ако ползваме картата си за сделки зад граница. От Еврокомисията са пресметнали че годишно 550 млн. евро губят потребителите под формата на такива такси. Често при покупка на самолетен билет с карта от чужда авиокомпания, да речем за полет от Лондон до Ню Йорк, освен билета накрая се оказва че дължим и допълнителна суми. Същото важи, ако купуваме стоки онлайн от търговци зад граница. Таксата може да е фиксирана или пък процент от цената на стоката. С действието си новата директива дава право на потребителите да търсят отговорност на търговците, които в рамките на ЕС продължат да налагат допълнителни такси.", "date": "2018.01.17", "title": "Без допълнителни такси при плащане с карти в рамките на ЕС"}
{"url": "http://www.faktor.bg/bg/articles/andrey-kovachev-enp-za-parvi-pat-v-istoriyata-ministar-predsedatel-na-balgariya-se-obrashta-kam-chlenovete-na-evropeyskiya-parlament", "text": "За първи път в историята министър-председател на България се обръща към членовете на Европейския парламент. Това заяви пред \"Фокус\" Андрей Ковачев, заместник-председател на групата на ЕНП в Европейския парламент и ръководител на българската делегация в него.  По думите му всички големи политически групи в ЕП са приели много положително представянето в Брюксел на българските приоритети за председателството на страната ни на Съвета на ЕС. Ковачев добави, че лично е получил много поздравление за представянето.  \"Това, което най-много впечатли ЕП в изказването на премиера Бойко Борисов, е историческия анализ за това, че на Балканите всяка несигурност може да върне ситуацията с десетилетия назад\". Ковачев допълни, че депутатите са се впечатлили  още от това, че за разлика от някой други централноевропейски държави, Бойко Борисов е демонстрирал проевропейски стил по отношение на европейската солидарност.  Това че премиерът Борисов не бяга от темите, които са критични също въздейства положително в ЕП, каза Андрей Ковачев.  Той добави, че изключително важно за ЕС са европейските перспективи на Западните Балкани, защото само един изстрел като този при убийството на Оливер Иванович може да се отприщят емоции и процеси, подобни на тези след Първата световна война.", "date": "2018.01.17", "title": "Андрей Ковачев: ЕП е впечатлен от изказването на Бойко Борисов за мирът на Балканите"}
{"url": "http://www.faktor.bg/bg/articles/zhalt-kod-za-silen-vyatar-v-tsyalata-strana", "text": "Жълт код за силен вятър е обявен за цялата страна за 18 януари - четвъртък, сочи справка в сайта на Националния институт по метеорология и хидрология към БАН.  Синоптиците предупреждават, че на Атанасовден ще духа силен северозападен вятър със средна скорост от 14 - 19 м/с и пориви до 24 м/с. През нощта срещу четвъртък ще бъде облачно и с валежи предимно от сняг. Ще духа умерен северозападен вятър. Минималните температури ще са между минус 3 и 2 градуса.  През деня валежите ще спират, а привечер и облачността ще започне да се разкъсва и намалява. Ще остане ветровито с умерен и силен северозападен вятър. Температурите ще се понижат и максималните ще са предимно между 0 и 5 градуса.", "date": "2018.01.17", "title": "Жълт код за силен вятър в цялата страна на Атанасовден"}
{"url": "http://www.faktor.bg/bg/articles/politika/hlyab-i-pasti/balkanite-se-prevrashtat-v-myasto-na-sblasak-mezhdu-rusiya-i-zapada-za-geopolitichesko-vliyanie", "text": "Защо Вашингтон така активно въвлича Скопие в своята орбита, след като, на пръв поглед политическото значение на македония съвсем не е голямо?  Ясно е, че Балканите се превръщат в място на сблъсък между Русия и Запада за геополитическо влияние. Задачата на Русия е да запази позициите си на Балканите. Задачата на Запада - да изтласка Русия от Балканите като приеме в НАТО остатъците от бивша Югославия, което е относително просто политически (отчитайки влиянието на ЕС в региона) и евтино от материална гледна точка. Процесът не е от вчера. В рамките на шестото разширяване (2009 година) алиансът погълна Албания и Хърватия. През юни 2017 година – и Черна гора.  Тогава стана видимо геополитическото противопоставяне Русия - Запад. Позициите на Русия в Албания и Хърватия бяха крайно слаби, на се надявахме на Черна гора, опитвахме се да възразяваме срещу интеграцията и в НАТО, започнахме информационна война (която Подгорица се опита да представи за хибридна  – с опит за преврат, шпиони и т.н.). В крайна сметка малката страна беше пречупена, възползвайки се от това, че Черна гора в голяма степен е \"семейно предприятие\"  – Мило Джуканович не изпуска от ръцете си лостовете за управление още от времето на Горбачов. Москва също се опита да се договори с него (и теоретично имаше шансове за това), но в пакета с предложения на Запада Трябва да се отбележи, че в \"геополитическата битка за Балканите\" Русия се намеси сравнително отскоро - едва в последните години. Затова пък Вашингтон, Брюксел и Берлин подходиха сериозно към въпроса, а пубилицистичните описания на \"битката с Русия\" ги подтикваше към това: тоест, ако не успеете, руската мечка ще дойде и ще ви изяде, нищо, че сега още спи зимен сън.  когато НАТО приближи \"червената линия\", която за Русия е Сърбия. На Запад разбират, че няма лесно да получат Сърбия, затова действат банно и внимателно, като на този етап се съсредоточават върху Скопие. Русия отговоря с каквото может, но дълбоко провинциалнното положение на Македония разпалва кипящите там страсти. А страстите действително кипят - става дума за крайна степен на информационна война.   Какво може Русия да противопостави на Запада в Македония. Глобално погледнато - не много. При това там няма никакъв смисъл да се правят големи залози (толкова е и съвкупната стойност на тази страна) – с големи залози си струваше да се играе в Черна гора. За разлика от нея Македония дори няма излаз на море, от всички страни (с изключение на Сърбия и квазидържавата Косово) е обкръжена от държави от НАТО и претендира за \"тиквения медал\" за най-проблемната от социална, икономическа и политическа гледна точка. Съществува дори такава версия: Западът нарочно иска да въвлече Москва в борба за Македония. Защото Москва в крайна сметка ще изгуби Македония, но загубата ще бъде видима и демонстративна. Скопие отдавна щеше да бъде в НАТО, ако Македония наистина беше нужна на някого. Формално на пътя на македонците в Алианса лежи едно почти комично препятстви - името на държавата. Гърция за нищо на света не е съгласна да дели с Македония историческото наследство на Александър Македонски и неговата империя.   Теоретично сегашното гръцкио правителство би могло да промени тази позиция. Страната има множество проблеми, болезнено зависи от западните пари и институции. Но за гърците е безсмислено да правят някакви отстъпки, без да получават нищо.  Друг въпрос е самата Македония, която живее под перманентната заплаха от гражданска война, бедна, неблагополучна, ненужна (освен за българите – в качеството на провинция). Нейното име е фиксирано в Конституцията, но това не е някакъв коз, с който може да се търгува, може само да успокоява собствената им национална гордост, от която пък никой не се интересува. Затова, според руския министър на външните работи Сергий Лавров, преговорите за името се активизираха, когато \"САЩ решиха, че Македония трябва да е в НАТО\".   Съдейки по всичко, \"проблемът с топонимията\" ще завърши с това, че в НАТО Македония ще влезе с обидното за местните патриоти съкращение БЮРМ - бивша югославска република Македония. Това ще бъде обявено за временно положение, гърците и македонците ще създадат двустранни комисии за досадния за останалите спор, но основният въпрос - въпросът за поредното разширяване на НАТО – ще бъде решен. \"Ние се надяваме, че Македония ще стане 30 член на НАТО\", обеща в новогодишната си реч премиерът на Македония Зоран Заев. Той очаква през тази година страната да получи \"препоръка за начало на преговорите за членство в ЕС. Но защо му е на НАТО тази маловажна от геополитическа гледна точка балканска страна? \"Сама по себе си Македония има   Това е исторически транспортен коридор Север-Юг. Още преди 150 години Австро-Унгария се е интересувала от Вардарския коридор, а по впеме на двете световни войни за контрола на тази комуникационна ос са се водили активни боеве\", коментира Георгий Енгелгард от руския Институт по славяноведение.  Но, според него, основната цел на НАТО е \"задраскването на сивите зони\". \"НАТО се стреми напълно да отстрани всякакви сиви зони в Европа и особено на Балканите. Една от тези сиви зони засега остава Македония\", смята експертът. \"Ако Македония бъде приета в НАТО, това силно ще усложни ситуацията за Сърбия - нашият ключов партньор в региона. На вълната на успеха си американците ще се заемат с \"обработката\" на сръбския елит. Тяхната цел е проста - те не настояват за незабавно влизане на Сърбия в НАТО. Тяхната цел е да отстранят от Сърбия руското икономическо, политическо и медийно присъствие. Да го сведат до нула, както в България, където елитът безусловно следва целите на Вашингтон, а русофилските настроения съществуват на нивото на полузабравен фолклор, който няма никакво политическо влияние\", смята Енгелгардт. И тук се връщаме към дилемата трябва ли Москва да се намесва? На ниво дипломация и предупреждения, че за македонците тези игри няма да завършат добре, че ще има намеса - вече има.   Но иначе географията не може да бъде променена и Македония трябва да бъде възприемана като   където ще потънат всякакви ресурси и усилия.  Много по-рационално е да се съсредоточат усилията върху Украйна и Сърбия, след като вече говорим за \"геополитическата битка за Балканите\".", "date": "2018.01.17", "title": "Балканите се превръщат в място на сблъсък между Русия и Запада за геополитическо влияние"}
{"url": "http://www.faktor.bg/bg/articles/maykata-na-blasnatoto-ot-kmetski-dzhip-dete-prosto-iskam-nakazanie-da-bade-prochetena-prisada", "text": "\"Аз искам наказание, да бъде прочетена присъда, не непременно най-тежката.  Последното заседание на съдае бе на 12-и януари. Делото се отложи, защото съдебно-медицинският лекар не дойде. Последната експертиза знам, че е налице и потвърждава останалите - водачът е виновен. За мен това е агония и безкрайна мъка, защото аз се връщам в началната точка, когато инцидентът се случи\".  Това заяви в студиото на „Здравей, България“ по Нова телевизия Анита Гълъбова, майката на блъснатото от джипа на бившия кмет на Трън дете.  \" Две години минаха. Кога ще има решение и ще се изчете тази присъда, като има всички доказателства? Още сме в Трън, но не сме засичали бившия кмет, който го блъсна. Той не идва и на делата\", каза още Анита. Всичко, което иска неговият адвокат, се приема в съда“, посочи  жената.  По думите й експертизите доказват, че шофьорът е виновен Вече две години няма присъда за мъжа, блъснал детето на заден ход на 13 ноември 2015 г. Тогава 6-годишният Ивайло отивал на училище, но бил ударен от колата. Оцелял е по чудо.  Бившият кмет на Трън Станислав Николов също водил на училище сина си. Той твърди, че малкият Ивайло се блъснал сам в автомобила.  По-късно обаче стана ясно, че свидетели били притискани да не съобщават каквото им е било известно. Има твърдения, че някои са заплашени с убийство.  Експертиза доказва, че водачът е имал и видимост, и техническа възможност да спре. „2 години и 2 месеца експертизи и само експертизи“, коментира майката на пострадалия Ивайло .", "date": "2018.01.17", "title": "Майката на блъснатото от кметски джип дете:  Просто искам наказание, да бъде прочетена присъда"}
{"url": "http://www.faktor.bg/bg/articles/n-vasilev-ako-byahme-v-evrozonata-nyamashe-da-se-sluchi-ktb", "text": "Всички страхове по темата за влизане в еврозоната са измислени и неоснователни“, каза бившият министър на икономиката в правителството \"Сакскобургготски\" Николай Василев в ефира на БТВ. категоричен е Василев.  „Някои бивши комунистически страни влязоха в еврозоната и са доволни от това, каза Василев и даде пример със Словения, Словакия и прибалтийските държави. „Дори нащата да се забавят, е важно да се даде заявка за това“. „Три са темите преди да влезем в еврозоната - цените, регулацията и интеграцията на банковия сектор и международният имидж. Тогава никой няма да казва, че сме втора категория държави. Ще започнем да забогатяваме по-бързо - ще има по-големи инвестиции, ще ни се повиши кредитният рейтинг и доверието в държавата“, убеден е икономистът.  „Според мен интересът на цялата българска държава е да влезем в еврозоната и да сме равноправни европейци. В еврозоната наблюдението на банковия сектор е по-сериозно. Цените няма да се повишат, след влизането ни в еврозоната. Това са измищльотини на хора, които не са икономисти, а популисти. Държавите, които са влезели в еврозоната, инфлацията нито се е повишила, нито намалила.\" Той даде за пример Литва и Латвия, където е отбелязана нулева инфлация.  България е във валутен борд и валутите са фиксирани. Едно е сигурно, нацията ще забогатява по-бързо и заплатите ще се вдигнат. Може да има някои закръглени цени, но ще има повече стоки и цените ще падат“, заяви Николай Василев. „България има неща, с които трябва да се хвали повече. Страната ни има бюджетен излишък за поредна година за разлика от Германия, например. Ако не си поискаме да влезем в еврозоната, никога няма да ни поканят“, завърши бившият икономически министър.", "date": "2018.01.17", "title": "Бивш икономически министър: Ако бяхме в еврозоната, нямаше да се случи КТБ"}
{"url": "http://www.faktor.bg/bg/articles/bratat-na-ronaldinyo-toy-sprya-tova-e", "text": "Звездата на световния футбол Роналдиньо прекратява кариерата си. Единственият футболист в историята, който в кариерата си е печелил световната титла, Шампионската лига, Копа либертадорес и \"Златната топка\", не е играл професионално от 2015 г., но до момента не беше обявил официално, че приключва. \"Той спря. Това е\", каза брат му Роберто Асис, който е и негов мениджър. За последно Роналдиньо се беше във \"Флуминензе\", където през 2015 г. записа девет мача във всички турнири. \"Ще направим различни събития в Бразилия, Европа и Азия. Разбира се, също така организираме и нещо с бразилския отбор\", обяви Асис пред \"Глобо\". Роналдиньо спечели вниманието с изключителната си техника и забележителните финтове, като успоредно с футболния талант даваше свобода и на страстта си към забавленията. Пътят му в професионалния футбол започва през 1998 г. в бразилския \"Гремио\". В следващите три години юношата на клуба изиграва 145 мача, в които отбелязва 72 гола. Силните му изяви на терена са забелязани от ПСЖ и през 2001 г. френският клуб го купува за малко над 5 милиона евро. Две години по-късно Роналдиньо е продаден на \"Барселона\" за 32 милиона евро. Бразилецът става част от звездния отбор на каталунците под ръководството на Франк Рийкард. За пет сезона печели веднъж Шампионската лига (2006 г.) и по два пъти Примера дивисион и Суперкупата на Испания през 2005 и 2006 г. До края на кариерата си играе още за \"Милан\", \"Фламенго\", \"Атлетико Минейро\" \"Керетаро\" и \"Флуминензе\". С \"Атлетико Минейро\" той спечели Копа либертадорес. Най-големият успех на Роналдиньо с националния отбор на Бразилия е спечелването на световното първенство през 2002 г. в Япония и Южна Корея. Наскоро бразилските медии обявиха, че Роналдиньо се насочва към политиката. Той се подготвя да се кандидатира за сенатор.", "date": "2018.01.17", "title": "Братът на Роналдиньо: Той спря, това е!"}
{"url": "http://www.faktor.bg/bg/articles/grisho-otselya-sled-koshmaren-mach-s-amerikanskiya-debyutant-makenzi-makdonald", "text": "Първата българска ракета Григор Димитров изигра кошмарен мач срещу американския дебютант Макензи Макдоналд. Българинът все пак успя да се класира за третия кръг на Australian Open след оспорвана борба в цели пет сета. Той оцеля след драматична победа с 4:6, 6:2, 6:4, 0:6, 8:6 след 3.25 часа. В третия кръг световният №3 ще се изправи срещу руснака Андрей Рубльов, който победи финалиста от 2006 г. Маркос Багдатис с 6;4, 6:7 (5), 6:4, 6:2. Димитров ще играе с Рубльов във втори пореден турнир от Големия шлем след US Open. Тогава българинът допусна неочаквана загуба от 20-годишния руснак във втория кръг.", "date": "2018.01.17", "title": "Гришо оцеля след кошмарен мач с американския дебютант Макензи Макдоналд"}
{"url": "http://www.faktor.bg/bg/articles/modni-idei-s-zhiletka", "text": "Зимните намаления са в разгара си, а вие искате да сте сигурни, че сключвате изгодна сделка, като инвестирате в модерни, но и удобни дрехи. Сред топ попаденията е и топлата, мека жилетка! Жилетката е може би една от най-практичните модни покупки, а сега, когато по магазините цените рязко са паднали, може да откриете изключителни модели от качествена вълна, мека прежда или пък с ефектен принт. Жилетката си е класика в жанра - тя не признава сезони и тенденции, защото винаги може да ви е от полза. Независимо дали искате да ви сгрее през зимата, да ви пази от хладния вятър на есента или пък да ви служи като преходна връхна дреха през пролетта. Разбира се, всяка година различни модели са на мода. Напоследък по-актуални са oversized кройките, както и жилетките без закопчаване. Широките ръкави и едрите плетки също са топ тенденция, като с тях може да се настроите на ретро вълна или да ги използвате, за да внесете малко бохо нотки в стила си. Жилетките със странично закопчване на рамото пък са подходящ избор, ако харесвате по-разчупените линии и търсите нестандартна визия. С тях обаче трябва да сте по-внимателни, тъй като пасват на по-издължена и стройна фигура. За офис стила пък може да заложите на по-къси модели от фина плетка,  защото са по-консервативни и елегантни. Тях може да комбинирате с класически черен панталон, с панталон чино, с пола молив или пък разкроена с миди дължина.   Жилетка вместо палто За тази зима една от популярните модни тенденции е да заместите пухкавото яке и строгото палто с дебела жилетка. Дължината обикновено е до глезена или до средата на прасеца. Този модел се съчетава с боти на ниска подметка, кубинки или ботуши в стил UGG. Задължително комбинирайте и с топъл шал. Женствена с рокля Ако търсите по-женствено и кокетно излъчване, може да комбинирате жилетката с къса рокля от ефирна материя или с модел на рокля по тялото. Чифт токчета, тънък колан и ефектен шал завършват визията ви. По желание може да замените токчетата с ботуши с равна подметка. Небрежно с дънки Класическата комбинация, която повечето дами предпочитат, е на мека жилетка с дънки. При oversized жилетките прилепналите дънки са по-подходящ избор. Бъдете модерни, като комбинирате жилетката с ретро дънки с кройка от 90-те и сатенен топ и дантелено деколте.  С клин и кецове За разходка в парка, неделно кафе или пък просто когато ви се носи нещо удобно и неангажиращо - съчетайте жилетката с плътен клин, туника и кецове. За този случай моделите с дължина до средата на бедрото ще са по подходящ избор от късите жилетки.  Комбинирана с аксесоари Жилетката е дреха, която носи на аксесоари. При шапките - за по-елегантна и модерна визия, може да се спрете на модел с широка периферия. За небрежен стил ще ви послужат плетените шапки. Шаловете също са задължително допълнение към жилетката - по-топли и обемни за студените дни, или пък по-ефирни и цветни за пролетта. Хубаво и когато комбинирате жилетката с колан. Тънкият колан акцентира върху талията, но пък напоследък като че ли има някакво завръщане към широките колани. Що се отнася до чантата - моделите с дълга дръжка са най-често срещаният избор, но за по-ежедневна визия може да заложите на кожена раница. (rozali.com)", "date": "2018.01.17", "title": "Модни идеи с жилетка"}
{"url": "http://www.faktor.bg/bg/articles/pochina-aktyorat-stefan-iliev", "text": "Напусна ни актьорът и дългогодишен председател на Съюза на артистите в България – Стефан Илиев. Това съобщиха от съсловната организация. Стефан Илиев - Чечо е един от обичаните, наложили се във времето с професионализма си актьори от старата генерация. Актьорът беше отличен през 2015 г.с наградата “Икар” за чест и достойнство. Стефан Илиев получи наградата и за приноса си като дългогодишен председател на Съюза на артистите в България, тъй като е успял да съхрани целостта на организацията в 15-те години начело. За 55 години на сцената Чечо, както го наричат приятелите, има 70 театрални роли и десетки в киното. Стефан Илиев бе председател на САБ между 1990 и 2005 г. Роден е на 25.06.1935 г. в Истанбул. Завършва актьорско майсторство при Н.О. Масалитинов във ВИТИЗ „Кръстьо Сарафов” през 1958. Дебютира в ролята на Дженаро в „Лукреция Борджия” от Виктор Юго в ДТ – Габрово. Работи в Драматичен театър – Габрово (1958 – 59), Драматичен театър – Плевен (1959 – 60), Драматичен театър – Перник (1960 – 64), Народен театър за младежта (1964 – 66), Театър на поезията и естрадата (1966 – 69), Театър „София” (1969 – 90), МГТ „Зад канала” (от 1990). Сред по-големите му роли в театъра са: Авакум Захов в „Спящата красавица” – А. Гуляшки, Херцогът в „Скъперникът рицар” – А. С. Пушкин, Поручикът в „Поручикът и Марютка” – Б. А. Лавреньов, Браун в „Опера за три гроша” – Б. Брехт, Гьорингв „Червено и кафяво” – Ив. Радоев, Вершинин в „Три сестри” – А. П. Чехов, Сър Оливер в „Училище за сплетни” – Р. Шеридан, Г-н Смит в „Плешивата певица” – Й. Йонеско и др. Поколения зрители го помнят от филмите: „Пленено ято”, „Между релсите”, „Конникът”, „Отклонение”, „Свобода или смърт”, „Осмият”, „Господин Никой”, „Един миг свобода”, „Откраднатият влак”, Трудна любов”, „Зарево над Драва”, „Този истински мъж”, „Магистрала”, „Малката русалка”, „Да изядеш ябълката”, „Снимки за спомен”, „Куче в чекмедже”, „За госпожицата и нейната мъжка компания“, „Забравете този случай”, „Петък вечер”, „О, господи, къде си?” и др.", "date": "2018.01.17", "title": "Почина носителят на “Икар 2015” за чест и достойнство"}
{"url": "http://www.faktor.bg/bg/articles/ikonomika/turizam/obsazhdat-minimalna-tsena-na-noshtuvka-v-hotelite", "text": "По настояване на туристическия бранш ресорното министерство е задействало процедура за определяне на минимални цени на нощувка в хотелите с 3, 4 и 5 звезди. Засега ведомството на Николина Ангелкова единствено е отправило запитване до Комисията за защита на конкуренцията (КЗК) дали подобни минимални цени, под които хотелите да не могат да предлагат нощувки, не нарушават българските закони за защита на конкуренцията или свързани с тях европейски директиви. Отговорът на КЗК се очаква до края на януари. Общият брой на хотелите с 3, 4 и 5 звезди в България към момента е 6144. Мотивите за въвеждането на такива минимални цени са главно два. Единият е, че във ведомството често се получават оплаквания предимно от собственици на по-малки обекти от дъмпинг. При него хотели с категория 4 звезди например продават нощувки с цената, която се предлага и от обекти с 2 звезди. Това поставя собственици на по-нискокатегорийните хотели и по-малките фирми в тежка ситуация и дори в невъзможност да продължат дейността си. Другият мотив е, че такива минимални цени биха могли да послужат и като основа за минимално данъчно облагане за всяка отделна категория, а това би помогнало да се изсветли хотелиерският бизнес, казват от министерството. На големите хотели и вериги минималните цени ще служат за повече предвидимост в бизнеса, допълват от туристическото министерство.", "date": "2018.01.17", "title": "Обсъждат минимална цена на нощувка в хотелите"}
{"url": "http://www.faktor.bg/bg/articles/ikonomika/turizam/angelkova-se-pohvali-1-milion-gratski-turisti-sa-posetili-balgariya-prez-2017", "text": "България е утвърдена туристическа дестинация за гръцките туристи. От януари до ноември 2017 г. броят на гостите от южната съседка, посетили страната ни, е над 1 млн. души. Ръстът спрямо същия период на предходната година е над 8%. Българите, които са посетили Гърция през този период, са били над 1 250 000, сочат данните на НСИ. Това заяви министърът на туризма Николина Ангелкова на работна среща с гръцкия си колега Елена Кунтура. Двете са разговаряли в рамките на най-голямото туристическо изложение в Испания – FITUR в Мадрид. Те са обсъдили възможността за съвместни туристически проекти с Гърция. Могат да бъдат създадени общи продукти за сектора в областта на културно-историческия, морския, уелнес, фестивалния, религиозния и други видове туризъм, допълни министър Ангелкова.", "date": "2018.01.17", "title": "Ангелкова се похвали: 1 милион гръцки туристи са посетили България през 2017"}
{"url": "http://www.faktor.bg/bg/articles/ikonomika/biznes/vasko-nachev-azerskiyat-gaz-mozhe-da-stigne-do-balgariya-oshte-predi-2020", "text": "Русия се надява, че за нея няма да е валиден третия енергиен проект. Това няма как да се случи. Затова атаките от страна на министъра на външните работи на Русия са по елементарен начин да напомня, че те са готови при определени условия, които обаче няма как да се случат, да получим още руски газ чрез „Турски проект“. Това заяви по БНТ енергийният експерт Васко Начев, който заедно с проф. Атанас Тасев коментира темата за азерски газ, който бе договорен преди дни от премиера Бойко Борисов с президента на Азербайджан Алиев.  По думите му реално азерският газ  ще имаме през 2020 година. Има вариант – това е въпрос на политическа воля – през лапоразделка или реварсивна връзка от сега съществуващия транбалкански газопровод, тази газ да дойде в България  доста преди 2020 година.  Според Начев страната ни не може да станем търговец на газ, защото няма къде да го съхраняваме. Но че някой се опитва да смени чрез трактовки от транзита с търговски връзки и ще бъде избегнат третия енергиен пакет,  е нещо напълно невъзможно.", "date": "2018.01.17", "title": "Васко Начев: Азерският газ може да стигне до България още преди 2020"}
{"url": "http://www.faktor.bg/bg/articles/chelen-sblasak-na-avtomobili-kray-haskovo", "text": "Два автомобила са се сблъскали челно при пътно произшествие към 8 часа тази сутрин, съобщиха от ОД на МВР - Хасково. Катастрофата е станала на пътя Е-80 до местността \"Ходжова чешма\" край Хасково. Има пострадали. Видимостта в участъка е намалена заради мъгла.", "date": "2018.01.17", "title": "Челен сблъсък на автомобили край Хасково"}
{"url": "http://www.faktor.bg/bg/articles/podpiski-i-protesti-v-sliven-v-zashtita-na-uchilishte", "text": "Подписки и протести бяха организирани в няколко сливенски училища срещу планираната реформа в образованието. Тя е най-мащабната за последните 30 години и предвижда затваряне или сливане на учебни заведения. Едно от протестиращите училища е 10 СОУ „Йордан Йовков“ в кв. „Българка“. Директорката Диана Кънева разказа пред bTV, че в петък е била извикана на среща при зам.- кмета, на която й било съобщено за реформата, съгласно която училището трябва да се влее в друго училище и всички учители и ученици трябва да бъдат преместени в по-малка сграда. По думите й това преобразуване чрез вливане е възможно само когато едно училище бъде закрито и преобразувано в друго. Още по-смущаващ е фактът, че ще бъде закрито средно училище „Йордан Йовков“ и ще бъде открито друго средно училище – т.е. ще правим едно и също и нещо няколко пъти, каза тя. Затова тази сутрин ученици, родители и учители излязоха на протест, а във фоайето на училището се събира подписка. Ина Николова, която е старши експерт в Община Сливен, обясни, че реформата е предложена с три цели – да се премине към едносменен режим, който трябва да е факт до 2020 г., да се увеличи броят на децата, обхванати в системата на образованието, и за по-ефективно използване на сградния фонд. В случая със СОУ „Йордан Йовков“ сградата е голяма, но не се използва ефективно, посочи тя. Има разлика между вливане и сливане, 10 СОУ ще бъде слято в друго училище, това няма да засегне учениците и училището – те ще продължат да учат и работят в новото училище, каза още Николова. Кънева контрира: училището работи ефективно, а що се отнася до едносменния режим – към него е преминато преди осем години. Според нея базата е апетитна за други интереси. И в други сливенски училища учениците са организирали подписки. Реформата, предложена от Oбщината, тепърва трябва да мине през обществено обсъждане, а гласуването в Общинския съвет ще е през февруари.", "date": "2018.01.17", "title": "Подписки и протести в Сливен срещу преобразуване на училище"}
{"url": "http://www.faktor.bg/bg/articles/novini/svyat/bivsh-savetnik-na-tramp-na-razpit-pred-spetsialniya-prokuror", "text": "Стив Банън ще дава показания по разследването на евентуалната намеса на Русия в последните избори в САЩ. Бившият съветник на Доналд Тръмп - Стив Банън, е призован да се яви пред специалния прокурор, който води разследването за евентуална намеса на Русия в изборите за американски президент. Призовката му е била изпратена от независимия прокурор Робърт Мюлър. Във вторник бившият главен стратег на Белия дом беше призован за изслушване по същия въпрос пред Комисията по разузнаване в Камарата на представителите, която води свое отделно разследване. Банън се съгласи да се яви, но на самото изслушване изненадващо отказа да отговаря на въпросите.", "date": "2018.01.17", "title": "Бивш съветник на Тръмп на разпит пред специалния прокурор"}
{"url": "http://www.faktor.bg/bg/articles/novini/svyat/nova-studena-valna-v-sasht", "text": "Нова студена вълна в североизточните американски щати превърна бреговете на езерото Мичиган край Чикаго в парк от ледени скулптури.  Високата влажност и ниските температури изваяха невероятни ледени картини.  Дърветата и растенията се покриха с лед. Поредната порция студ обхвана щатите Илинойс, Индиана и Мичиган, като донесе снеговалежи, а температурите паднаха до минус 15 градуса.", "date": "2018.01.17", "title": "Нова студена вълна в САЩ"}
{"url": "http://www.faktor.bg/bg/articles/novini/balgariya/zakonat-peevski-tsonev-i-hamid-za-ktb-be-priet-na-parvo-chetene", "text": "Законът на Делян Пеевски, Йордан Цонев и Хамид Хамид срещу вторичното разграбване на КТБ бе приет на първо четене от Народното събрание с рамото на управляващата партия. \"За\" гласуваха 21 народни представители от ДПС и 75 депутати от ГЕРБ. Обединените патриоти пък въобще не гласуваха с изключение на трима, които се въздържаха. Въздържаха се и от Воля - четирима депутати. БСП пък се разделиха - 10 социалисти гласуваха \"против\", а 30 се въздържаха.", "date": "2018.01.17", "title": "Законът \"Пеевски, Цонев, Хамид\" за КТБ бе приет на първо четене"}
{"url": "http://www.faktor.bg/bg/articles/novini/balgariya/borisov-v-strasburg-vchera-edin-izstrel-v-kosovo-razbuni-balkanite", "text": "Сега е моментът да дадем перспектива на Западните Балкани, това е изходът, те го очакват и желаят, така ще се постигне необходимото влияние в региона. В Европа има растеж, няма по-добри от нас. Tова заяви в Страсбург премиерът Бойко Борисов, който представи приоритетите на Българското председателство на Съвета на ЕС. \"Стабилността на Балканите отговаря за стабилността в Европа. Трябва да подготвим Западните Балкани за инвестиции и туризъм така, че младите хора да не не напускат Европа и да отиват в САЩ. Бюджетът на Европа прави политиката и дава предизвикателството със своето финансиране. Кохезионната политика е изключително важна. България има 4% ръст на икономиката, 6% безработица, 0% дефицит, огромен финансов резерв. Готови сме за еврозоната, всеки иска да живее в Европа\", каза Бойко Борисов.  \"България успя в рамките на година да направи така, че миграционният натиск да е 0. С много работа и европейска помощ, благодарение на споразумението в с Турция, то трябва да продължи да работи\", призова българският премиер.  \"Когато е необходимо по Западните Балкани и миграционната политика, България ще даде своята експертиза и ще сподели своя опит\", допълни Борисов. \"Така трябва да си охраняваме границите, че влизането в Европа да става само през КПП. В същото време да се погрижим за хората, които бягат от войната, до нейното приключване. Икономическите мигранти да бъдат допускани дотам, докъдето има нужда от тях\", добави Бойко Борисов. \"Трябва да стане ясно какви са шансовете на страните от Западните Балкани за влизане в ЕС. Вчера един изстрел в Косово например разбуни Балканите. България и Македония дадоха пример, че с такт и добронамереност могат да решават проблеми\", поясни Борисов.", "date": "2018.01.17", "title": "Бойко Борисов в Страсбург: Един изстрел в Косово разбуни Балканите"}
{"url": "http://www.faktor.bg/bg/articles/novini/balgariya/yunnker", "text": "Първият въпрос, който трябва да си зададем е: какво можем да научим от България? Можем да си извлечем поука във връзка с икономическото развитие на България. България бележи растеж два пъти по висок от този на съседна Македония.  Тя ни показа, че можем да разчитаме на ценностите, на модернизирането на държавата в борбата срещу корупцията.  България ясно е заявила, че иска да се присъедини към шенгенското пространство и еврозоната и ние ще я подкрепим. Това каза от трибуната на Европейския парламент председателят на Европейската комисия Жан-Клод Юнкер по време на представянето на приоритетите на българското председателство на Съвета на Европейския съюз Едно от най-приятните неща в българското председателство е, че ще виждам добрия си приятел Бойко по-често от всякога. Миналата седмица бях в София и това беше важен момент за мен.  Когато бях през 2005 г., имах възможност да подпиша Договора за присъединяване на България към ЕС. Този момент беше много емоционален. София отброяваше дните и часовете до присъединяването си и това остана запечатано в паметта ми, заяви Юнкер. Тези шест месеца ще бъдат от изключително значение за Съюза. При посещението ми в София установих, че България е добре подготвена. Трябва да има европейско сътрудничество в областта на миграцията, дигитализацията, сигурността. Гледаме към бъдещето, затова трябва да определим приоритетите си за следващите месеци и да ги подплатим със съответните финансови средства. Затова призовавам за един добър дебат по приоритетите и по тяхното финансиране, посочи председателят на Европейската комисия. България неведнъж е доказала, че може да допринесе за общоевропейски компромиси, за изграждането на мостове не само между страните от Европейския съюз, но и със страните България е предопределена за тази роля. Винаги давам за пример България, която е постигнала големи успехи. Миналата година има растеж в икономиката и в заетостта в България, заяви Жан-Клод Юнкер, като отбеляза, че трябва да се направи повече за борбата срещу корупцията. България може да бъде цитирана като пример за успех. Тя може да бъде източник на вдъхновение за Западните Балкани, подчерта Юнкер.", "date": "2018.01.17", "title": "Юнкер: България може да бъде цитирана като пример за успех"}
{"url": "http://www.faktor.bg/bg/articles/cheshkiyat-premier-hvarli-ostavka", "text": "Чешкият премиер Андрей Бабиш днес обяви, че подава оставка, предаде РИА Новости. Ръководителят на кабинета в Прага и доларов милиардер взе решението си след като във вторник правителството му не получи вот на доверие в парламента на централноевропейската държава.  Депутатите гласуваха против оставането на власт на Бабиш заради започнато разследване срещу него.  Бизнесменът и сътрудник на тайната политическа полиция на социалистическа Чехословакия е заподозрян във финансови злоупотреби в размер на 2 млрд. евро. Според чешкото законодателство премиерът трябва да депозира оставката на правителството пред президента на страната. В същото време експерти посочват, че сегашният държавен глава Милош Земан може да връчи втори мандат на Бабиш.", "date": "2018.01.17", "title": "Чешкият премиер хвърли оставка"}
{"url": "http://www.faktor.bg/bg/articles/novini/svyat/kremal-se-chudi-kak-da-povishi-aktivnostta-na-prezidentskite-izbori", "text": "Властите в Русия измислиха нов начин да вдигнат изборната активност на президентския вот, насрочен за 18 март. Точно до изборните секции ще се гласува и за проекти по благоустройството на руските градове, пише \"Ведомости\".  Вестникът описва \"приоритетно\" начинание под егидата на строителното министерство с наслов \"Формиране на комфортна градска среда\", в чиито рамки се организира успоредният вот.  Изборният щаб на Путин обаче твърди, че няма нищо общо с инициативата за успоредно гласуване. Губернаторите също отричат допитването да е пряко свързано с изборите.  Кремъл вижда сред основните си задачи осигуряването на висока избирателна активност при гласуването за президент.  \"Стремежът да се вдигне активността с измислени референдуми и допитвания изглежда изкуствено\", коментира политологът Александър Кинев. \"Сякаш се опитват как ли не да закарат хората в секциите. Хората се питат: каква е целта? Което не повишава авторитета на изборите\", добавя експертът.", "date": "2018.01.17", "title": "Кремъл се чуди как да повиши активността на президентските избори"}
{"url": "http://www.faktor.bg/bg/articles/novini/balgariya/borisov-v-strasburg-karal-sam-ministrite-lichno-da-prenasyat-blatni-kokicheta", "text": "Аз самият сам \"зелен човек\", спирал съм инфраструктурни проекти с години, за да могат да се излюпят новите щъркелчета в едно-единствено щъркелово гнездо. Карал съм министрите лично да пренасят лично блатни кокичета, за да няма нито един стрък смачкан от валяк.  Всичките ни европейски инфраструктурни проекти са с тунели за мечки, за вълци, за костенурки, трасета сме променяли и мисля, че природозащитниците към мен нямат претенции. Това, което са ви казали... Искам пред вас да гарантирам, да им предадете и вие, става въпрос само за втори лифт, един единствен лифт в курорта, който е в десетката на Европа- Банско. Сега има  един, а туристите с часове чакат на опашки. Това заяви премиерът Бойко Борисов в европейския парламент в Страстбург, отговаряйки на критично изказване на тема \"Пирин\" от групата на Зелените. Той е там, за да представи  В последните години България е първа в Европа по нови гори, единствената може би, която е разширила горите си, припомни министър-председателят.   Корупция има навсякъде, ние водим огромна битка. Как ще ни избират хората все на първо място, ако не се борим с корупцията, те ме избраха за първи път като полицай, който се занимава с този проблем. Гарантирам ви, че ще се справим с корупцията в рамките на 2-3 години, беше категоричен той.   Българските социалисти на пленум в неделя взеха решение да не подкрепят Истанбулската конвенция, припомни министър-председателят и заяви, че ще направи всичко възможно тя да бъде приета в парламента. Премиерът представи преди това приоритетите на българското европредседателство.  Един от акцентите в речта му беше сигурността и перспективите пред Западните Балкани. Борисов изрази надежда за бързи и ефективни преговори между Атина и Скопие за името на Македония. Новият кръг от преговори започва днес в Ню Йорк. Бойко Борисов разговаря с председателя на Европейския парламент Антонио Таяни непосредствено преди да представи в пленарната зала в Страсбург приоритетите на Българското председателство на Съвета на Европейския съюз. Двамата изразиха мнение, че успехът на Европейския съюз зависи от съвместната работа на институциите в полза на гражданите и че сътрудничеството между Българското председателство и Парламента ще бъде мотивирано от тази цел. Подчертано беше, че приоритетите на Българското председателство в голяма степен отговарят на работната програма на евродепутатите. „Ние отчитаме значимата роля на Европейския парламент за успешното протичане на Председателството, защото той представлява интересите на всички европейски граждани и е гарант за легитимността на провежданите политики“, посочи министър-председателят Борисов. Преди това, почетната книга на европарламента той написа посланието на Българското председателство „Съединението прави силата“.", "date": "2018.01.17", "title": "Бойко Борисов в Страсбург: Карал съм министрите лично да пренасят блатни кокичета"}
{"url": "http://www.faktor.bg/bg/articles/deputatite-udalzhiha-sroka-za-osrebryavane-na-lihvotochkite", "text": "Парламентът прие на първо четене промени в Закона за уреждане правата на граждани с многогодишни жилищно-спестовни влогове, с които се удължава срокът за осребряването им. Предвижда се те да могат да се наследяват и се откриват нови възможности за плащане с тях. Проектът е на групата на Обединените патриоти. Гласуваха 176 народни представители, 174 от които бяха \"за\", двама се въздържаха. Представители на БСП заявиха, че имат подобен законопроект и настояха техните предложения да бъдат разгледани между първо и второ четене, съобщи БТА. Промените предвиждат ускоряване и облекчаване на процеса по изплащане на лихвоточките на граждани с многогодишни жилищно-спестовни влогове, се казва в мотивите. Предвижда се тези лихвоточки да могат да се наследяват както по закон, така и по завещание. Въвежда се и възможност да се използват като платежно средство за плащане на дължими данъци и такси към държавата и общините. Удължава се с две години срокът за заявяване на искане за изплащане на лихвоточките от техните собственици и премахване на крайния срок, в който държавата трябва да изплати всички заявени претенции. В мотивите си вносителите посочват, че около 55 000 граждани все още очакват компенсации. Едновременно с това по сега действащия закон след 30 ноември 2016 г. държавата не приема претенции за компенсация, а 31 декември 2019 г. е крайният срок държавата окончателно да се разплати с гражданите, които имат право на това.", "date": "2018.01.17", "title": "Депутатите удължиха срока за осребряване на лихвоточките"}
{"url": "http://www.faktor.bg/bg/articles/novini/balgariya/korneliya-ninova-vnese-vot-na-nedoverie-za-koruptsiyata-motivite-bili-tseli-10-stranitsi", "text": "Лидерът на БСП Корнелия Нинова внесе вота на недоверие за корупцията  на кабинета. Под него стоят 80 депутатски подписа, обяви соцлидерката Корнелия Нинова на връщане от деловодството на Народното събрание. Мотивите били цели 10 страници, а в пленарната зала ще се вадят конкретни примери за корупция, обясни още тя. Попитана дали се чувства уязвима, че и нейната партия ще бъде атакува по темата от представитерлите на мнозинството, Нинова призна, че и в БСП, но и всички партии са имали подобни проблеми. Според нея обаче било крайно време да си стиснат ръцете всички и да предприемат мерки срещу корупционните практики.", "date": "2018.01.17", "title": "Корнелия Нинова внесе вот на недоверие за корупцията, мотивите били цели 10 страници"}
{"url": "http://www.faktor.bg/bg/articles/petak-13/paravoenni-gotvyat-revolyutsiya-100-hil-tragvat-na-3-mart-ot-vrah-shipka", "text": "Те искат да вземат властта в България и да „съдят противниците си“ от името на народа, като не крият, че са враждебно настроени към европейския избор на България и са верни на Путин.   Искат да поставят началото на „революцията си“ на 3 март т.г., на Шипка, където призовават привържениците си. Уверяват, че ще се съберат 100 000 души,  Която беше удавена в кръв и едва оцеля след едно такова  „освобождение и спасение“.   Може би очакват, че лично Владимир Владимирович ще е там и ще ги поведе към нова Народна власт.   Веят български знамена с озъбен вълк на тях, руски знамена, знамена на „колегите“ си от Донбас  Без срам, без да имат представа какво е да си българин.   Те обаче имат огнестрелно оръжие и обучават  въоръжени отряди, за да ги хвърлят срещу България. Срещу себе си сякаш нямат никого… Двете паравоенни организации, които кощунствено наричат себе си Комитет за национално спасение Васил Левски и  БНД Шипка отново пропагандират от нова страница във вейсбук насилствена смяна на властта в България и замяната й с „власт на народа“  ,  но никоя от институциите не си мърда пръста да ги обвини. Например  Службите може и да работят по тях, както ни уверяват наши източници, но го правят толкова дискретно и незабележимо, че от това няма никаква полза. А те се въоръжават и събират пълчища, не на шега.  „Фейсбук“ беше изтрил страниците им в социалната мрежа, но сега те са възстановени и с нова сила набират „бойци за т.нар. си спецчасти, снимат се автомати „Калашников“ и се заканват на проевропейска България.    „Смятаме, че са налице достатъчно данни, че в България действат проруски паравоенни организации, които са близки до режима в Москва и са готови да се изправят срещу български граждани, ако се наложи да защитават руските интереси и политика в България“, пишеше още преди две години в призив на граждани до Министерския съвет, ДАНС, прокуратурата, Европейската комисия, Европейския парламент и посолствата на страните от ЕС с искане за проверка на законосъобразността на уставите, публикациите, действията на двете организации.  А паравоенните  развиват все по трескава дейност, като в типичния стил на путиновата пропаганда твърдят,  че ще предотвратят отцепването на Южна България, планирано от чужди служби,  ще осъдят „виновните за разграбването, съсипването и унищожението на българският народ и държава“ чрез  „следствие, справедливи съдебни процеси, конфискация и затвори“!   Призовават непрекъснато феновете си да събират пари  „за нуждите за обучението и подготовка на силите на опълчението и батальона за специални операции са нужни средства за: униформи, обувки, специално оборудване и екипировка, раници, палатки и алпийско снаряжение; транспорт и комуникации; наеми на спортни зали и стрелбища; наем на спортното оръжие и цената на боеприпасите в стрелбищата; заплащане на пътните разходи на доброволците от батальона за специални операции, които изпращаме на обучение във водещите учебни заведения и тренировъчни бази и центрове в чужбина; инструктори; знамена, печатни материали, шеврони за униформите, барети, кокарди; и т.н.“  \"Aко не се пробудиш сега, ще си отвориш очите едва когато ти режат главата\" - има ли шанс за спасение на всички български граждани и държава???“, драматично зоват тези „родолюбци“ и неусетно првавят точно това- режат главата на държавата си, която никак не е развълнувана от това.  Тези „воини“ като нищо могат да привлекат в мрежите си  млади хора и да ги въвлекат във война със собствената им страна, със собственото им бъдеще.  Борели се също така с петата колона, а размахват знамена на „руски опълченци“.  Докога ще търпим това беззаконие да се толерира от властите?  Колко стотин милиона трябва да се излеят в МВР, за да ги забележи. Ако пък в министерството  досега не са ги забелязали, това означава, че със сигурност имат хора   И не само там. Това е повече от страшно и изисква решения на най-високо ниво. Дали интересува прокуратурата?  В Република  Сръбска също действат проруски паравоенни формирования,   както писахме. Финансират се от Русия. Нашите пък обещават „противодействие, преследване, неутрализиране и наказване на всяка форма на държавна измяна, предателство, вредителство, саботаж, диверсии (включително икономически, финансови, военни и организационни такива) от страна на висшето държавно и военно политическо ръководство на страната (Президент, министри, партийни лидери и депутати, временно назначени от народа на съответни длъжности).“ Зоват за „ ускорено Ново Българско Национално възраждане в условията на мобилизационен режим и самоуправление (истинска демокрация чрез пряко управление и референдуми) на народа!“ Особено интересно е искането им за „премахване на изкуствено наложения ни престъпен модел за партийно-олигархично управление и разграбване на българската държава и националните и ресурси . Връщане на цялата власт, стратегически предприятия и отрасли и на всички природни ресурси под контрола и управлението на Върховния СУВЕРЕН - НАРОДА НА БЪЛГАРИЯ, народовластие.“  Искат  Като онази старата, васално вярната на Кремъл, избиваща колкото българи се наложи, с две думи.  Активистите на тези паравоенни формирования само преди месец  притискаха и агитираха хората в района на Генерал Ташево да подкрепят референдума, с който да се забранят проучванията и добивът на газ в Добруджа. Уж мислят за народа и България, а обслужват кремълски идеи, по нашата земя да минава само руски газ и да сме вечно енергийно зависим.  Тези хора открито публикуват банковите си сметки и събират пари, клиповете си, където шестват маскираните им бойци….  Да припомним какво писахме за подобните формирования в Босна и Херцеговина:  \"Руски наемници подпомагат Милорад Додик, президента на Република Сръбска, която е в състава на Босна и Херцеговина, да създава военизирани подразделение, съобщава британският The Guardian, който се позовава на министерството на отбраната на Босна. По данни на изданието, подразделението \"Сръбска чест\" ще \"помага на Додик да се бори с политическите си противници\".  Представител на Министерството на отбраната на Босна съобщава, че създаването на военизираните подразделения се финансира от Руско-сръбския хуманитарен център. Един от лидерите на подразделенията е бившият сръбски десантчик Боян Стойкович, който е преминал подготовка в Русия. Министърът на отбраната Драган Мектич потвърдил, че спецслужбите на Босна са информирни за дейността на отрядите и изготвя доклад за прокуратурата.  Ние не сме чули някой наш министър да каже нещо подобно, камо ли да изготвя доклад за прокуратурата. А това само по себе си „Дневник“ писа  преди повече от година за първата среща на кандидат-президента Румен Радев в жк „Младост“: \"На срещата присъствали представители на Асоциация на военните разузнавачи, Асоциация на разузнавачите от запаса, Движение \"Възраждане\", Национален военен университет \"Васил Левски\", Национална асоциация \"Сигурност\", Национално движение \"Русофили\", Национално дружество \"Традиция\", Общобългарски комитет \"Васил Левски\", Съюз на военноинвалидите и военнопострадалите, Съюз на офицерите и сержантите от запаса и резерва, Съюз на парашутистите, Съюз на патриотичните сили \"Защита\" и Фондация \"Тангра\", председателят на Патриотично общество \"3 март\" и председател на Общобългарски комитет \"Васил Левски\" ...\"  И се питаме има ли нещо общо между президента на  Република Сръбска и българския президент. Точно преди година писахме: „Паравоенни ще громят „фашисти”, протестиращи срещу Радев“. А след година ?", "date": "2018.01.17", "title": "Паравоенни готвят революция – 100 хил. тръгват на 3 март от връх „Шипка”"}
{"url": "http://www.faktor.bg/bg/articles/vaorazheni-ograbiha-benzinostantsiya-na-glaven-pat-pleven-ruse", "text": "Около 2 часа тази нощ е извършен въоръжен грабеж на бензиностанция на главен път Плевен - Русе, в района на Тотлебен, съобщава НоваТВ.  Двама маскирани и въоръжени с пистолети заплашили служителя в бензиностанцията и взели оборота и лотарийни билети.  Двамата все още не са задържани.", "date": "2018.01.17", "title": "Извършен е въоръжен грабеж на бензиностанция на главен път Плевен - Русе"}
{"url": "http://www.faktor.bg/bg/articles/prostrelyaha-yuliyan-mirchev-vidrata-vav-veliko-tarnovo", "text": "48-годишният Юлиян Мирчев – Видрата е бил прострелян малко преди полунощ във Велико Търново. В 23,09 часа в полицията в областния град е получен сигнал за  прострелян мъж в жилище в града. На адреса незабавно са изпратени екипи на полицията и Спешна помощ. Мъжът, който е известен в ъндърграунда на града, е бил приет в болница с огнестрелна рана в дясното бедро. Оставен е за лечение, без опасност за живота.  От полицията потвърдиха за инцидента, но отказаха коментар по случая. Започнато е досъдебно производство за престъпление по чл. 129, ал. 1 от НК.", "date": "2018.01.17", "title": "Простреляха известния в ъндърграунда Юлиян Мирчев – Видрата"}
{"url": "http://www.faktor.bg/bg/articles/uspeh-za-prokuraturata-osadiha-antimafiot-s-uslovna-prisada-ot-1-godina", "text": "Прокуратурата се похвали с условна присъда от една година с тригодишен изпитателен срок за Ивайло Димов - бивш антимафиот - началник на сектор в Стара Загора, който е бил осъден от Окръжен съд - Сливен, за склоняване на прокурор да наруши свое служебно задължение, съобщиха от държавното обвинение. Присъдата е от вчера, а обвинителният акт е на специализирано звено \"Антикорупция\" и е внесен през ноември 2016 година. Той е бил за две престъпления - по служба, извършено от Димов в качеството му на длъжностно лице, заемащо отговорно служебно положение, и което е осъществено при условията на продължавано престъпление с две отделни деяния (чл. 282, ал. 2 във вр. ал. 1 във вр. чл. 26 ал. 1 от НК\" и за склоняване прокурор да наруши свое служебно положение във връзка с правораздаването (чл. 289 от НК). През октомври 2015 г. в сградата на Съдебната палата Ивайло Димов отишъл при Окръжния прокурор на Стара Загора, при зам. окръжния прокурор, както и при председателя на Окръжния съд - Стара Загора, като поискал да се забави разследване срещу лице, което е било задържано при продажба на наркотици, и да има \"по-специално отношение\" към него. Димов поискал още и образуваното по случая дело да бъде решено със споразумение при благоприятни за криминалното лице условия. Прокуратурата съобщава, че магистратите отклонили искането на Димов, защото не можели да въздействат на наблюдаващия прокурор. Това обаче не отказало антимафиота и в период на месец се опитвал да склони обвинителя по случая да го приключи \"благоприятно\" за обвиняемия. За това деяние на Димов е повдигнато обвинение за престъпление по чл. 289 НК. Обвинението на прокуратурата гласи още, че в периода март-април 2016 г. Димов отново се срещнал с административния ръководител на Окръжен съд - Стара Загора, както и с административния ръководител на Окръжна прокуратура - Стара Загора, и отново поискал да бъде сключено споразумение със задържаното за продажба на наркотични вещества лице. Настоял и да се определи на обвиняемия по-леко наказание, тъй като досъдебното производство вече било внесено в Окръжен съд - Стара Загора. В тази част Димов е бил оправдан, като това ще бъде протестирано от прокуратурата, става известно от съобщението.", "date": "2018.01.17", "title": "Успех за прокуратурата: Осъдиха антимафиот условно за 1 година"}
{"url": "http://www.faktor.bg/bg/articles/mlada-zhena-padna-ot-9-tiya-etazh-na-blok-v-kardzhali", "text": "Жена на 30 години e паднала от 9-ия етаж на блок \"Балатон\" 3 в кърджалийския квартал \"Веселчане\", потвърдиха от полицията в Кърджали. Сигналът за инцидента е подаден в 10.57 часа.  Криминални полицаи правят оглед на мястото на инцидента. Тялото на младата жена е транспортирано до спешното отделение на МБАЛ \"Д-р Атанас Дафовски\".  Жената е починала, потвърдиха от болничното заведение. Младата жена искала да замине в Турция. Там тя възнамерявала да се подложи на операция на краката. Това твърди 24rodopi.com, позовавайки се на разкази на съседи на 30-годишната жена. По думите им, младата жена живеела сама. Майка й пък била в южната ни съседка от години.", "date": "2018.01.17", "title": "Млада жена падна от 9-тия етаж на блок в Кърджали"}
{"url": "http://www.faktor.bg/bg/articles/sadat-kategorichen-otkaza-da-pusne-predsrochno-ot-zatvora-grebetsa-ot-naglite", "text": "Софийският градски съд (СГС) отказа да пусне от затвора предсрочно Любомир Димитров – Гребеца, осъден за това, че е част от групата за отвличания „Наглите“. До момента Димитров е излежал близо девет години от присъдата си. Остава му по-малко от година, посочва Би Ти Ви. Администрацията на затвора смята, че Димитров не се е поправил, има риск той да извърши друго престъпление, освен това е подсъдим и за двойно убийство – дело, което още не е приключило. На това становище е и прокуратурата. Димитров не се съгласи с казаното и поиска са бъде пуснат предсрочно от затвора. По-рано днес градският съд пусна предсрочно на свобода Васил Маникатов. Смятаният за „емблематичен за Европа трафикант на наркотици“ е изтърпял половината от присъдата си, бил е награждаван в затвора. Той е сочен за една от жертвите на „Наглите“. Двете решения на съда не са окончателни. Последна дума има апелативната инстанция.", "date": "2018.01.17", "title": "Съдът категоричен - отказа да пусне предсрочно Гребеца от \"Наглите\""}
{"url": "http://www.faktor.bg/bg/articles/s-kalashnik-razstrelyaha-bosa-na-gratskata-mafiya", "text": "Предполагаемият бос на гръцката мафия Василис Стефанакос беше разстрелян в калашник в Атина, съобщи вестник \"Български новини\", цитиран от 24часа. Той бил надупчен на решето с 20 куршума. Демонстративното публично убийство на познато лице от нощния живот на Гърция изправи на нокти полицията и обществеността. По първоначални данни малко след 19 часа в Атина на булевард \"Атинон\" в квартал Хайдари, където се намират офисите на компанията му и автокъща, която държи с брат си, двама мъже с мотор застигнали колата, в която се намирал Василис Стефанакос, и стреляли с автомат \"Калашников\", след което избягали. Районът на убийството е отцепен, струпани са полицейски патрули. Стефанакос излезе преди година и половина от затвора, където лежа 9 години. Той не е случайно име в гръцкия ъндърграунд, особено през последните две десетилетия, когато се появиха нови лидери от предишните \"цивилни\" мафиотски войни. Много полицейски служители го смятат за бос на третото поколение на гръцката мафия. Бил е в списък с 44 заповеди за арест за изнудвания и други престъпления, издадени през лятото на 2006 г.  През януари 2007 г. Стефанакос се е опитал с помощта на двама полицейски служители да си издаде нова лична карта с латински букви от Отдела за сигурност в Санкт Петербург. Арестуван е през януари 2008 г. в близост до дома му в квартал Хайдари. Тогава е осъден на 21 години и три месеца затвор за убийство, за което се твърди, че е извършено на 26 август 2006 г. от Алкет Ризай в кафене в район Перистери, както и за морален подбудител на бягството от затвора Коридало на Ризай и Палайокоста.  Осъден е и през декември 2006 г. на 14,5 години затвор за контрабанда. През 2016 година Василис Стефанакос пребива в затвора бившият гръцкия военен министър Цохадзопулос, който излежава присъда за укриване на данъци и подкупи при военни доставки, припомня изданието.  Законът \"Параскевопуло\" бе публикуван в Държавен вестник на 27 април 2015 година и до 14 декември 2015 според официалните данни по него правителството на Ципрас освободи от затвора около 1800 души. Затворниците бяха пуснати въз основа на един от трите закона, действащи в комбинация и отнасящи се до хора с ниски присъди (от 3 до 5 години), с висок процент инвалидност, излежали 3/5 от присъдата си, непълнолетни или чужди граждани.", "date": "2018.01.17", "title": "Публично с \"калашник\" разстреляха боса на гръцката мафия"}
{"url": "http://www.faktor.bg/bg/articles/politika/na-vseki-kilometar/karakachanov-i-radev-razdavat-nagradi-na-provaleni-razuznavachi-rabotili-protiv-es-i-nato", "text": "Министърът на отбраната Красимир Каракачанов е отличил с награди български разузнавачи от запаса. Удостояването им е по случай 110 години от създаването на българското военно разузнаване.  Военните разузнавачи Васил Лазаров и Пеню Пенев пък са удостоени посмъртно с почетния знак на президента ген. Румен Радев. Събитието се е състояло снощи по време на тържественото събрание в Централния военен клуб в столицата, пише otbrana.com. Събитието е организирано от Асоциацията на военните разузнавачи (АВР), която е колективен член на СОСЗР.   Министър Каракачанов е удостоил с награден знак „За вярна служба под знамената“ втора степен народния представител подполковник от запаса Таско Ерменков, член на Комисията по отбрана; с награден знак „За вярна служба под знамената“  трета степен капитан I ранг Димитър Марков и капитан I ранг Людмил Средков; с награден знак „За принос към МО“ полковник Георги Клисурски; с бинокъл „Бx30“ полковник Йордан Казанджиев, полковник Петър Матов и полковник Чавдар Борачев; със сувенирен нож „АК-47“ полковник Рашко Шиячки, полковник Куман Караиванов, полковник Нешо Нешев и полковник Людмил Лилов; с грамота полковник Благовест Лефтеров, полковник Георги Миланов, подполковник Кирил Свиленов, полковник Благо Медаров, полковник Желю Йорданов и полковник Христо Христов. С грамоти са удостоени: полковник Димитър Тосков, капитан I ранг Иван Колев, полковник Иван Нинов, полковник Илия Гешев, полковник Камен Трендафилов, полковник Кольо Колев, полковник Кръстю Кръстев, полковник Николай Павлов, полковник Върбан Върбанов, полковник Симеон Николов и полковник Славно Полежанов. „Вие сте част от елитното ни разузнаване”, се посочва в приветствието на президентът и върховен главнокомандващ към ветераните разузнавачи. Той им благодари са всеотдайната служба в интерес на Родината.  Кратка справка обаче показва, че преобладаващата част, от така наречените „отличници” са трайно свързани с годините на тоталиризма, БКП и нейните репресивни структури. Въпросните \"разузнавачи\" са от РУМНО и са работили в продължение на години срещу НАТО или под прякото ръководство на ГРУ. Повечето са Някои от тях пък са с изключително лоши атестации по време на кадровата си служба. Други пък и след промените са продължили да бъдат партийни номенклатури, но на БСП и са заемали управленски постове. Особено емблематични са Таско Ерменков и Чавдар Борачев. Преди време политологът и бивш депутат от ГЕРБ Антон Тодоров публикува скандални факти от работните им дела. Ето какво пише Тодоров: „Да погледнем в личното кадрово дело на Таско Ерменков! Как се е проявявал като оперативен работник при своите задгранични командировки и как са оценени от неговите безпристрастни началници „постиженията“ му там? Още в първата оценка, за първата година от пребиваването на ОР „Радулов“ (псевдонимът на Таско Ерменков като кадрови разузнавач в Западен Берлин) е записано следното: „Основна слабост на ОР е липсата на документални материали по основните разузнавани страни и все още непълно използване на предлагания в града книжен пазар“. Това означава – не само, че не е доставил никакви документални материали, но дори и в работата с открити източници оценката е слаба. По доставяне на образци документи и уясняване на агентурно-оперативната обстановка оценката му е следната: „ОР „Радулов“ имаше за задача доставка на образци документи и не е доставил такива…По допълнителни указания му беше възложено да работи по задача 3637 т.2, но не успя да добие данни“. Ами как да добие данни и документи, след като както пише в същата оценка „ОР „Радулов“ изучава непрекъснато и задълбочено политиката и решенията на партията, стреми се към прилагането им и притежава необходимото умение за разясняването им. Има изградена активна жизнена позиция за осъществяване на комунистическите идеали в живота и дейността на колектива“. Другарят Таско „непрекъснато и задълбочено“ усвоява само комунистическата идеологическа боза. Кога да му остане време за истинска работа. А сега да видим най-важното в оценката на Таско Ерменков: През годината на кап. Ерменков бяха подадени на ръководство сътрудника „Владислав“ и за доизучване и вземане на оперативно решение ДЛ (доверено лица) „Улус“ и ПЛ (перспективно лице) „Мермер“. Въпреки вложеното старание от ОР, съществени резултати не бяха постигнати. Не се забелязва положителна тенденция за закрепване на отношенията с лицата. По отношение на изпълнението на личните задачи по създаването на нова вербовъчна база, считаме, че положението не е оптимистично. Освен изготвените справки за три нови лица не се провеждат мероприятия за тяхното по-нататъшно изучаване и укрепване на отношенията с тях…Считаме за целесъобразно работата на ОР да бъде оценена като „неудовлетворителна“. Може пък тези неласкави резултати да се дължат на това, че Таско е бил начинаещ военен разузнавач, макар и с претенцията да стане велик такъв. Поглеждаме в личното кадрово дело какво се случва по-нататък. Четем „Атестация за периода от 16.10.1984 год. до август 1989 г.на капитан Таско Михайлов Ерменков, помощник-началник на отдел в отдел VII“: „След заминаването си за Западен Берлин и включването в състава на РП (разузнавателен пункт, бел. моя), кап. Ерменков не положи усилия за целенасочено и бързо навлизане в контингента. Редица въпроси по изучаването на АОО също не бяха отработени достатъчно задълбочено. Това създаде предпоставки за сериозно забавяне в темповете на изграждане на лична вербовъчна база. Независимо от многократно даваните указания, кап. Ерменков не съумя да развие и укрепи отношенията си с дадените му на ръководство категории, което резултира в прекъсване на контактите и отпадане от по-нататъшна работа…Кап. Ерменков не проявява в необходимата степен самокритичност и самовзискателност. Не влага достатъчно усилия за постигането на съответствие между думи и дела. Не прояви сериозно отношение към социалистическата собственост и изразходването на финансовите средства“. Опааа! Таско, какво си правил с финансовите средства на разузнавателния пункт в Западен Берлин, та такава оценка е попаднала в петгодишната ти атестация – най-важният оценъчен документ за един кадрови разузнавач в РУМНО. Резидентът в Западен Берлин пише убийствено заключение в оценката си: „ОР „Радулов“ проявява неумение да реагира и да взема правилни решения при усложнена обстановка, за което предлагам след неговото окончателно завръщане да се вземе административно отношение от ръководството на Центъра“. Мнението на началника на отдел VII на РУМНО полк. Кобаков е същото: “Считам съображенията на резидента за основателни, поради което предлагам  Подобни консумативни настроения кап. Ерменков е изразявал неколкократно и преди.“ №05012/14.05.1990 г. Началник на отдел VII при РУ-ГЩ Полковник: /Кобаков/ Питате се какви са тези „консумативни настроения“ при Таско ли? Толкова е кокошкарска цялата работа, че даже нямам желание да я описвам. Който все пак иска да прочете в детайли казуса, нека само погледне факсимилетата(виж в галерия, б.р.) – там резидентът е описал всичко. За мен по-важна е оценката за работата на Таско Ерменков, която неговите началници дават. Знаете ли как се нарича тази оценка? Нарича се пълен, всеобхватен провал! „Великият“ професионалист-военен разведчик Таско е оценен подобаващо от своите преки и по-висши началници. Но да видим как се справя другият „отличник“ – Чавдар Борачев. Четем „Протокол за проведен разговор от началника на РУ-ГЩ с подполковник Чавдар Демирев Борачев“: „Борачев, извикали сме Ви, за да Ви съобщим, че Ви изпращаме на работа под прикритие в Института за чуждестранни студенти. Трябва да Ви е напълъно ясно защо го правим това…Даваме Ви последен шанс, тъй като вече няколко години оценките Ви за работа са отрицателни. Нямаме впечатление, че сте без способности, но сте обхванат от една инфалтивност (вероятно Зикулов е казал инфантилност, но протоколчикът е написал инфалтивност)и липса на упоритост.Там няма ежедневен контрол както в Центъра, което ни безпокои и сме загрижени за Вас. Но подобни беесди повече няма да има“. Край на цитата!  заради поредица от отрицателни оценки. Това го е казал самият Васил Зикулов. Може би разбирате, че нищо от това, което четете нямаше да е достъпно за нас, ако ги нямаше Законът за досиетата и Комисията по досиетата. Има ли някой, който вече да не може да сметне две и две и да си даде сметка защо Таско, Чавдар и др. врещят толкова много срещу закона и комисията. От съхранваните там документи става ясно какви големи „професионалисти“ са били и колко много са „работили“ за България”, изтъква Антон Тодоров.  Подобна патриотарска и неразривно свързана с комунистическата партия и репресивните и структури е и биографията на посмъртно наградения от президента Радев Пеньо Пенев. Изключен е от гимназията заради членството му в РеМС, пише в справката за него в Уикипедия. Офицерската му служба започва в танковата бригада в Казанлък, после служи в Стара Загора. От 1 януари 1951 година е назначен за оперативен работник в Разузнавателното управление на Генералния щаб. Като основен познавач на Турция работи във Външното министерство. Под прикритието на вицеконсул в генералното консулство на България в Истанбул е изпратен в резидентурата на българското военно разузнаване в Истанбул през 1953 г. Арестуван е от турските органи за сигурност в района на Златния рог в Истанбул по обвинение в шпионаж на 29 юни 1955 г. Процесът срещу него трае 5 години. Получава 3 присъди: затвор 24 год., намалена на затвор 20 год. с трудов лагер 3 год., накрая затвор 12 год. Прекарва 9 години в турски затвори. В крайна сметка П. Пенев е разменен на ГКПП Капъкуле срещу 9 турски агенти в България - български граждани от турски произход, на 8 април 1964 година. Завърнал се в родината си, полк. Пенев отново работи в структурата на РУ-ГЩ, включително и като преподавател в нейната школа (със статут на Факултет по стратегическо разузнаване на ВА „Г. Раковски“). На задгранична дипломатическа работа е консул в Посолството на НРБ в Източен Берлин, ГДР (1978-1983). След това е назначен в РУ-ГЩ за началник на отделение. Скандалното с наградите на президента и военния министър е, че липсват мотивации за награждаването на „отличнците”. Освен това явно са избирани или поне по заслуги и вярност към БСП, Нинова и съветските и руските разузнавателни служби. Как от президентството не се сетиха поне за един елитен български военен разузнавач, работил за родината си до 9-ти септември 1944 г. Основната част от тях бяха несправедливо избити, въдворени по лагери и издъхнаха в забвение и немилост от червената власт. Честват на 16 януари манипулативно 110 години Военно разузнаване, но отличават само чекистите, работили след комунистическия преврат. Не по-малко скандално е и решението на „патриота” Каракачанов, да удостои с награди лица със съмнителни заслуги за разузнаването, които са били непрекъснато обект на критики и предупреждения за несправяне с работата. Или някой е подвел президент и министър, или негласните директиви са за толериране на провалени разузнавачи, но удобни и обезателно работили против западните демокрации, ЕС и НАТО.", "date": "2018.01.17", "title": "Каракачанов и Радев раздават награди на провалени разузнавачи, работили против ЕС и НАТО"}
{"url": "http://www.faktor.bg/bg/articles/elena-yoncheva-pitayte-premiera-i-prezidenta-dali-sam-chast-ot-sluzhbite", "text": "Елена Йончева се яви днес в студиото на \"Тази сутрин\" на бТВ, за да отговори на въпросите на Делян Добрев, които той вчера отправи към днея.  \"Нямам никакво отношение към Делян Добрев. Говорим за схема, този кръг е усвоявал едни пари по доста интересен начин, става дума за големи ресурси. Искам да дам гласност и настояваме съответните служби да направят проверка. Ако това наричате фиксация... Неговата личност не ме интересува, а схемите\", обясни Йончев и повтори: \"Това не е атака, излагаме факти за роднинско-приятелски обвързаности.  Искаме да видим какъв е произходът на офшорните фирми. Тази схема не е само в Хасково, а в цялата държава. Фактите, които изнасяме, са срещу схемата \"Добрев\". Той трябва да каже за какво става дума. Ако има съмнения за нови корупционни схеми, той е длъжен да ги оповести.\" Конкретно на въпросите на Делян Добрев към нея, Йончева отговори така: \"Като кандидат-депутат съм се срещала с много бизнесмени, и то в присъствието на много журналисти. Не изпълнявам поръчка на бизнесмени от Хасково. Опитва се да профанизира темата, да отвлече вниманието, вместо да отговори на всички тези факти, които приложихме документи и са дадени на прокуратурата за 50 млн. лева.\"  Дали изпълнява поръчки на служби - български и чужди. \"Не, не съм част от службите. Ако съм част от някакви чужди служби, той трябва веднага да внесе сигнал в съответните служби.  Борисов наблюдава службите. Въпросът е към премиера. Разследват ли службите Делян Добрев?\" Дали скоростното освобождаване от президентството е заради това, че не може да борави с информация именно защото е част от службите? \"Няма да отговарям на всички глупости на този човек (Антон Тодоров). Може да питате президента, ако е необходимо. Напуснах сама президентството.\"  По време на цялата предизборна кампания, без изключение, съм била в хотел в град Хасково, отговори тя на въпроса дали е била в имот на Цветан Василев. Но после призна, след като показа снимка, че е била в изба, да, преди 5-6- години, в компанията на експерти, а не бизнесмени.  На въпрос дали баща й е бил резидент на Първо главно управление на ДС тя отказа да коментира, защото обвиненията били абсурдни. \"Тези въпроси са, за да се отклони темата\", обясни се тя и призна: \"Да, запознавала съм се с Цветан Василев по време на \"Банкер на годината\", само запознанство. Не съм имала по-сериозни контакти.\"  За снимката с младия мъж, чиято репутация е съмнителна, тя обясни: \"Познавам го, бях поканена от Ловно-рибарското дружество на тема бракониерство. Човекът беше един от модераторите. Не е част от предизобрния щаб. Не е част от предизобрната кампания. Няма как да отговоря на всички въпроси, защото са много абсурдни.\"  По телефона се включи Делян Добрев, който отговори на въпрос на Йончева защо е теглил кредити. \"Теглил съм заеми, защото не съм живял със Сергей Станишев. Теглил съм заем през цялото време, когато съм се занимавал с бизнес, а не с политика. Теглил съм много кредити, защото не е имало кой да ми даде пари\", обясни той. Едни теглят заеми, а на други им ги подаряват, каза още Добрев и изнесе информация, че на Йончева са били дадени сумата от близо 700 000 лева през периода 2004-2009 г. от златната акция от „Лукойл“ за реклами“. „Не съм била журналист заради връзката със Сергей Станишев. Направила съм около 50 документални филми досега. Той говори за финансирането на един документален филм, чрез заставки. Законът не е бил нарушен. Моите филми са финансирани така, както всички филми. Ако счита, че съм нарушила закона, нека да внесе сигнал в прокуратурата“, оправда се Йончева", "date": "2018.01.17", "title": "Елена Йончева \"си изми ръцете\": Премиерът и президентът да кажат дали съм част от службите"}
{"url": "http://www.faktor.bg/bg/articles/biser-petkov-dohodite-shte-prodalzhavat-da-rastat", "text": "България има отговорността да постигне максимален напредък. В областта на социалните въпроси се провеждат 23 събития в рамките на Европредседателството ни, конференции, на които ще се поставят важни въпроси - бъдещето на инвестициите в човешкия портал, финансовата рамка, дългосрочния бюджет на ЕС, коментира пред БНТ министърът на труда и социалната политика Бисер Петков.  Имаме много работа по отношение на директивата за координация на системите за национална сигурност за тези, които отиват да работят в другите държави членки на ЕС. Основният приоритет е прилагането на европейски стълб за социални права, каза още Петков.  Според него, сърцевината на европейската политика е кохезионната политика. т.е. сближаването между държавите членки, включително и по отношение на доходите. Надявам се, че Европа ще продължи да сближава държавите, включително да работи по проблеми, като трудов дъмпинг. Социалният министър посочи още, се залага върху подобряване качеството на работната сила. \"Със 73 млн. лева се планират програмни мерки за подобряване на труда. Прогнозите и очакванията са, че доходите ще продължават да растат\", заяви министърът.", "date": "2018.01.17", "title": "Бисер Петков: Доходите ще продължават да растат"}
{"url": "http://www.faktor.bg/bg/articles/ivaylo-penchev-iskam-da-se-izvinya-na-horata-koito-sam-zasegnal-s-dumite-che-v-balgariya-nikoy-ne-vzima-700-800-leva", "text": "Първо искам да се извиня на хората, които съм засегнал. Давам си сметка, че съм засегнал много хора, защото толкова хейт събрах след това интервю, в което казах, че в България няма хора,  които взимат 700-800 лева, че не знам как да го опиша. Скъсаха ме от подигравки, бъзици и обиди. С някои от тях съм съгласен-примерно с тази, че съм парвеню. Просто въпросът ми беше да кажа какво мисля за тях, но не ме интересуваше особено. Опитах се да изместя отговора в посока, която ме интересува.  Това заяви в \"Здравей, България\" на Нова телевизия предприемачът Ивайло Пенчев,  собственик на компанията Walltopia, който вчера обяви, че такива хора в страната ни няма, а хората лично са отговорни за възнаграждението си.  Все пак е факт, че нямам около мен хора, които да взимат такива заплати, категоричен е той. \"Предлагам заплата от 800 лева, защото това е пазарното ниво за чистачка например. В случая бе обява за общ работник\", каза той. Синдикалистка в студиото Ваня Григорова, която се държеше леко странно, го атакува, че всъщност в сайтовете за търсене на работа, могат да бъдат видени и обявени от него конкурси за IT специалист със заплата 1000 лева. Той обаче заяви, че не знае нищо такова за подобна обява и ще я коментира, когато я види.  \"Ако бизнесът върви добре, заплатите могат да се качат. Другият фактор за увеличение на възнагражденията е конкуренцията за кадри. В Walltopia заплатите се вдигнаха няколко пъти за 5-6 години заради конкуренцията, уточни бизнесменът пред Нова телевизия. Същевременно Ваня Григорова изрази тезата, че един човек не може да се договори за нормална заплата и такава договорка става факт само при обединение, т.е. синдикат. Тя даде пример с конкуренцията в туризма, където се търсят кадри от Украйна и Молдова, което не води до по-високи заплати. Никой работодател не плаща доброволно високи заплати, подчерта тя. Ивайло Пенчев: Не знам кой получава такива ниски заплати от 700 - 800 лв. Заплата от 700 - 800 лв. в моя фирма няма. Такива заплати не съществуват според мен. Не знам кой получава такива ниски заплати. В Бъл... Прочети повече Ако не осигурите ниска себестойност на продуктите си, не можете да сте конкурентен. Когато сте работодател, натискате за ниски заплати, като сте синдикалист, искате високи заплати – това е вътрешно противоречие, върху което трябва да се замислим, каза Ивайло Пенчев.  Той даде пример за туризма – нека синдикатите направят всичко възможно там да се повиши цената на услугата. Ако искаме да се развива бизнесът, трябва да внасяме кадри – за всички сектори, добави бизнесменът.  Григорова обаче не се съгласи и представи статистика от Агенцията по труда с брой регистрирани безработни и брой обявени работни места и как има изключително нисък процент на търсени кадри с висше образование. Пенчев обаче каза, че от регистрираните в Бюрото на труда много хора не умеят да правят неща, които се търсят. Той не е съгласен да има и минимална работна заплата, докато Григорова отвърна, че България има да догонва Европа производителността по отношение на заплати.", "date": "2018.01.17", "title": "Ивайло Пенчев: Искам да се извиня на хората, които съм засегнал с думите, че  в България никой не взeма 700-800 лева"}
{"url": "http://www.faktor.bg/bg/articles/novini/svyat/helikopter-rusko-proizvodstvo-se-razbi-v-kolumbiya-10-dushi-sa-zaginali", "text": "Десет души загинаха при разбиването на военен хеликоптер в Колумбия, съобщава \"Ройтерс\". Руската машина Ми-17 е летяла от Каукасиа до Сеговия в северозападния департамент Антиокия. На борда е имало осем военни и двама цивилни със задачата да инспектират военен склад за течни горива.  Причината за трагедията засега не е ясна. В района действа бунтовническата Армия за национално освобождение, която прекрати примирието с правителството и възобнови атаките си. Миналата година правителството на Колумбия сключи мирен договор с друга бунтовническа групировка - ФАРК, която в продължение на половин век водеше партизанска война с властите. Но бойци от Армията за национално освобождение, отцепници от ФАРК, десни паравоенни формации и престъпни групировки продължиха дейността си.", "date": "2018.01.17", "title": "Хеликоптер руско производство се разби в Колумбия, 10 души са загинали"}
{"url": "http://www.faktor.bg/bg/articles/novini/balgariya/istorik-koyto-pishe-za-komunizma-v-uchebnitsite-a-da-sachetae-fundamentalnite-dadenosti-s-istoricheskata-istina", "text": "Понятията \"комунизъм\", \"народен съд\" и \"тероризъм\" влизат в новата програма по История и цивилизация за 10 клас. Темата предизвика дискусия за периода между 1944 и 1989 година. Според данни 79% от българите от 16 до 30 години не са запознати с времето на комунизма. За 60% от младежите в България понятия като \"Желязната завеса\" и \"ГУЛАГ\" не означават нищо особено.   \"Отношението на хората към социализма се изгражда на базата на това какви разкази са слушали вкъщи. От една страна смятам, че всичко това трябва да се изучава, от друга страна обаче си задавам въпроса кой всъщност ще пише тези учебници и през каква гледна точка ще бъде отразен този период\", коментира в студиото на \"България сутрин\" телевизионният водещ  Лазара Златарева, по-известна като \"кака Лара\". \"Освен начинът, по който съдържанието ще бъде представено в учебниците е много важно и как то ще бъде поднесено от учителя. Семейната среда също е безспорен фактор за формиране мнението на подрастващите\", категоричен бе проф. Христо Матанов, историк в СУ \"Св. Климент Охридски\". Пред Bulgaria ON AIR той отбеляза, че е необходимо да бъдат положени усилия в усвояването на този период. А този който пише учебниците трябва да съчетае фундаменталните дадености с историческата истина. С новата програма в 10 клас ще се учи цялата българска история, а часовете за предмета са увеличени двойно до 3,5 седмично.", "date": "2018.01.17", "title": "Историк:  Важно е как уроците за комунизма  и тероризма ще бъдат поднесени от учителя"}
{"url": "http://www.faktor.bg/bg/articles/novini/svyat/ot-22-do-28-yanuari-v-gartsiya-shte-ima-fermerski-blokadi", "text": "Гръцките фермери изкарват тракторите по пътищата и ще бъдат по блокадите там от 22 до 28 януари. Това е решил стачният комитет на земеделските производители на свое съвещание в град Лариса, съобщава в. \"Контранюз\". Фермерите са решили също да присъстват и на големия протестен митинг, който те ще организират на 3 февруари в Солун по време на селскостопанското изложение \"Агротика\". Земеделските стопани са недоволни от насъбралите се, според тях, проблеми в бранша, които с течение на времето са се изострили и са довели до драстично намаляване на доходите им. Фермерите настояват с данъци да бъдат облагани само реалните им доходи, необлагаемият за тях минимум да е 12 хиляди евро, да се премахне осигуряването и да се намали възрастовата граница за пенсиониране на 60 години за мъжете и 55 години за жените. Те искат още гарантирани цени за тяхната продукция, безплатно здравеопазване, достойни пенсии, премахване на единния имотен данък и създаване на държавен фонд, който да поема на сто процента обезщетенията им за щетите, нанесени от природните бедствия.", "date": "2018.01.17", "title": "От 22 до 28 януари в Гърция ще има фермерски блокади"}
{"url": "http://www.faktor.bg/bg/articles/novini/svyat/papa-frantsisk-poiska-proshka-za-vsichki-sluchai-na-seksualni-posegatelstva-nad-detsa", "text": "Папа Франциск поиска прошка за извършените от католически духовници посегателства срещу малолетни в Чили. Светият отец е на посещение в страната, която бе разтърсена от скандали, свързани със сексуални посегателства. При пристигането си в Чили папа Франциск беше посрещнат с протести от стотици, които са жертви на насилие. През последните години са подадени сигнали за сексуални посегателства срещу близо 80 свещеници в Чили. През април 2011 г. католическата църква в Чили официално поиска прошка за всички случаи на сексуални посегателства над деца, извършени от нейни представители и за това, че не е реагирала на жалбите.", "date": "2018.01.17", "title": "Папа Франциск поиска прошка за всички случаи на сексуални посегателства над деца"}
{"url": "http://www.faktor.bg/bg/articles/novini/svyat/noviyat-katalunski-parlament-se-sabira-na-parvo-zasedanie", "text": "Новият каталунски парламент се събира на първо заседание след изборите на 21 декември. Тогава най-много гласове спечели партията „Гражданите”, която подкрепя оставането на Каталуния в рамките на Испания.  Сепаратистките партии обаче получиха крехко мнозинство в регионалния парламент. Междувременно, двете основни партии, борещи се за независимост, постигнаха съгласие да номинират Карлес Пучдемон за регионален лидер. Той е в изгнание в Белгия, след незаконния референдум за независимост на Каталуния.", "date": "2018.01.17", "title": "Новият каталунски парламент се събира на първо заседание"}
{"url": "http://www.faktor.bg/bg/articles/arestuvaha-bivsh-agent-na-tsru-za-nezakonno-pridobita-svrahsekretna-informatsiya", "text": "Бивш служител на ЦРУ е бил арестуван през нощта срещу вторник на нюйоркското летище \"Дж. Ф. Кенеди\" по подозрение, че незаконно е придобил строго секретна информация, предадоха Ройтерс и Асошиейтед прес.  Според разпространено вчера съобщение на министерството на правосъдието на САЩ задържаният 53-годишен американски гражданин Джери Чун Шинли, сега постоянно пребиваващ в Хонконг, е бил на работа в ЦРУ от 1994 до 2007 г. Достигнал е до статут с допуск до документи с най-висока степен на секретност.  В съобщението на правосъдното ведомство се посочва, че през 2012 г. агенти на ФБР са претърсвали хотелски стаи, в които е пребивавал Джери Чун. При обиските са били открити две тефтерчета с изписани на ръка данни, сред които истинските имена и лични номера на агенти на ЦРУ, действащи под прикритие. Арестуваният се е явил във вторник пред федерален съд в Ню Йорк, но обвиненията срещу него ще бъдат предявени в щата Вирджиния, където е седалището на ЦРУ.  ТАСС цитира \"Ню Йорк таймс\", според който Джери Чун е заподозрян, че е предоставил на китайските спецслужби информация, чрез която те са разкрили информатори на ЦРУ в Китай, пише БТА.", "date": "2018.01.17", "title": "Арестуваха бивш агент на ЦРУ, предал на Китай свръхсекретна информация"}
{"url": "http://www.faktor.bg/bg/articles/dnes-premierat-predstavya-pred-ep-prioritetite-na-balgarskoto-evropredsedatelstvo", "text": "Премиерът Бойко Борисов ще представи днес в Европейския парламент в Страсбург приоритетите на българското председателство на Съвета на ЕС. Приоритетите на българското председателство са бъдещето на Европа и младите хора; европейската перспектива и свързаност за Западните Балкани; сигурност и стабилност в силна и единна Европа; цифровата икономика и уменията на бъдещето. Предвижда се след представянето евродепутатите и Европейската комисия да изкажат мнения.  В следобедните часове е насрочена съвместна пресконференция на премиера Борисов и председателя на ЕП Антонио Таяни. Предвидена е и двустранна среща на българския премиер и председателя на ЕП.", "date": "2018.01.17", "title": "Днес Бойко Борисов представя пред ЕП приоритетите на Българското председателството"}
{"url": "http://www.faktor.bg/bg/articles/pg-na-bsp-za-balgariya-shte-vnese-dnes-vot-na-nedoverie-kam-kabineta", "text": "ПГ на „БСП за България“ ще внесе днес в деловодството на парламента вот на недоверие към кабинета „Борисов“ 3. Вотът ще бъде на тема \"Корупция\". По програма депутатите ще разгледат промените в Закона за банковата несъстоятелност. Те са внесени от ПГ на ДПС и ще бъдат разгледани на първо четене, предаде \"Фокус\". Според вносителите законопроектът има за цел да възпрепятства недобросъвестните действия на лица, придобиващи фиктивно вземания с произход КТБ, както и възстановяване на неправомерно заличени обезпечения по време на квестатурата на банката. Депутатите ще разгледат и проекторешение за създаване на Временна комисия за установяване на всички факти и обстоятелства, свързани с изпълнението на програмата за саниране.", "date": "2018.01.17", "title": "ПГ на „БСП за България“ ще внесе днес вот на недоверие към кабинета"}
{"url": "http://www.faktor.bg/bg/articles/novini/svyat/aleksey-navalni-osporva-izbornite-zakoni-za-da-bade-dopusnat-da-se-kandidatira-za-prezident-na-rusiya", "text": "В края на декември, ЦИК на Русия отказа да регистрира опозиционния политик Алексей Навални за кандидат на президентските избори в Русия, на основание, че той има непогасена съдимост за углавно престъпление, но той няма намерение да се предава и е решил да оспори изборните закони в Конституционния съд, пише руското издание „Московский комсомолец“. Юристът на щаба на Навални Иван Жданов съобщи, че от името на опозиционера е пуснал жалба в КС заради това, че ЦИК е отказал на неговия клиент да го регистрира като кандидат на предстоящите през март т.г. президентски избори. Работата е в това, че в Конституцията не се говори за такова ограничение. Съгласно текста на основния закон на страната, не може да бъде избран човек, намиращ се на място за лишаване от свобода. Но Навални отбива само условна присъда по делото „Кировлес“, в рамките на което той е осъден за мошеничество в особено голям размер. Уточнението за непогасената съдимост не е предвидено в Конституцията, но за него се говори в „Закона за изборите за президент на Русия“. Именно този закон е поставен под съмнение от юристите на опозиционера.", "date": "2018.01.17", "title": "Алексей Навални оспорва изборните закони, за да бъде допуснат да се кандидатира за президент на Русия"}
{"url": "http://www.faktor.bg/bg/articles/novini/balgariya/chavushoglu-turtsiya-mozhe-da-razshiri-voennata-si-operatsiya-v-severna-siriya", "text": "Министърът на външните работи на Турция заяви, че страната може да разшири военната си операция в Северна Сирия в района на град Манбидж и на изток от река Ефрат, след като Африн бъде изчистен от „терористите“, предава Anadolu Agency. Чавушоглу се изказа пред репортерите след срещата си с американския си колега Рекс Тилърсън в канадския град Ванкувър, където присъства на среща на външните министри за сигурността и стабилността на Корейския полуостров. „Предварителните мерки на Турция срещу сирийските кюрдски „Отряди за народна самоотбрана“ няма да бъдат ограничени само в района на Африн. Следват също Манбидж и района на изток от река Ефрат“, заяви турският дипломат, добавяйки, че планът на САЩ да образуват гранични войски в северозападна Сирия „необратимо вредят на турско-американските отношения“. В неделя, Райън Дилън, говорител на оглавяваната от САЩ международна коалиция срещу „Ислямска държава“, разкри плановете за образуване на 30-хилядна гранична войска в Сирия, на основата на Сирийските демократични сили – подкрепяна от САЩ група, съставена основно от елементи от сирийските кюрдски „Отряди за народна самоотбрана“, смятани за терористи от Анкара. Чавушоглу заяви, че различните мнения между американските институции и министерства по отношение на подкрепата за сирийските кюрди е в основата на проблема. „Обещанията, които ни дадоха за Манбидж и Рака не бяха изпълнени“, припомни турският дипломат. Преди операциите в тези направления, Вашингтон обеща на Анкара, че след превземането им те ще бъдат управлявани от съвети, съставени от местни жители, но контролът бе поет от Сирийските демократични сили. „САЩ преди ни казваха, че сирийските кюрди не са техен стратегически партньор, а само работят с тях за разгромяването на „Ислямска държава“, отбеляза той, призовавайки Вашингтон да спре да подкрепя тази група и да събере предадените оръжия, както е обещал. „Както виждате, имаме много причини да сме скептични и имаме достатъчно причини, за да предприемем предварителни мерки“, добави Чавушоглу.", "date": "2018.01.17", "title": "Чавушоглу: Турция може да разшири военната си операция в Северна Сирия"}
