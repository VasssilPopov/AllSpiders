{"url": "https://www.faktor.bg/bg/articles/novini/svyat/zapochna-vtorata-faza-ot-pregovorite-za-chlenstvoto-na-makedoniya-v-nato", "text": "Македония официално стартира втората фаза на преговорите за членство в НАТО, предава скопският телевизионен канал „Сител“. За тази цел в Брюксел пристигна делегация, водена от министъра на отбраната на югозападната ни съседка Радмила Шекеринска. В белгийската столица бяха проведени няколко работни срещи с експерти на НАТО. Преговорите ще продължат и в петък, но представителите на Скопие вече изразиха задоволство от първите разговори и споделиха очакванията си, че преговорният процес ще бъде бърз и ефективен. Във фокуса на тези първи срещи бяха се реформите във върховенството на закона и съдебната система, борбата срещу корупцията и организираната престъпност, реформите в отбранителния сектор, но и в службите за сигурност, както и правните въпроси, произтичащи от членството, включително приноса на Македония за общия бюджет на Алианса. Както стана ясно, той ще бъде 0,0721 на сто от бюджета на организацията. Целият процес на преговори трябва да приключи до края на годината. През януари следващата година се очаква Македония да подпише протокола за присъединяване, който определя правото на участие във всички органи и органи на НАТО, но без възможност за гласуване. Пълноправното членство ще стане факт, след като държавите-членки ратифицират документа поотделно в националните си парламенти. В случая с Македония Гърция трябва да бъде първата държава в Алианса, която да ратифицира протокола, но само ако бъде приложено Преспанското споразумение.", "date": "2018.10.18", "title": "Започна втората фаза от преговорите за членството на Македония в НАТО"}
{"url": "https://www.faktor.bg/bg/articles/general-popov-shte-sa-neobhodimi-6-godini-za-da-pridobiem-napalno-novite-samoleti", "text": "Ген. Константин Попов, председател на Комисията по отбрана, бивш началник на отбраната и летец, коментира пред бТВ какво означава на езика на авиацията думата \"радиомълчание\".  \"Радиомълчание означава, когато не се използва радиото за предаване на информация, когато всичко е било планирано добре и искаш да подходиш скрито, не е необходимо чрез радиостанцията да бъдеш открит. Тук има обаче друг смисъл. Не за да се крие от медиите информация, защото и самият президент използва медиите, за да изпраща своите съобщения, но посланието най-вероятно е да не се оказва влияние на работната група, която разглежда офертите за нови бойни самолети за българските ВВС. По-страшното е, ако някой намери странични канали да повлиява на тази работна група. Не вярвам МО да допусне това\", категоричен е генерал Попов.  Попитан какъв изтребител е най-добре да бъде избран за България, председателят на Комисията по отбрана отговори: \"Никога не съм отговарял на този въпрос, за да не се възприеме като влияние.\" Той обясни, че ще са необходими около 6 години, докато придобием напълно новите самолетите, т.е. с цялата бойна техника, обучение, снаражение, след като бъде ратифициран договорът за тях от парламента. По думите му до началото на декември би трябвало вече да е ясно коя измежду четирите оферти е избрана, а в началото на следващата година да бъде ратифициран и самият договор.     \"Самолетът не е някаква играчка за летене. Това са бойни самолети и трябва да направим достатъчно добра оценка, за което ще е необходим дълъг процес. Когато направим нашия избор, вече ще влезем в преговори със спечелилата фирма за допълнителни уточнения\", допълни Попов. Предвидено е закупуването на общо 16 самолета, тоест това е една ескадрила, за които ще бъдат заделени един милиард и осемстотин милиона лева. Избраният самолет трябва да отговаря на три критерии - оперативна активност, цена и остатъчен ресурс, т.е. да се знае колко време може да бъде използван този самолен - дали 20, дали 40 години, обясни още генерал Попов. Накрая той заяви, че всички, които са ангажирани с този нелек избор, трябва да отсеят предубежденията си и да работят компетентно.", "date": "2018.10.18", "title": "Ген. Константин Попов: Ще са необходими 6 години, за да придобием напълно новите самолети"}
{"url": "https://www.faktor.bg/bg/articles/sadarzhateli-na-yavochni-kvartiri-pri-komunizma-sadebni-zasedateli-pri-demokratsiyata", "text": "Комисията по досиетата разкри сътрудниците на тоталитарните комунистически служби сред съдебните заседатели в още три районни съдилища в страната – в Златоград, Ихтиман и Исперих. Интересното е, че преобладаващата част от сътрудниците са жени, а всичките разкрити са все съдържатели на явочни квартири, съобщава www.desebg.com. Проверката на съдебните заседатели в районния съд в Златоград е обхванала общо 65 души. От тях с принадлежност към Държавна сигурност са установени 5 души ( ). Комисията е обявила данните за двама от сътрудниците, тъй като останалите трима са починали и в тези случаи законът не позволява информацията да е публична. Разкритите сътрудници са Маша Филипова Ехленова, съдебен заседател от 01.01.2000 г. до 01.01.2010 г.; Минка Велинова Мизова, съдебен заседател от 01.01.2000 г. до 01.01.2005 г. И двете са съдържатели на явочни квартири с псевдоним „БРЕЗА”, но на различни структури на ДС и в различни периоди. Комисията е отбелязала, че за периода от 10 ноември 1989 до 01 януари 1995 г. председателят на районния съд Златоград не е предоставил необходимите данни. В районния съд в Исперих са проверени 34 лица, които са били или са съдебни заседатели ( ). От тях с досие е Емилиян Цонев Симеонов, съдебен заседател от 2010 до 2014 г. Той е разкрит като съдържател на явочна квартира „ЕЛЕНА” на Окръжно управление на МВР-ДС Разград по линия на Шесто управление на ДС от 1981 г. И тук Комисията е отбелязала, че за периода от 10 ноември 1989 г. до 2010 г. председателят на районния съд – Исперих не е предоставил необходимите данни. Проверката на съдебните заседатели в районния съд в Ихтиман е обхванала общо 143 души ( ). От тях с принадлежност към ДС са две лица, но комисията е обявила данни само за едното, тъй като другото е починало. Разкритият сътрудник е Трендафилка Георгиева Петрова, съдебен заседател от 1995 до 1999 г. Тя е разкрита като съдържател на явочна квартира „МЕЛОДИЯ” на Трето управление на ДС (военното контраразузнаване) от 1970 г. За периода от 10 ноември 1989 1 януари 1995 г. председателят на районен съд – Ихтиман също не е предоставил необходимите данни за съдебните заседатели, които са назначени тогава. Проверката на съдебните заседатели на районните съдилища в страната продължава по азбучен ред.", "date": "2018.10.18", "title": "Съдържатели на явочни квартири работили като съдебни заседатели след падането на Живков"}
{"url": "https://www.faktor.bg/bg/articles/mihail-mikov-kiril-dobrev-raznasyashe-edni-snimki-za-faraoni-v-bsp-dnes-mozhe-bi-sa-mumii", "text": "По повод предстоящите утре дебати по вота на недоверие към кабинета, който е иницииран от БСП, бившият лидер на левицата Михаил Миков обясни в ефира на БНТ защо ще има вот срещу правителството, когато здравната реформа е представена все още като намерение. \"Самата идея да обсъждаш противоконституционни предложения заслужава санкция. Самата идея да караш хората да вадят още пари от джоба си и да доплащат, е аргумент за вот. България преди около 20-ина години с милиард успяваше и осигуряваше здравеопазването на около 8-9 милиона. Сега с 4 официално и 4 плюс от джоба на гражданите не може да се справи с 6-7 милиона. Реформа с наливане на пари не става\", заяви Миков. ,,Сега е моментът да се представят визионерските виждания в здравеопазването. Трябва и дискусия по темата'', добави Миков. Според него, трябва да се сложи на масата още една дискусия. \"В Швеция, в Англия, в Испания има бюджетно осигуряване на здравеопазването - ясно разделяне на частното от държавното здравеопазване и ясно разбиране, че едното трябва да осигури достъп до здравеопазване, а другото - който може да си го позволи, да си доплаща\", поясни той. Миков коментира и раздорите в лявото. \"Госпожа Нинова трябва да разбере, че в-к \"Дума\" не е неин вестник, а на цялата партия. Тя не може да определя редакционния му екип. Свободата на словото не може да бъде подчинена на този или онзи.\" ,,Г-жа Нинова говори от свое име в множествено число. БСП винаги е била партия с колективно ръководство. В цял свят лявото е по-колективистично, докато дясното е по-лидерско. В момента се иска разум, разбиране, обсъждане на ситуацията около \"Дума\"…  На въпрос ще искат ли оставката на Ниновя, Миков отговори: \"Да се иска оставката на Нинова, е най-лесно. Но нека да й дадем още шанс, на нея и на Изпълнителното бюро. Стига с тия вътрешнопартийни раздори. Трябват мотиви, аргументи, а не конфликти'', категориче е Миков. ,,БСП сега разполага с 2 пъти по-голяма субсидия и въпреки това отслабваме влиянието си на отделни места. Това трябва да се говори, да се анализира. Ръководството трябва да обединява, а не да разделя партията'', посочи той и напомни: \"Кирил Добрев преди разнасяше едни снимки за фараони в Изпълнителното бюро на БСП, днес може би са мумии на фараони.\"", "date": "2018.10.18", "title": "Миков: Кирил Добрев разнасяше едни снимки за фараони в БСП, днес може би са станали мумии"}
{"url": "https://www.faktor.bg/bg/articles/vladimir-putin-tramp-se-vslushva-v-men", "text": "Руският президент Владимир Путин, който участва в дискусионния младежки форум \"Валдай\" в Сочи, коментира въпрос от публиката дали американският президент Доналд Тръмп чува само себе си. Той отговори, че това не е вярно и че той подкрепя стабилизирането на двустранните отношения, предаде Ройтерс, цитирана от БТА.  \"Може той да се държи така с някои други, но тогава те сами са си виновни. Аз имам напълно нормален и професионален диалог с него и разбира се, той се вслушва в мен. Виждам, че реагира на аргументите на своя събеседник\", заяви Путин, цитиран от Ройтерс. По случая \"Кашоги\" Путин каза, че Русия ще изчака резултатите от разследването за изчезването на журналиста, преди да реши какво отражение може да има съдбата на дисидента върху отношенията със Саудитска Арабия, предаде Асошиейтед прес. Руският президент заяви, че \"САЩ носят определена отговорност\" за това, което се е случило с Кашоги, който е саудитски гражданин, но е заминал доброволно в изгнание в Америка. Путин приветства усилията на Турция за установяване на демилитаризирана зона в северната сирийска провинция Идлиб, съобщи Асошиейтед прес. Въпреки че крайният срок за изтегляне на сирийските радикални групировки и тежките въоръжения от зоната, определен за 15 октомври, не е бил спазен, Русия вижда как Турция прави всичко по-силите си за постигане на тази цел, каза той. Руският президент каза също, че от Русия зависи да убеди Иран да изтегли войските си от Сирия и че правителствата, призоваващи Иран да го стори, трябва да дадат гаранции за ненамеса във вътрешните работи на Сирия, добави Ройтерс.", "date": "2018.10.18", "title": "Владимир Путин: Доналд Тръмп се вслушва в мен"}
{"url": "https://www.faktor.bg/bg/articles/novini/svyat/stranite-ot-es-gotovi-da-otstapyat-po-mitnicheskoto-sporazumenie-s-london", "text": "Европейският съюз е готов да приеме искането на Лондон да включи цялото Обединено кралство в предпазно митническо обединение, ако двете страни не успеят да договорят споразумение за свободна търговия при изтичането на преходния период, съобщи Евронюз.   Преговорите между Великобритания и ЕС са в безизходица заради разногласията по т. нар. предпазна мрежа - гаранция, че няма да бъде възстановена твърдата граница с Ирландия, ако търговските отношения не бъдат регламентирани до края на декември 2020 година. Политическият редактор на Евронюз Дарън Маккафри заяви днес в Туитър, че ЕС е готов да включи в споразумението за \"развода\" клауза за присъединяване на цялата Великобритания към предпазната мрежа. Досега позицията на Брюксел бе, че подобна клауза трябва да обхване единствено Северна Ирландия.  Евроскептиците в Консервативната партия на премиера Тереза Мей отхвърлиха идеята й, обявена днес, за удължаване на 21-месечния преходен период след Брекзит, за да се осигури повече време за преговорите по статута на границата с Ирландия. \"Мисля, че това е грешка, при това която може да се окаже, че ще струва скъпо\", каза Джейкъб Рийс-Мог, който председателства група от около 60 евроскептични депутати консерватори.", "date": "2018.10.18", "title": "Страните от ЕС готови да отстъпят по митническото споразумение с Лондон"}
{"url": "https://www.faktor.bg/bg/articles/novini/svyat/papata-poluchi-ofitsialna-pokana-da-poseti-severna-koreya", "text": "Предстоятелят на Римокатолическата църква получи официална покана за посещение в Северна Корея, съобщава изданието The Korea Herald, като подчертава, че нито един папа не е правил визита в изолираната комунистическа страна.  Папа Франциск даде аудиенция на президента на Южна Корея Мун Дже-ин, в рамките на която изрази готовността си да посети Северна Корея, ако бъде поканен официално, като увери, че „със сигурност\" би отговорил положително на подобна молба от страна на Пхенян. От редакцията уточняват, че Мун Дже-ин е предал на папата лично вербална покана от севернокорейския лидер Ким Чен-ун да посети Пхенян.  По-рано от президентската пресслужба в Сеул съобщиха, че севернокорейският лидер е изразил готовността си да покани папа Франциск на визита в страната. Това е станало в рамките на третата и към момента последна среща между Ким Чен-ун и Мун Дже-ин, която се проведе в Пхенян миналия месец.  Мун Дже-ин е попитал папата дали може да каже на севернокорейския лидер да изпрати официален делегат, за да отправи официално поканата за посещение. В отговор Франциск е заявил, че и устаната покана е достатъчна. Папа Франциск е изразил подкрепата си за усилията на Мун Дже-ин за установяване на мир на Корейския полуостров. „Силно подкрепям усилията на правителството на Южна Корея, което работи за мирния процес на Корейския полуостров\", са думите, които предстоятелят на Римокатолическата църква е казал на госта си от Сеул.  Срещата помежду им е проведена при затворени врати, в присъствието на южнокорейски свещеник, който е служил за преводач.", "date": "2018.10.18", "title": "Папата получи официална покана да посети Северна Корея"}
{"url": "https://www.faktor.bg/bg/articles/tsvetanov-i-rumanskiyat-mu-kolega-izlyazoha-s-obshta-pozitsiya-za-chlenstvoto-v-shengen", "text": "Председателят на вътрешната комисия Цветан Цветанов и румънският му колега Дорел Къпрар се обединиха около позицията, че не е справедливо България и Румъния все още да не са членове на Шенген, макар да са изпълнили всички изисквания. Дорел Къпрар, който ръководи мега-комисията по отбрана, обществен ред и национална сигурност в румънския парламент е на работно посещение заедно с делегация у нас по покана на българския си колега. \"Дадохме оценка и за несправедливостта, която има към момента към България и към Румъния във връзка с влизането в Шенгенското пространство, защото и Румъния, и България са покрили изискванията за влизане в Шенгенското пространство\", заяви Цветанов. \"Заедно, ако издигнем единен глас пред силните в Европейския съюз, бихме могли да постигнем много повече. И мога да кажа, че ние, комисиите по вътрешен ред и отбрана вече вървим по една права линия, за да осъществим всичко, което сме си поставили за цел\", посочи от своя страна Дорел Къпрар, председател на Комисията по отбрана, обществен ред и национална сигурност на румънския парламент.", "date": "2018.10.18", "title": "Цветанов и румънският му колега Дорел Къпрар излязоха с обща позиция за членството в Шенген"}
{"url": "https://www.faktor.bg/bg/articles/novini/balgariya/ninova-zavede-blizkite-si-sapartiytsi-pri-patriarh-neofit", "text": "Патриарх Неофит, председателят на БСП Корнелия Нинова и депутатите от парламентарната група отидоха в патриаршеския дом, съобщиха от \"Позитано\" 20. След като го поздравиха за рождения му ден, който бе преди 3 дни, разговаряха за Законопроекта за вероизповеданията и за Истанбулската конвенция.  На 4 октомври премиерът Бойко Борисов и депутати от Комисията по вероизповедания и правата на човека в парламента отидоха в Светия синод да обсъдят Закона за вероизповеданията. Два проекта за този закон бяха внесени още през месец май. И в двата проекта има спорни текстове, за които има обещание да бъдат сериозно прегледани между първо и второ четене. След срещата бе обявено, че ще се повишат заплатите и на свещениците. Относно Истанбулската конвенция от БПЦ имаха категорично становище, че ратификацията на документа води до духовна смърт. Мнението на Светия Синод е, че Истанбулската конвенция надхвърля правната регламентация на бъдещето на европейската християнска цивилизация, тъй като води до промяна в светогледа. От Светия синод изразиха притеснението си тогава, че конвенцията \"отваря широко вратите към морален разпад, който неизбежно води до \"психофизическото унищожение на човека - до \"втората смърт\", която е духовната смърт\". На днешната среща с патриарх Неофит присъстваха депутатите от \"БСП за България\" Драгомир Стойнев, Крум Зарков и Васил Антонов.", "date": "2018.10.18", "title": "Нинова заведе близките си съпартийци при патриарх Неофит"}
{"url": "https://www.faktor.bg/bg/articles/sled-masovoto-ubiystvo-v-krim-putin-obvini-globalizatsiyata-i-amerikanskata-tendentsiya", "text": "Масовото убийство вчера в Крим е резултат и от „глобализацията“, както и от продължаването на американската тенденция, заяви днес руският президент Владимир Путин, предаде АФП. „Вчерашната трагедия по всичко личи е резултат и от глобализацията, колкото и да е странно. Виждаме, че в социалните мрежи, в интернет, са създадени цели общности, всичко започна с известните трагични събития в училища в Съединените щати“, каза Путин в Сочи на пленарно заседание на Международния дискусионен клуб „Валдай“. Руският президент разкритикува недостатъчната според него глобална реакция на променящите се условия в света, включително във виртуалното пространство. „Това означава, че ние не създаваме необходимото, интересно и полезно съдържание за младите хора, и те прибягват до ето такъв сурогат на героизма. Това води до трагедии от подобен род“, заключи Путин. Той освен това подчерта, че опитите за оспорване на принадлежността на Крим към Русия, както и изборът на неговия народ, са обречени. Тийнейджърът, който вчера застреля 20 души в техникум в Керч, преди да се самоубие, е искал да си отмъсти на съученици, които го унижавали, и не искал повече да живее. Това разказа бившата му приятелка пред телевизия Ар Ти, предаде АФП. „Той разказваше, че вече не вярва на хората, откакто съученици започнали да го унижават, защото не бил като другите“, заяви 15-годишното момиче, представено с името Злата. Бившата приятелка на Владислав Росляков (18 г.) разказа още, че двамата ги свързвал общият интерес към стрелбата. „Аз тренирам стрелба. Той също бе увлечен. Обичаше много различни видове оръжия“, каза момичето. Когато двамата разговаряли, „всичко беше добре. (Владислав) беше любезен и чувствителен, помагаше ми, когато не се чувствах добре“.", "date": "2018.10.18", "title": "След ужаса в Крим: Путин обвини \"американската тенденция\" на масови убийства в училища"}
{"url": "https://www.faktor.bg/bg/articles/balgariya-shte-poluchi-2-2-mln-evro-za-shtetite-ot-navodneniyata-v-kraya-na-2017-a", "text": "България ще получи 2,2 млн. евро помощ за бурите и обилните валежи през октомври 2017 г. Средствата са от фонд „Солидарност“, съобщи Еврокомисарят по регионална политика Корина Крецу. Тя участва в Седмия годишен форум на Стратегията на ЕС за Дунавския регион, която се провежда в рамките на Българското председателство: „Това финансиране ще помогне за възстановяване на публичната инфраструктура. Средствата на фонд „Солидарност\" могат да бъдат използвани от българските власти за възстановителните работи и да покрият някои от спешните дейности, временното настаняване, операциите по разчистване и за съхраняване на културно-историческото наследство. Всичко, което платихте с пари от държавния бюджет от първия ден.“", "date": "2018.10.18", "title": "България ще получи 2,2 млн. евро за щетите от наводненията в края на 2017-а"}
{"url": "https://www.faktor.bg/bg/articles/ikonomika/kzk-otnovo-poryaza-inerkom-za-sdelkata-s-chez", "text": "Комисията за защита на конкуренцията отново отряза „Инерком” за закупуването на дяловете в България на ЧЕЗ. Това стана, след като председателят на КЗК отказа да образува производство по постъпило уведомление от страна на \"Инерком\" за ново разглеждане на сделката, след като компанията се отказа от ВЕИ централите си, което бе и един от мотивите сделката да бъде спряна от КЗК първия път. Причината за отказа е, че в съда в момента тече обжалване от страна на \"Инерком\" именно по предишното решение на Комисията. В Комисията за защита на конкуренцията (Комисията, КЗК) е постъпило уведомление, вх. № ВХР-2120/21.09.2018г., от „Инерком България“ ЕАД („Инерком“) за намерението на дружеството да осъществи концентрация по смисъла на чл. 22, ал. 1, т. 2 от Закона за защита на конкуренцията (ЗЗК), чрез придобиване на контрол върху предприятия от групата на „ЧЕЗ“ а.с., Република Чехия в България. С уведомлението към Комисията е отправено искане безусловно да разреши осъществяването на планираната концентрация, като се произнесе с решение по чл. 60, ал. 1, т. 14 от ЗЗК, тъй като не се очаква концентрацията да породи хоризонтални или нехоризонтални ефекти, които биха могли да окажат неблагоприятно въздействие върху конкуренцията и няма да доведе до установяването на предприятие с господстващо положение, на основание чл. 26, ал. 1 от ЗЗК. В тази връзка Уведомителят твърди, че през месец август 2018 г. е извършена структурна промяна в групата на „Инерком“ и същата вече не включва производители на електрическа енергия. Мотивите за отказ за образуване на производство, съгласно издаденото на 18.10.2018 г. Разпореждане на председателя на КЗК са, че Комисията вече е била нотифицирана за същата сделка между същите страни, със същите предмет и цел, и се е произнесла с Решение № 805/19.07.2018 г. Предвид обжалването на цитирания административен акт от страна на уведомителя „Инерком България” ЕАД и от „ЧЕЗ“ а.с., същият не е влязъл в сила и административното производство не е приключило, а е във фаза на съдебно оспорване. Наличието на висящо административно производство със същия предмет и с участието на същата страна, във фазата на съдебно оспорване, е абсолютна отрицателна процесуална предпоставка за образуване на ново производство пред административния орган по аргумент от чл. 27, ал. 2, т. 2 от АПК. Следва да се има предвид и разпоредбата на чл. 130, ал. 2 от АПК, съгласно която никой друг орган няма право да приеме за разглеждане дело, което вече се разглежда от съда. В противен случай административният орган ще изземе за решаване въпрос, който вече е предоставен на преценката на съда. Наред с горното, новите обстоятелства, на които се позовава уведомителят, имат значение за разрешаване на спора, повдигнат пред съда, доколкото представляват факти, взети предвид от антимонополния орган при извършване на икономическия и правен анализ в обжалваното решение, чиято проверка за законосъобразност е предмет на образуваното и неприключило пред ВАС съдебно производство. Разпореждането подлежи на обжалване пред Върховния административен съд в 7-дневен срок от съобщаването му. КЗК изпрати писмо на 18.10.2018 г. до уведомителя „Инерком България“ ЕАД, чрез упълномощения му представител, за отказа за образуване на производство“.", "date": "2018.10.18", "title": "КЗК отново поряза \"Инерком\" за сделката с ЧЕЗ"}
{"url": "https://www.faktor.bg/bg/articles/komisiyata-po-etika-i-fearpley-kam-bfs-razpitva-mladezhite-natsionali-za-nepristoynoto-im-povedenie-vav-frankfurt", "text": "Комисията по етика и феърплей към Българския футболен съюз (БФС) се самосезира и ще иска да чуе обясненията на Георги Йомов, Наско Милев и Венцислав Керчев от младежкия национален отбор. Тримата станаха главни герои в кратък клип, качен от тях в социалните мрежи, на който се вижда, че се държат непристойно и отправят обидни епитети към хора на летището във Франкфурт. Видеото е заснето след втората загуба на националния тим от Люксембург в групата от евроквалификациите.  От БФС заявиха, че във вторник (23 октомври) тримата футболисти ще бъдат изслушани и заявиха, че виновниците ще бъдат наказани за уронване на престижа на националния отбор. \"Комисията по Етика и феърплей към Българския футболен съюз се самосезира на базата на качени видеоматериали в социалните мрежи, впоследствие излъчени и от български телевизии, и на свое извънредно заседание във вторник, 23 октомври от 10:00 часа ще изслуша обясненията на трима футболисти от националния отбор до 21 г. – Георги Йомов, Венцислав Керчев и Наско Милев. Комисията и ръководството на БФС изразяват своето възмущение от поведението на тримата футболисти на летището във Франкфурт и заявява, че виновниците за уронването на престижа на националните отбори по футбол на България ще бъдат наказани с цялата строгост на Дисциплинарния правилник на Българския футболен съюз.\", се казва в съобщението на официалния сайт на Централата.", "date": "2018.10.18", "title": "Комисията по етика и феърплей към БФС се самосезира за случилото се във Франкфурт с младежките национали"}
{"url": "https://www.faktor.bg/bg/articles/layf-stayl/ani-tsolova-prez-fevruari-prekratih-dogovora-si-s-nova-televiziya", "text": "През февруари прекратих договора си с Нова телевизия. Бях започнала подготовка за ново предаване, извън новините и публицистиката. Защо предаването не е в ефир? Не мога да отговоря на този въпрос. Това каза Ани Цолова пред \"Жената днес\" година след като бе неочаквано свалена от  сутрешния блок на Нова телевизия. \"Миналото лято, в един особен момент, телевизията ми предложи да започна подготовка за ново предаване извън новините и актуалната журналистика. Защо предаването не е в ефир? Не мога да отговоря на този въпрос. Мога само да кажа, че последните телевизионни проучвания показваха високо зрителско одобрение и доверие към мен и работата ми. През февруари, по мое желание, прекратих трудовия си договор с Нова\", казва Цолова. От думите на журналистката става ясно, че тя действително е имала желание за собствено предаване, но не и да напусне \"Здравей, България\" в онзи момент. \"Истината е, че имах телевизионен проект, различен от публицистиката. И че обмислях от доста време да напусна активната журналистика. Не бях планирала момента, в който това се случи\", добавя тя. Водещата не отговаря директно на въпроса защо си тръгна от предаването: Въпросът не е към мен.Защо не съм в активната журналистика, в публицистиката? Защото намерих нов смисъл. Реших да сложа край. Изчезна двигателят, който ми даваше енергия да съм на педала по 15 часа на ден. Всеки взема решението си как да продължи, за да може да гледа хората в очите и да е чист пред съвестта си. И не трябва да позволява това, което не може да промени, да промени самия него. \"Мълчанието понякога казва повече от всички думи. За мен това е минало. Журналистът трябва да говори основно чрез работата си и по-малко за работата си. Това правех и аз\", казва Цолова. Водещата дава да се разбере, че има различни планове за бъдещето си, извън новинарството и публицистиката. Не иска да се занимава с тях и го осъзнала, когато \"...задаването на честните, логични журналистически въпроси започна да се нарича смелост и острота и започна да се извежда пред скоба. Когато фактите и истината станат изключение и даже започват да нямат значение. Когато видях, че изпускам най-важното – да съм до семейството си и до детето си, а темповете на професията и стандартите, които съм си заложила, ме отдалечаваха от това – най-важното.\"", "date": "2018.10.18", "title": "Ани Цолова: През февруари прекратих договора си с Нова телевизия"}
{"url": "https://www.faktor.bg/bg/articles/plamen-kartalov-stsenichnite-rabotnitsi-s-loko-sofiya-sa-seriozni-mladezhi", "text": "Сценичните работници, написали  \"Локо\"-София край мемориала на мира в Хирошима, са сериозни младежи, не са някакви деца, които си играят със спрей и графити по стените. Самовъзпроизвеждащ се скандал, силно преувеличен. Мемориалът не е осквернен, той е много по-далеч. Така директорът на Софийската опера академик Пламен Карталов коментира скандала с арестуваните  в Япония българи. Не са осквернили самия мемориал, както се писа, а ограда близо до него, обясни той. \"Това с нищо не помрачава името на България, бъдете сигурни\", заяви той.   По думите му полицаите били изненадани, че виновниците са признали сами. Дори се смели, когато разбрали, че се касае за футболен отбор, японската полиция също не е желаела това да се раздухва. Много е важно, че посланикът на Япония в България отказва да коментира случая. \"Нашите хора сами са отишли в полицията. Японската полиция е била учудена, обяснявайки, че имат много случаи на драскане със спрей, но за първи път някой се предава доброволно. Служителите ще бъдат глобени за дребно хулиганство\", обясни той.", "date": "2018.10.18", "title": "Пламен Карталов: Сценичните работници с \"Локо\"-София са сериозни младежи"}
{"url": "https://www.faktor.bg/bg/articles/ikonomika/turizam/angelkova-stranite-ot-dunavskiya-region-obmislyat-digitalna-platforma-za-reklama-na-turizma", "text": "Развитието на съвместни културно-исторически маршрути в дунавския регион и общи проекти, свързани с местните традиции и фолклор, са заложени в обща декларация, приета от министрите на туризма на страните участнички във Седмия годишен форум на Стратегията на ЕС за Дунавския регион. Това каза в предаването „Това е България“ на Радио „Фокус“ министърът на туризма Николина Ангелкова и поясни, че България и към момента участва в различни програми за трансгранично сътрудничество. „В момента по програма „Дунав“ изпълняваме два проекта по програмите за трансгранично сътрудничество със Сърбия и Румъния. Един от проектите, който бе даден за пример, е „Дунавска културна платформа на 21-ви век“, който изпълняваме заедно с Австрия, която е водещ партньор, както и с Румъния, Сърбия, Унгария и Словения. Той дава възможност да се опознаят малко познати паметници и културно-исторически паметници и туристически забележителности в държавите членки в Дунавската стратегия.“ Министър Ангелкова каза още, че няма как туризмът да се разглежда отделно от другите приоритети, заложени в Дунавската стратегия като транспорт, сигурност, околна среда и биоразнообразие, както и дигитализация. Тя съобщи че страните от Дунавския регион обмислят създаването на дигитална платформа за рекламирането на туристическите услуги.", "date": "2018.10.18", "title": "Ангелкова: Страните от Дунавския регион обмислят дигитална платформа за реклама на туризма"}
{"url": "https://www.faktor.bg/bg/articles/obshtestvo/zakon-i-red/misteriya-prokuraturata-zasekreti-deloto-za-vazroditelniya-protses", "text": "Прокуратурата засекрети делото за възродителен процес и отказва да даде информация какво смята да прави с него. Това се разбира от отговорите на въпросите към държавното обвинение, които \"Дневник\" изпрати писмено. След изчакване в разговор с говорителя на Военноокръжната прокуратура прокурор полк. Стоян Лазаров той каза, че наблюдаващият прокурор обяснил, че делото е секретно и поради това няма да отговорят на въпросите. Не посочи кой е наблюдаващият прокурор. На 5 септември т.г. съдът даде едномесечен срок на Софийската военноокръжна прокуратура да реши съдбата на делото, заведено още през 1991 г., чиято абсолютна давност отдавна е изтекла. Даденият от съда срок за дисциплиниране на прокуратурата не е задължителен. Съдебното указание дойде след серия молби от пострадали от насилствената асимилация граждани, които са поискали ускоряване на производството. В Софийския градски съд (СГС) има подадени десетки сходни молби, от които не са образувани дела, защото се изчакват действията на прокуратурата, научи \"Дневник\". Те обаче засега остават тайна. През 2007 г. тогавашният зам. главен прокурор Валери Първанов обясни, че абсолютната давност по делото е изтекла още през декември 2003 г. Според него процесът не може да се прекрати, преди да се разпитат всички пострадали. Ако от разпитите им се открият нови престъпления и се повдигнат нови обвинения, които предвиждат по-тежки наказания, ще се увеличи и давността. Става дума за принудителната смяна на имената на изповядащи исляма български граждани, довела до репресии през 80-те години на миналия век. Досега прокуратурата два пъти е внасяла обвинителен акт - през 1994 и 1998 г., но и двата пъти делото е връщано от съда за доразследване. В началото обвиняеми са Тодор Живков, Димитър Стоянов, Пенчо Кубадински и Георги Атанасов - за подбуждане на етническа дискриминация и омраза. След това обвиненията са променени - за военни длъжностни престъпления, и обвиняеми остават Живков, Стоянов и Атанасов. След смъртта на Живков и Стоянов обвиняем по делото остава единствено бившият министър-председател Георги Атанасов. Делото се проточи и заради тогавашните указания на върховния съд към държавното обвинение. На разследващите е било указано да издирят и разпитат всички жертви на възродителния процес, които са били въдворени в \"Белене\" и други затвори, за да се конституират като частни обвинители и граждански ищци - така прокуратурата е интерпретирала указанията на съда. При второто внасяне на делото в съда то е било върнато отново за неизпълнени предишни указания. От май 1998 г. делото вече е във Военноокръжната прокуратура в София, която до 2003 г. успява да издири имената и адресите на 446 пострадали българи от турски произход или техни наследници, както и да разпита 312 от тях. Останалите 134 пострадали обаче, повечето от които са в Турция, така и не са открити въпреки изпратените съдебни поръчки. В писмо до съда от 2003 г. тогавашният зам. главен прокурор Христо Манчев посочва, че разследването фактически е завършено, но неизпълнимите съдебни указания за разпит на всички пострадали са пречка за внасяне на обвинителен акт. В решението на СГС от 5 септември обаче указанията на върховните съдии се интерпретират различно. Според градските съдии указанията на колегите им от върховния съд не са били неизпълними, защото прокуратурата е трябвало да издири всички пострадали, но не и да разпита всеки един. Междувременно втора съдебна инстанция призна иск срещу прокуратурата на пострадалия от т.нар. възродителен процес - Шукри Мехмед. Софийският градски съд прие, че той трябва да бъде обезщетен по Закона за отговорността на държавата с 30 000 лв. Неговият иск беше за 100 хил. лв. Решението не е окончателно и може да се обжалва пред Върховния касационен съд, но ВКС разгледа граждански дела само по изключение и може изобщо да не приеме да се занимава с казуса. По случая на Шукри Мехмед първата съдебна инстанция прие в края на 2017 г., че е нарушено правото му на разглеждане и решаване на делото в разумен срок. Според съдебното решение, за което съобщи в. \"Сега\", на Мехмед трябва да бъдат платени неимуществени вреди за периода 1991-2017 г., защото е претърпял разочарование и страх, че дълги години няма изгледи за приключване на делото и обвиняемите ще останат ненаказани. Освен това той трябва да бъде обезщетен и за излъганите му очаквания за възмездие за погазените права и достойнство, емоционалното напрежение и загуба на доверие в институциите, както и за здравословни проблеми.", "date": "2018.10.18", "title": "Мистерия: Прокуратурата засекрети делото за възродителния процес"}
{"url": "https://www.faktor.bg/bg/articles/posledniyat-v-spisaka-sluzhebni-zashtitnitsi-poema-severin", "text": "Адвокат Иван Дойнов ще защитава убиецът на Виктория Северин Красимиров. Адвокат Дойнов е назначен като служебен защитник. Той е бил последният в списъка със служебни защитници и не е имал възможност да откаже делото, както са направили други негови колеги. Адвокат Дойнов вече пристигна в Следствието в Русе, където малко преди 12.45 часа бе докаран и Северин. Соченият за убиец на Виктория бе конвоиран от София. Припомняме ви, че Северин бе екстрадиран от служители на ГДО снощи в България с редовен полет от Франкфурт, Германия.", "date": "2018.10.18", "title": "Последният в списъка служебни защитници поема Северин"}
{"url": "https://www.faktor.bg/bg/articles/slavcho-peev-vleze-v-bolnitsa-sled-infarkt", "text": "Актьорът Славчо Пеев получи инфаркт. Той е настанен в частна болница в Дупница. Пеев е директор на дупнишкия театър \"Невена Коканова\". В сряда вечерта трупата изигра постановката \"Почти като човешки глас\" пред публиката в Дупница в рамките на празниците за Деня на града. Минути след края на представлението директорът се почувствал зле и спешно е приет в болницата. Сформиран е бил екип от специалисти, които са предприели мерки за стабилизиране на състоянието му. За 79-годишния актьор, следващите часове са критични, но медиците правят всичко възможно за овладяване на състоянието му.", "date": "2018.10.18", "title": "Славчо Пеев влезе в болница с инфаркт минути след представление"}
{"url": "https://www.faktor.bg/bg/articles/vazrastna-zhena-postrada-tezhko-pri-zhestoka-katastrofa-v-stolitsata", "text": "Жена пострада тежко при инцидинент с автобус 204 на градския транспорт в столичния квартал \"Борово\".   Според столичната полиция инцидентът станав днес на спирка пред 20-и ДКЦ в южния софийски квартал, докато пътничката е слизала от рейса. От СДВР посочиха, че причините за иницидента са в процес на изясняване.", "date": "2018.10.18", "title": "Възрастна жена пострада тежко при катастрофа в столицата"}
{"url": "https://www.faktor.bg/bg/articles/novini/balgariya/georgi-bozhinov-izumen-sam-ot-spekulatsiite-na-ninova-i-ot-niskata-y-organizatsionna-politicheska-kultura", "text": "Бившият депутат и член на Националния съвет на БСП Георги Божинов коментира пред Faktor.bg писмото на Корнелия Нинова до другарите си. Тя отговори на подписката от страна на 50 социалисти, които я обвиняват в тоталитарно управление на „столетницата“, липса на дебат и самосиндикално вземане на решения с помощта на тесния кръг от социалисти, с който се е обградила. Нинова се обяви за невинна и не намира грешки в политиката спрямо съпартийците си.  В критичния документ своя подпис е сложил и Божинов. В отговора си към опозицията в БСП лидерката цитира името му като човек, който се е обявил срещу политиката, която тя води, но в същото време бил подписал свещената за левицата „Визия за България“. Бившият народен представител е възмутен от манипулацията, която Корнелия Нинова на практика прави, след като цитира избирателно негови думи и спестява критиките, които е отправил към БСП на форума за обсъждане на скъпоценната „визия“.     „Ако човек погледне повърхностно писмото на Корнелия Нинова, може да си каже, че Георги Божинов и Георги Пирински са хора, които с по едно изказване дават основание да се смята, че „Визия за България“ е приета. Това е шега, разбира се. Изумен съм от думите, които прочетох и от ниската организационна политическа култура. Едно е да представиш на някакъв форум документ, друго е той да бъде обсъден на сериозно политическо заседание, на което да се гласува да бъде ли гласуван, променян и редактиран. Едно е да кажеш „Иван е гений на злото“. По друг начин обаче звучи, ако цитираш „Иван е гений“. Т.е., да сложиш точката преди последната дума. За мен приемлив във „визията“  е фактът, че трябва да се промени цялата система, в това число и политиеската. Съгласен съм и с това, че когато една група хора придобие огромно богатство, тя си изгражда и своя политическа система. Изключително вярно е уточнението на Корнелия Нинова, че съм каза „тази политическата система на олигарсите не е паралелна на съществуващата, а е проникнала във всички партии“. Тук обаче тя слага точка на моето изказване, а аз продължавам. Заявих, че от тук възниква въпросът кой ще бъде системообразуващият фактор на следващата политическа система, след като всички партии са заразени, включително и нашата? Продължих с изказването си, че тогава ще се появи нов генноинженерен субект с парите на олигарсите, за да обслужва нуждите им. Попитах какви организационни и кадрови промени трябва да настъпят в БСП, за да може да претендира за участие в следващата политическа система? От тук идва разликата между „Божинов се съгласи с Корнелия“ и да се сложи точката, и да се заличат следващите ми думи. Това означава, че си организационно неграмотен, или си спекулант. Аз съм учуден от ниското ниво. Не може да твърдиш, че щом си представил някакъв проект на много широк форум, означава, че е гласуван и приет“, коментира Божинов.  „В община Якимово ни напусна партийният секретар. При последните частични избори имаме резултат 51 гласа от 1028 гласували в населено място. Това вече е катастрофа“, допълни Божинов.", "date": "2018.10.18", "title": "Георги Божинов отговори на Нинова: Изумен съм от спекулациите и от ниската й организационна политическа култура!"}
{"url": "https://www.faktor.bg/bg/articles/yeni-shafak-zapodozryan-za-hashogi-e-zaginal-pri-avtomobilna-katastrofa-v-riyad", "text": "Турското издание „Йени Шафак“ съобщи  днес, че един от заподозрените за изчезването и предполагаемото убийство на журналиста Джамал Хашоги е загинал при „подозрителна автомобилна катастрофа“ в Рияд, пише електронното издание на „Хюриет“. Машал Саад ал Бостани, 31-годишен лейтенант от Военновъздушните сили (ВВС) на Саудитска Арабия е сред 15-те заподозрени, които пристигат в напускат Турция на 2 октомври, след като посещават консулството на Кралството в Истанбул по времето, когато Хашоги е бил там, пише вестникът. Източниците на „Йени Шафак“ не са дали повече детайли около катастрофата в Рияд и предполагаемата роля на Бостани при убийството. Именно на 2 октомври Кашоги изчезна, след като отиде в консулството, за да уреди документи за сключване на брак. Турските власти подозират, че той е бил убит, и със съгласието на саудитските власти извършват обиски в комплекса на дипломатическата мисия с цел изясняване на случая. Според автора на „Хюриет“ Абдулкадир Селви е възможно „следващата екзекуция“ да е тази на консула на Саудитска Арабия в Истанбул, тъй като саудитският престолонаследник Мохамед бин Салман „би направил всичко, за да се отърве от доказателствата“. Консулът Мохамад ал Отайби се върна в Саудитска Арабия на 16 октомври, преди резиденцията му в Истанбул да бъде претърсена.", "date": "2018.10.18", "title": "„Йени Шафак: Заподозрян за Хашоги е загинал при автомобилна катастрофа в Рияд"}
{"url": "https://www.faktor.bg/bg/articles/novini/svyat/26-miliona-tona-plastmasovi-otpadatsi-se-proizvezhdat-v-es-vsyaka-godina", "text": "Едва 30 процента от тях се събират, преработват и използват повторно. В началото на годината Брюксел обяви война на пластмасовите отпадъци, а през май предложи директива за намаляването на вредното им въздействие им върху околната среща. Първите конкретни стъпки са забрана на използването на пластмаса в няколко продукта за еднократна употреба - клечки за уши, прибори за хранене, чинии, сламки, бъркали и пръчки за балони. Ако директивата бъде одобрена от ЕП и Съвета, държавите членки ще трябва да намалят използването на пластмасови съдове за хранителни продукти и пластмасови чаши. Производителите трябва сами да покриват част разходите за преработването на опаковките от чипс и бомбони, цигарени фасове, мокри кърпички и пластмасови торбички. Брюксел въвежда и изисквания за етикиране за определени продукти като дамските превръзки, например. Етикетите трябва да съдържат информация как да бъдат изхвърляни отпадъците, какви са отрицателните екологични последици и какво е съдържанието на пластмаса в тях. Държавите членки ще бъдат задължени към 2025 година да събират 90 от пластмасовите бутилки за еднократна употреба, например чрез депозитни системи. Целта на всички тези мерки е Европа да намери начин да превърне пластмасовите си отпадъци в икономически ресурс. И, разбира се, да намали замърсяването на океаните и моретата.", "date": "2018.10.18", "title": "26 милиона тона пластмасови отпадъци се произвеждат в ЕС всяка година"}
{"url": "https://www.faktor.bg/bg/articles/novini/balgariya/sled-parvo-chetene-vdigat-danaka-za-stari-koli-s-30", "text": "Данъкът за стари автомобили догодина ще бъде по-висок с близо 30 на сто. Това решиха дапутатите на първо четене в пленарна зала. Два са основните аргумента за повишаване на данъка върху старите автомобили. Единият е увеличаване на приходите в държавния бюджет, а другият - повишаване на екологичните показатели. Срещу повишаване на данъка се обявиха от опозицията, но едва след като текстовете бяха приети на първо четене. Според изнесените данни от промяната ще бъдат засегнати собствениците на близо 67% от автомобилите, които се движат по пътищата у нас. \"Стъпката е доста умерена и не повече от 20-30 % ще бъде данъка на тези автомобили, като се има предвид, че те по принцип са с по-нисък данък, това като сума няма да е голяма сума, която да утежни хората, но мисля, че като общество е крайно време да решим дали искаме да продължаваме да се тровим с този въздух, който дишаме ние и нашите деца\", заяви Менда Стоянова, председател на бюджетната комисия в НС. Според измененията от 2019 г. данъкът върху превозните средства ще се формира от два компонента - имуществен и екологичен. Към имуществения се добавя коефициент за възраст на автомобилите, така че хората, които имат по-стари коли, да плащат повече. Според изнесените данни на синдикалните организации у нас, това ще засегне над 67% от шофьорите. Депутатите приеха днес и поправка, с която отпадат данъчните облекчения за хора декларирали повече от едно основно жилище. Освен това нотариусите ще имат право при изповядване на сделки да проверяват по електронен път за данъчни задължения върху съответното движимо и недвижимо имущество.", "date": "2018.10.18", "title": "След първо четене: Вдигат данъка за стари коли с 30%"}
{"url": "https://www.faktor.bg/bg/articles/rumen-radev-dogodina-shte-razberete-kak-angliyskata-kralitsa-otgovori-na-pokanata-mi-da-doyde-v-balgariya", "text": "Румен Радев и съпругата му се срещнаха с английската кралица Елизабет II. След аудиенцията, държавният глава беше пестелив в коментарите си. Той заяви, че е поканил нейно величество или член на кралското семейство в България, за да се запознае отблизо със страната ни. На въпрос, дали тя е приела, Радев отговори многозначително: \"Ще видите догодина какви са резултатите от поканата ми\".  Поводът за поканата е 140 години от дипломатическите взаимоотношения между Великобритания и България. В краткото си изказване пред журналисти в Аннглия държавният глава отбеляза, че след срещите с английската кралица не може да се очакват новини. Държавният глава допълни, че не е коментирал Брекзит с Елизабет II. От екипа на държавния глава обясниха, че той няма как да каже по какви теми си е говорил с английската кралица, тъй като аудиенцията има статут на лична среща.", "date": "2018.10.18", "title": "Румен Радев потаен: Догодина ще разберете как английската кралица отговори на поканата ми да дойде в България"}
{"url": "https://www.faktor.bg/bg/articles/do-2030-a-godina-42-ot-naselenieto-na-balgariya-shte-bade-sasredotocheno-v-shest-grada", "text": "До 2030-а година 42 % от населението на България ще бъде съсредоточено в шест града - София, Пловдив, Варна, Бургас, Русе и Стара Загора. В същото време всяко пето населено място в страната ще бъде обезлюдено. Това показва анализ на демографските тенденции, изготвен по поръчка на фондация \"Фридрих Еберт\". Един от авторите на изследването - доц. Георги Бърдаров от Софийския университет \"Св. Климент Охридски\", заяви, че най-големият проблем е емиграцията на младо население. „Необходима е цялостна промяна. На първо място доходите -  500, 700, 1000 лева заплата, просто не могат да задържат младите образовани хора в страната. Психологическият минимум, според изследвания, е минимум 2000 към настоящия момент. Парите са единствената пречка пред това да остават и да създават семейства тук, и това е социална сигурност. Говорим за места в детски ясли, в детски градини, това е абсурдно и обидно да няма в големите градове достъп до тях. Говорим за агресията в обществото, говорим за вяра в институциите и доверие“.", "date": "2018.10.18", "title": "До 2030-а година 42% от населението на България ще бъде съсредоточено в шест града"}
{"url": "https://www.faktor.bg/bg/articles/borisov-ogromniyat-migrantski-natisk-varhu-balgariya-idva-ot-gratskata-granitsa", "text": "\"Огромният мигрантски натиск върху България идва от гръцката граница. По темата миграция отново запознах всички, поканих ги да дойдат в България. Едно по едно нещата вече се подреждат. Не можем да говорим за вторично разпределение преди да сме решили въпроса с външните граници\". Това каза пред журналисти в Брюксел министър-председателят Бойко Борисов.  „Чухме въпросите и проблемите, които имат и Испания, и Италия, и Франция, но в същото време им задавах четирите стълба, според които всяка една държава може да се справя, подпомагана от ЕС. Първият е да има политическа воля – всяка една държава да си инвестира в своята гранична сигурност. Дали в огради, заграждения, армия, гранична полиция, кораби, моряци, термокамери, проходими машини, командироване на полицаи от вътрешността на страната – това, което е направено в България“, коментира Борисов и уточни, че второто, което зависи от целия ЕС, е споразумение с трети държави.  „Както ние имаме с Турция, така и с други, откъдето тръгват миграционните процеси. Трето, ако е необходимо, както за България се дадоха 160 млн. евро за техника, за термокамери и всичко останало, да се подпомогне така и всяка една държава, която поиска определена сума. Виждате че на фона на милиардите, за които се говори, и ние сме изхарчили около 80-85 млн. евро от цялата сума до момента. Само преди една седмица дадохме 341 нови джипове“, допълни Борисов и обясни, че на базата на тези три неща вече ще се говори за вторичното разпределение, солидарността, хуманността и всичко останало.  „Заключенията са такива. Има три групи държави – едните, които казват, че категорично не искат мигранти, други, че символично биха взели, но да се реши въпроса с външната граница. Третата група са залетите от мигранти – Германия, Швеция, Австрия, които искат вторичното преразпределение. Дадох пример с това, че до този момент близо 3000 афганистанци сме извозили със самолет и обратно. Изказах своето притеснение, че в момента огромният натиск върху България идва от гръцката граница. За пореден път обявих, че моята солидарност на България е да пазим външната граница така, както всеки чужденец, който дойде да види, да си тръгват с едно и също нещо, че страната ни се справя прекрасно с този проблем“, заяви той. Попитан дали има изгледи за споразумение с трети държави, той отговори: „Мисля, че това е тема, по която е некоректно да се говори. Нашият нюх по темата се е оказал верен“.", "date": "2018.10.18", "title": "Борисов: Огромният мигрантски натиск върху България идва от гръцката граница"}
{"url": "https://www.faktor.bg/bg/articles/novini/balgariya/dareva-razsipa-korneliya-ninova-i-agent-paskal-i-bobev", "text": "Известната журналистка и знаковото лице на БСП Велислава Дърева излезе с яростна статия срещу лидера на партията Корнелия Нинова в изданието Поглед.инфо. Повод за нея е смяната на главния редактор на в-к \"Дума\" и последвалия „бунт на 50-те“.  Там Дърева прави на нищо не само Корнелия Нинова, но и близкия до нея  „бизнесмен“ Васил Василев. Под стрелите  попада също новият главен редактор на „Дума“,  а също и сайта, кънтящ с мислите на лидерката. Спонокойно може да се каже, че Дърева разсипа Корнелия Нинова и „генералната й линия“.  Тя пише: „Аз, един охолен, оял се социалист, радетел на безбрежния живот, принц на опортюнизма, роб на съглашателството, продал се за 43 млн., за да си спретне коалицийка с Борисов, да си пълни търбуха и да кряка в захлас (по В. Василев, хладилник „Мраз”), бидейки предател, боклук, гмеж, измет, изрод, алчен и властолюбив призрак, куц кон, борец за мангизи и власт, крадец, лапач, себелюбец, сребролюбец, шарлатанин, аристократ, политически труп, говедо, идиот (по фейсбук), а също така краен левичар, кандидат за пост и тежък олигарх (по К. Нинова), който има общ медиен пул с ГЕРБ под ръководството на Цв.Цв. (по К. Добрев) - аз, Велислава Дърева, ви поздравявам всички вас - чисти, честни, почтени, непорочни, ангелоподобни, херувими и серафими! Ave!“ От текста е очевидно, че на журналистката й е писнало.  Това е само началото на ваденето на кирливи ризи в БСП , уверяват социалисти.  „Поздравявам ИБ на БСП! За това, че на 28 август, без никакви мотиви отстрани главния редактор на ДУМА Таня Джаджева, професионалист, уважаван от цялата журналистическа гилдия. И за това, че без никакви аргументи и по неизвестни критерии ИБ натресе на ДУМА едно откровено недоразумение, което е за посмешище на цялата гилдия. Колкото и да го величаят и насърчават неговите фейсбукарски фенове - „Новият Продев!”, „Утре депутат!”, „Бой по канчетата!”, „Мачкай, Данчо!”, „Мачкай хранените хора!”, „Fuck Them All!” („Начукай им го на всички!” - б.а., с извинение). Ave!“ пише още Дърева.   Особено мили са редовете , посветени на главния редактор на „Дума“. Ето част от тях: „Поздравявам иженарицаемий „Мачкай, Данчо!”, чиято всяка първа дума е „аз”, а всяка втора – „искам”, който блуждаеше от вестник във вестник, и бродеше непризнат и недооценен, и замина за Англия, за да го признаят и оценят, че да натрие носовете на българските тъпаци, и опитите му да се занимава с журналистика катастрофираха, и отново непризнат и недооценен се преквалифицира на готвач и градинар в един малък английски градец (няма срамен труд), и така 6-7 години, докато го хванаха за ушите и го сложиха да води два митинга на БСП, което се оказа напълно достатъчно изискване да заеме мястото на Стефан Продев. И още преди да стъпи в ДУМА, се ожали във фейсбук, че отива в едно змийско гнездо на закоравели интриганти, сектанти и догматици, а напоследък премина към изящното определение „лайномети” (с извинение - б.а.). И отново - „Мачкай тая измет”, и „Fuck Them All!”… Ave!“ Вестникът е „сущи „Гардиън” и „Либерасион”, взети заедно! Тъй си представя „Мачкай, Данчо!” модерния ляв вестник, който трябвало да има и земеделска притурка – да знаели хората, кога да сеят боб“, обяснява Дърева.  Пише и Следното: „Поздравявам специално „Епицентър” за неговия инсинуативен талант! „ … Поздравявам специално Васил Василев (агент „Паскал” и „Бобев”)! За това, че по „Евроком” на 15.10.2018 г. разобличи целта на „соцбароните”: „да катурнат Нинова и да пробутат Истанбулската конвенция” за джендърски кеф! И така отговори кой е Велзевулът (или един от Велзевулите) зад професионалната инсинуация на „Епицентър”.  „ДУМА не e партиен стенлист, нито агиттабло, нито придворен бюлетин. ДУМА не е нито наемник, нито държанка, нито гувернантка, нито прислуга, нито лакей, нито обслужващ персонал на когото и да било. ДУМА не е медийна куртизанка, която се събужда в ложето на властта и парите, протяга се сластно и още сънена и чорлава се мята връз компютъра и нащраква знойна статия в защита на свободното слово“ , пише още Дърева.", "date": "2018.10.18", "title": "Дърева разсипа Корнелия Нинова и агент „Паскал” и „Бобев”"}
{"url": "https://www.faktor.bg/bg/articles/spas-garnevski-kadeto-stapi-gospozha-impeksova-treva-ne-nikne", "text": "\"Корнелия Нинова и колегите ѝ в парламента са сценаристи, режисьори и изпълнители на главните роли в разграбването на България\". Това каза народният представител от ГЕРБ Спас Гърневски по време на брифинг в Народното събрание. „Днес при среща с граждани Корнелия Нинова, по-известна като г-жа Импексова, е упоменала, че Бойко Борисов си заминава и БСП пристига на бял кон, за да лекува разграбена и унищожена държава. Всъщност тя не направи нищо ново, освен да препотвърди личното ми мнение, че наглостта е основна отличителна черта на БСП и най-вече е отразена в лицето на нейния лидер. По този повод като участник и наблюдател на процесите в България вече повече от 30 години, съм длъжен да напомня на г-жа Импексова, че разграбването на тази държава стартира далеч преди 1989 г., когато БКП ограби парите на държавата и ги прехвърли на външно-търговските дружества. Разграбването на тази държава започна с масовата приватизация и с фалита на банките по времето на друг виден социалист – г-н Гечев, или т.нар. проф. Гечев. Но аз отдавна съм го удостоил с титлата „академик“, защото няма друг по-голям академик в света по разграбването и фалирането на банки. Над 20 банки, с които бяха ограбени парите на обикновените българи, и именно след тези грабежи започна и самата приватизация, в която участваха тези, които са ограбили и народа, и държавата. А участник в тази приватизация е и самата г-жа Импексова“, каза още Гърневски и посочи, че тя през своята кариера по онова време е участвала в няколко борда и всички те приключват с това, че са загубени от държавата.  „С една дума – където стъпи г-жа Импексова, трева не никне. Ако махнем „Техноимпекс“, нека стигнем до Пловдивския панаир - когато той за няколко стотин милиона активи беше придобит от г-н Гергов. И това стана точно по времето, по което г-жа Импексова беше зам.-министър на икономиката и председател на борда на Пловдивския панаир. Задавам въпроса как точно се придобиват държавни и пловдивски активи за 1 млрд. лв. от виден червен олигарх, без държавата и Община Пловдив да са получили и 5 лв. за подобна приватизация. Т.е. ако минем през „червените куфарчета“ и ги свържем с главния секретар на БСП г-н Добрев, ще видите, че това е практика, с която е станало самото ограбване на българския народ. И това продължи до 2009 г., когато тази икономическа мощ трябваше да бъде трансформирана в политическа“, каза още Гърневски. „За радост на българския народ и за негов късмет обаче дойде политическа сила, която започна и вече 9-аа година лекува раните на България от този грабеж. Но тя да каже, че други са разграбили държавата, когато тя самата е деен участник в това разграбване и да говори за някаква нова визия, това е арогантност и наглост. Защото и г-жа Нинова, и нейните колеги в парламента са сценаристи, режисьори и изпълнители на главните роли в разграбването на България. Тя три пъти ходи за тези девет години при този народ да го лъже и четвърти път отива. Но след всичките тези нейни походи сред народа, се оказва едно нещо, което ще се повтори и в бъдеще – тя отново вместо червения бюлетин, ще получи на следващите избори отново един голям червен картон. Така че БСП и лидерката г-жа Импексова могат да бъдат доволни, че ще възнаградят българския народ след следващите изброи, когато го освободят от присъствието си на българската сцена“, заяви Гърневски.", "date": "2018.10.18", "title": "Спас Гърневски: Където стъпи госпожа Импексова, трева не никне!"}
{"url": "https://www.faktor.bg/bg/articles/zhurnalisti-ot-ard-i-v-mond-razkriha-bankov-zagovor-deystval-pone-ot-deset-godini", "text": "С 55 млрд. евро са олекнали националните банки на 11 държави от Стария континент заради банков сговор, сочи разследване на медии от Берлин и Париж. Журналисти от германската телевизия А Ер Де и френския в. Монд разкриха измамна схема, действала от поне от десет години. Използвайки вратички в закона, инвеститори от ЕС и други страни, са продавали акции на фирми на държавните депозитари. Срещу ценните книжа търговците, които били служители на финансови институции, са получавали и пари от хазната, и данъчни облекчения. Търговците са действали координирано дори когато техните работодатели са били конкуренти. Печалбите са били разпределяни по вертикала, като най-големите суми са отивали към върховете. Според разследването засегнатите от измамата са били данъкоплатците в Германия,  Франция, Испания,  Италия, Холандия, Дания, Белгия, Австрия, Финландия, Норвегия и Швейцария.", "date": "2018.10.18", "title": "Журналисти от ARD и в. \"Монд\" разкриха банков заговор, действал поне от десет години"}
{"url": "https://www.faktor.bg/bg/articles/obshtestvo/ulitsata/klient-se-opita-da-iznasili-advokata-v-sofiya", "text": "Нападнаха адвокатка и опитаха да я изнасилят в офис на бул. „Цар Борис III“ в София днес, съобщиха от МВР. Сигналът за инцидент е подаден около 16 часа.  Нападната е юристката В. Владова. Посегнал й е неин клиент, който се издирва. Работата по изясняването на факти и обстоятелства около случая продължава.", "date": "2018.10.18", "title": "Клиент се опита да изнасили адвокатка в София"}
{"url": "https://www.faktor.bg/bg/articles/sadat-pusna-pod-domashen-arest-ivancheva-i-petrova", "text": "От 25 октомври обвинените за подкуп бивша кметица на \"Младост\" Десислава Иванчева и заместничката й Биляна Петрова излизат от килиите и ще бъдат под домашен арест. Това определи съдията от спецсъда Иво Хинов в края на днешното заседание, на което бяха разпитани 11 свидетели на обвинението. Това става 6 месеца след зрелищното им арестуване на 17 април пред Спортната палта в София, където бяха държани 5 часа в белезници в ефира на телевизиите. Досега съдът отказваше да промени мярката им за неотклонение с по-лека с мотиви, че предстои разпит на свидетели и да не им бъде оказано влияние, въпреки че и Иванчева и Петрова бяха отстранени от длъжност. Днес, след като бяха разпитани свидетелите, това основание отпадна. Смекчената мярка - домашен арест, ще влезе в сила от следващото заседание на съда - на 25 октомври, когато бъде разпитан последният свидетел посочен от прокуратурата, сегашният и.д. кмет Румен Русев. Тогава се очаква да бъде разпитана и столичният кмет Йорданка Фандъкова. Повечето свидетели днес бяха общински служители и никой от тях не каза да е чувал или знаел Иванчева да е искала пари. Главният архитект на София Здравко Здравков свидетелства, че тя е бавела много преписки за частни проекти, но и той отрече да е получавал сигнал за корупция срещу нея. . Секретарката на община Младост Маргарита Стоянова каза: \"Не мога да си сложа такъв грях, никога не е искала пари за себе си, а само за зелени площи и детски площадки, и то само с договори за дарения.\"", "date": "2018.10.18", "title": "Иванчева и Петрова излизат от килиите, съдът ги пуска под домашен арест"}
{"url": "https://www.faktor.bg/bg/articles/nameriha-telefona-na-ubitata-viktoriya-marinova", "text": "Намериха телефона на убитата в Русе журналистка Виктория Маринова. По неофициална информация това се е случило след разпита на Северин Красимиров, съобщи Нова телевизия. Междувременно полицията прави пореден оглед на мястото на убийството. По време на първия си разпит Северин направил важни разкрития, които водят до ключови улики за убийството. 21-годишният мъж вече официално е обвинен в убийството. Вчера той кацна с полет от Германия, а по-рано през деня беше транспортиран от София в Русе. Междувременно Северин Красимиров получи две обвинения от прокуратурата - за убийство и за изнасилване.", "date": "2018.10.18", "title": "Намериха телефона на убитата Виктория Маринова"}
{"url": "https://www.faktor.bg/bg/articles/obshtestvo/ulitsata/avtobus-vlachi-zhena-v-kvartal-krasno-selo", "text": "Автобус повлече жена на спирка в квартал „Красно село”. Произшествието е станало малко след 16 часа днес. При слизане от рейса жената се спъва и пада. Краката ѝ обаче остават затиснати от вратите на превозното средство и когато потегля, я повлича след себе си, съобщи БТВ. Пострадалата е откарана във ВМА, където в момента я оперират. По информация на очевидци състоянието на жената е било тежко. Алкохолната пробра на водача на автобуса е отрицателна. Полицията продължава работа по окончателното изясняване на случая.", "date": "2018.10.18", "title": "Автобус влачи жена в квартал \"Красно село\""}
{"url": "https://www.faktor.bg/bg/articles/materialat-za-relsite-na-graf-ignatiev-se-polzval-i-v-parizh", "text": "Материалът за виброизолация на трамвайните релси, който се поставя на ул. “Граф Игнатиев”, е с най-добро качество и е идентичен с тези, които доставяме за други европейски градове като Париж, Брюксел и Мадрид, предаде БТА. Това пише в позиция на производителя “Пандрол”, изпратена до медиите вчера. Повод за становището са появилите се твърдения, че материалите нямат нужното качество и са произведени от отпадъци. От компанията уверяват, че материалите им ще подобрят чувствително качеството на живот и не застрашават сградите по улицата. Те са нови и са произведени специално за трасето. Според “Пандрол” това, че в обществената поръчка за ремонта първо е било заложено изискване за теглото на изолацията, е ограничавало избора до един-единствен доставчик. Компанията заявява, че от 2001 г., когато за първи път е използвана системата им, до момента не се наложило материалите да се ремонтират или подменят. Затова разходите за поддръжка на системата ще са нула.", "date": "2018.10.18", "title": "\"Пандрол\": Материалът за релсите на “Граф Игнатиев” се ползва и в Париж"}
{"url": "https://www.faktor.bg/bg/articles/politika/hlyab-i-pasti/v-krim-smartta-e-yahnala-samata-doktrina-na-ruskiya-svyat", "text": "Убиецът от Керч е продукт на руския начин на живот и мислене: подражание, комплекси и омраза. Измъчвай или убивай хора, за да се докажеш пред самия себе си. Това е \"философия\" завещана на днешната руска младеж още от болшевишко време. Хората трябва да страдат, да умират като мухи. Човешкият живот няма стойност. Това не е индивидуална, а колективна лудост. И обърнете внимание, колко бързо тя завладя Крим след руската окупация. Не е луд убиецът на съучениците си в Керч. Луди са тези, които крещяха като побъркани и наистина са били побъркани, \"Крим наш!\" Тяхна е трагедията в Керч, цялата трагедия.  Руски медии публикуват снимки на гимназиста убиец Росляков. Но правят асоциация само с масовото убийство в Колумбайн, окръг Джеферсън, Колорадо, САЩ извършено на 20 април 1999 г. от учениците Ерик Харис и Дилън Клиболд, които убиват 12 ученици и учители. Странно как един възпитаник на руската образователна система и начин на живот, изведнъж се влюбва в някой си американски убиец. И дори си типосва името му на тениската си. Защо? Нали руснаците са против американците? Или май им допадат онези от тях, които убиват? Сега Керченският руски подражател \"счупи\" американският рекорд – уби 19 деца и учители, рани близо 40. Негов девиз е бил   Учителите не обръщат внимание. Липсва от училище цяла седмица – никой не обръща внимание. Купува си автоматична пушка от магазин за \"ловно оръжие\" – с какви пари? Никой не обръща внимание. Защо? Защото днешното руско общество е анархия, която Кремъл се опитва да представи като \"нов порядък\". Хаос и \"анархия\" са царели в ума на този младеж. Документира го негов тест, който сам е попълнил. Какво говори той? Тестът е определил възгледите, ИДЕЙНИЯ ПРОФИЛ на убиеца по следния начин: ЛЯВ – 67% , АНАРХИЗЪМ – 55%, МАРКСИЗЪМ – 50%. Централна снимка на интернет страницата на убиеца е колаж представящ руския президент Владимир Путин в мундира на Наполеон.(Публикувам снимката). Създал е и нов предупредителен \"автомобилен\" знак. На него е изобразена фигура, която замахва с машинна резачка, за да отреже главата на бягащ човек. Отдолу има надпис \"Аз обичам хората!\" Побъркан, ще кажете. Луд – ще добавите. Не е луд, а е   есенция на доктрината, която смята, че човешкият живот няма стойност. Че по-важен от човешкия живот е човекът в Кремъл. Че да \"обичаш хората\" означава, че можеш в името на тази си \"любов\" да ги убиваш. Цялата история на Русия е история на точно такава \"любов към човека\". Убиецът Влад Росляков е доказателството за това. А милионите хора унищожени в миналото от съветския режим са доказателството от вчера. Доказателство са разстреляните в Катинската гора и в подземията на КГБ на Лубянка. Доказателство са и избитите деца в Алепо, Сирия. Доказателство са и загиналите близо 15 000 души в Украйна, след руската агресия срещу тази страна. Сега смъртта стигна и до окупирания Крим. Защото не просто някакъв си \"психопат\", какъвто ще изкарат убиецът от Керч, убива, а смъртта е яхнала самата доктрина на \"руския свят\". Тя има привърженици и у нас. И това е моята тревога. Бог да прости жертвите на масовото убийство в Керч!", "date": "2018.10.18", "title": "В Крим смъртта е яхнала самата доктрина на \"руския свят\""}
{"url": "https://www.faktor.bg/bg/articles/novini/balgariya/tsvetanov-podkrepi-initsiativata-na-mgerb-sofiya-za-evropeyskiya-den-za-borba-s-trafika-na-hora", "text": "Председателят на ПГ на ГЕРБ и зам.-председател на партията Цветан Цветанов подкрепи инициативата на Младежи ГЕРБ-София, посветена на Европейския ден за борба с трафика на хора. Цветанов и младите хора раздаваха флаери с информация за трафика на хора на народните представители и гости на Народното събрание. Младежите дадоха листовки и на председателя на Народното събрание Цвета Караянчева и нейния заместник Емил Христов. Цветан Цветанов, който е и председател на Комисията по вътрешна сигурност и обществен ред, приветства инициативата на младежите от ГЕРБ, като отбеляза, че такива информационни кампании са част от голямата битка срещу престъплението трафик на хора, в която са въвлечени редица институции. „Превенцията е възможна само ако има отлична информираност сред обществото за същността  на това явление“, посочи Цветанов. „На Европейския ден за борба с трафика на хора искаме да информираме обществото за възможни начини за противодействие на това престъпление. Младите хора трябва да сме двигателят на такива полезни за хората информационни кампании“, сподели председателят на Младежи ГЕРБ-София Ивайло Петков. „Като млади жени ние сме длъжни да направим ясен призив към дамите, търсещи професионална реализация и по-добри възможности в чужбина, да обръщат внимание на притеснителните сигнали, за да не попаднат във фаталната примка на трафика на хора“, каза на свой ред Йоанна Драгнева от групата на ГЕРБ в СОС.  Според общинския съветник от ГЕРБ-София Михаела Иванов информираният избор е правилният избор. Тя обясни, че във флаерите, които младите хора раздаваха днес в Народното събрание, се съдържа много важна информация за същността на трафика на хора и начините на превенция. Днес в 17:30 часа младежите от ГЕРБ-София ще раздават флаери и на жителите и гостите на столицата по пешеходната част на бул. „Витоша“. Кампанията ще продължи с кръгли маси в София и Велико Търново съответно на 1 и 2 ноември 2018 г.", "date": "2018.10.18", "title": "Цветанов подкрепи инициативата на МГЕРБ-София за Европейския ден за борба с трафика на хора"}
{"url": "https://www.faktor.bg/bg/articles/novini/svyat/orazhie-zlato-platina-chvk-vagner-kak-rusiya-razprostranyava-vliyanieto-si-v-afrika", "text": "От момента, в който бяха въведени западните санкции заради окупацията на Крим, Русия започна да разширява своето военно влияние и икономически връзки в Африка, като изхраща там оръжшия и кадри. На вълната на тази \"дружба\" министърът на външните работи Сергей Лавров вече няколко пъти само тази година посети на няколко пъти контитента. За интересите и изгодата на Русия от присъствие в Африка пише Reuters. Русия започна да изпраща в страните на юг от Сахара в началото на тази година крупни военни доставки: например, 9 самолета с оръжие и десетки наемници за подготовка на местни войници и осигуряване на обектите за добив на полезни изкопаеми. За времето след въвеждането на антируските санкции Русия е подписала 19 споразумения за военно сътрудничество, включително сделки с Етиопия, Нигериея и Зимбабве. Обикновено споразуменията предвиждат доставка на оръжия и подготовка на кадри за \"борба с тероризма и пиратството\". Три африкански държави - Кот-д'Ивуар, Екваториална Гвинея и Етиопия, които са членове на Съвета за сигурност на ООН и формират мощен и съгласуван блок на континента, са изгодни партньори за Русия. По време на Студената война Съветският съюз установи тесни военно-дипломатически връзки с много африкански страни: участваше във войните в Ангола, Етиопия и Мозамбик, помагаше на движенията за независимост да се \"борят със западните колониални държави\". Сега Русия се стреми да възроди някои от предишните отношения, да създава бази в Африка, да посредничи в дипломатически спорове и да сключва бизнес сделки. В частност, Москва планира да построи пристанищен логистичен център в Еритрея. Естествено, както и по времето на Студената война, военните сделки въвят заедно с икономически връзки, например, в минната и енергийната сфера. Руските компании, в частност, вече подписаха договори за добив на полезни ицкопаеми в Судан, с който Русия сътрудничи в областта на отбранителната технология. В Судан злато добива руската компания \"М Инвест\", свързана с \"готвача на Путин\", собственик на \"фабриката за тролове\" и спонсор на частната военна компания \"Вагнер\" Евгений Пригожин. В Зимбабве Москва има интереси в добива на диаманти и платина, в Чад към енергийни проекти. По данни на Центъра за стратегически и международни изследования, от 2010 до 2017 година стокооборота между Русия и африканските страни на юг ог Сахара е нараснал от 1,6 млрд. до 4,2 млрд. долара. Особено тесни отношения Русия поддържа с ЦАР - най-нещастната страна на планетата. Министерството на отбраната на Русия се готви да открие там представителство, през август беше подписано споразумение за военно сътрудничество, а руснакът Валерий Захаров е назначен за съветник по сигурността на президента на Централно-африканската република Фостен-Арканж Туадера. Освен това, Русия снабдява намиращата се под ембарго на ООН ЦАР с оръжие.  Предполагаемият брой на руснаците в ЦАР варира от 250 до 1000 души, макар че официалните власти отказват да предоставят информация както за броя, така и за дейността на руснаците в страната. По информация на председателя на Общоруското офицерско събрние атаман Евгений Шабаев, в ЦАР има около 1000 руснаци, а в Судан, Южнен Судан и Либию - до 5 000 души.", "date": "2018.10.18", "title": "Оръжие, злато, платина, ЧВК \"Вагнер\": Как и защо Русия разпространява влиянието си в Африка"}
{"url": "https://www.faktor.bg/bg/articles/amerikanskite-i-izraelskite-sluzhbi-ruskite-s-300-v-siriya-shte-badat-upravlyavani-ot-irantsi", "text": "Доставените от Москва на Сирия зенитно-ракетни комплекси (ЗРК) С-300 ще бъдат управлявани от ирански специалисти, съобщи DEBKAfile, като се позовава на източник, свързан с американските и израелските разузнавателни служби.  Израeлското издание, което е тясно специализирано в сферата на военното разузнаване, отбелязва, че руската страна има намерение да повери в началото на ирански специалисти управлението на сирийските системи за противовъздушна отбрана (ПВО). По тази причина в Сирия са били доставени комплекси от модификацията С-300ПМУ-2, каквито през 2016 г. Иран получи от Русия.  През последните дни се осъществява прехвърляне на ирански оператори в Сирия, твърди DEBKAfile. Сайтът посочва, че Русия предпочита да мълчи за плановете си, а тези действия се обясняват с нежеланието ѝ да бъдат подложени на опасност руски специалисти, в случай, че САЩ и Израел решат да нанесат удари по сирийските ЗРК. DEBKAfile пише, че САЩ и Израел са разтревожени от подобно решение на Русия, което съдържа положителни и отрицателни аспекти. От една страна американските и израелските военни ще се притесняват по-малко от рисковете да нанесат вреда на руски специалисти в случай на атака срещу сирийската ПВО. От друга страна - управлението на С-300 значително ще укрепи в Сирия позициите на  Иран, който е един от най-силните врагове на САЩ и Израел. През октомври Русия завърши доставките в Сирия на три дивизиона С-300, всеки от които включва осем пускови установки. ЗРК бяха предадени на Сирия безплатно, тъй като бяха подменени в руската ПВО с по-модерните С-400. Тогава руското министерство на отбраната заяви, че обучението на сирийските специалисти ще продължи 3 месеца. Решението за доставката на С-300 в Сирия беше прието след инцидента през септември, когато руският разузнавателен самолет Ил-20 беше свален от сирийска система С-200, проследяваща израелски изтребител F-16 Fighting Falcon./БЛИЦ TАГОВЕ:", "date": "2018.10.18", "title": "Американските и израелските служби: Руските С-300 в Сирия ще бъдат управлявани от иранци"}
{"url": "https://www.faktor.bg/bg/articles/mia-zapochvat-predprisaedinitelnite-pregovori-za-chlenstvoto-na-makedoniya-v-nato", "text": "С посещение на членовете на Комисията за интеграция в НАТО и Работната комисия за взаимодействие в централата на НАТО в Брюксел  днес и утре започват предприсъединителните преговори за членството на Македония в най-големия военнополитически съюз в света, съобщи  МИА.      Македония официално получи покана за членство в НАТО през юли на срещата на върха на алианса в Брюксел, но условие за влизане в организацията е осъществяването на договора от Преспа.       С тази серия разговори в Брюксел Македония де факто отваря последната фаза в отношенията си с НАТО преди членството в алианса, посочва агенцията.", "date": "2018.10.18", "title": "МИА: Започват предприсъединителните преговори за членството на Македония в НАТО"}
{"url": "https://www.faktor.bg/bg/articles/novini/balgariya/v-simeonov-nyama-nikakvo-samnenie-che-ruskoto-voenno-razuznavane-e-izvarshilo-pokushenieto-sreshtu-skripal", "text": "\"Няма никакво съмнение, че руското военно разузнаване е извършило покушението срещу Сергей Скрипал, запознал съм се с фактите и те говорят за недопустима намеса на службите на Русия. България трябва да се присъедни към държавите, които предприеха определени действия, и да покаже \"жълт картон\" на Русия, най-малкото с една своя реакция\", заяви пред телевизия Европа вицепремиерът Валери Симеонов в интервю за Георги Коритаров. \"Процесът е в развитие, ние сме в процес на изграждане на позиция, затова е прибързано да коментираме изказването на премиера Борисов, че не стои на дневен ред въпросът за изгонване на руски дипломати от България. Той направи това изказване от рюксел, а е по друг повод там\", коментира Симеонов. \"За момента позицията не е обсъждана детайлно, не е предмет на решение на МС, но позицията на партия НФСБ е по този повод е категорична\", каза още вицепремиерът. Той подкрепи позицията на Борисов, че трябва да се \"прагматизират икономическите отношения\" с Русия. \"Разбираемо е, че в края на краищата икономиката е над всичко. Вижте какво се случва, Украйна и Русия от четири години са във война, война за територии, убиват се хора, но между тях има свързващ газопровод, коъто четвърта година не спира да подава газ\", коментира Симеонов. \"Чувствам се дълбоко уязвен от унижението, на което Владимр Путин подложи България, когато нарече страната ни \"слаба и неспособна да защити собствените си интереси\" и от обстоятелството, че нито една българска институция не отговори подобаващо\", заяви той.", "date": "2018.10.18", "title": "В. Симеонов: Няма никакво съмнение, че руското военно разузнаване е извършило покушението срещу Скрипал"}
{"url": "https://www.faktor.bg/bg/articles/ataka-ne-napuskame-op-nyama-da-pravim-predizboren-sayuz-s-barekov", "text": "Спорът между \"Атака\" и НФСБ продължава. След като вчера депутатите на вицепремиера Валери Симеонов обявиха, че снемат доверие от Волен Сидеров като председател на ПГ на \"Обединени патриоти\" и се готвят да поискат отстраняването му от поста на коалиционен съвет, днес дойде и отговорът на \"Атака\". Депутатът Николай Александров определи изявленията на коалиционните си партньори от НФСБ като „проява на лош вкус“. Той бе категоричен, че причина за кризата в отношенията между двете партии е позицията на вицепремиера Симеонов за статута на украинската църква. „Винаги войните в световен мащаб са се водили поради две причини - религия и ресурси. Не може така лесно да се заиграват с религиозните карти, разберете! Не отива, на когото и да е, било то редови депутат, вицепремиер или премиер, да го прави толкова с лесна ръка\". Противоречията между „Атака“ и НФСБ са принципни, но няма да повлияят на стабилността на правителството, допълни професор Станислав Станилов. „Между „Атака“ и НФСБ има дълбоки и огромни различия - те са русофоби, ние сме русофили. Това е ясно. Това, обаче не касае нашето коалиционно споразумение. Ние не сме казали, че ще решаваме този проблем в коалицията. Той не може да бъде решен\". „Атака“ не се готви да напуска „Обединени патриоти“ и няма да прави предизборен съюз с Николай Бареков, допълни Станилов. „Няма коалиция с Бареков. Бареков е човекът от консервативно-реформиския алианс, който покани „Атака“ да кандидатства за членство в този алианс. Той покани и НФСБ и ВМРО да се кандидатират, ако искат. Никъде не е казано, че ще имаме обща листа с Бареков и че Бареков ще бъде кандидат“. Спирането на програмата на партийната телевизия \"Алфа\" и излъчването на кратки съобщения на черен фон бе определено като „добър журналистически похват“.", "date": "2018.10.18", "title": "„Атака“: Не напускаме ОП , няма да правим предизборен съюз с Бареков"}
{"url": "https://www.faktor.bg/bg/articles/novini/svyat/cnn-v-kaliningradska-oblast-sa-postoreni-40-novi-bunkera-i-hranilishta-na-yadreno-orazhie", "text": "Русия модернизира хранилищата на ядрени оръжия, намиращи се в Калининградска област, в близост до полската граница, съобщава CNN като се позовава на спътникови данни на компанията ImageSat International. Федерацията на американските учени (Federation of American Scientists, FAS) анализира спътниковите снимки и излезе със заключението, че от 2016 година на секретен обект край селцето Куликово (на 40 км от Калининград) е проведена капитална реконструкция, а CNN оповести данни за модернизацията на още десетки бункери в района. Съдейки по снимките, направени в периода 19 юли - 1 октомври 2018 година, в района на град Приморск, където се намира второто по големина руско пристанище на Балтийско море, са модернизирани 4 военни бункера, построени са още 40 нови бункера. В средата на лятото 10 от тях са били на етап строителство. Експертите са открии, че строителство е имало и на военна база на север от Киланинград, където е разположена 152-ра ракетна бригада, а през февруари са изпратени там ракеи \"Искандер\".", "date": "2018.10.18", "title": "CNN: В Калининградска област са посторени 40 нови бункера и хранилища на ядрено оръжие"}
{"url": "https://www.faktor.bg/bg/articles/novini/svyat/ruski-ekspert-nito-edna-pravoslavna-tsarkva-nyama-da-skasa-otnosheniya-s-vselenskata-patriarshiya-ot-solidarnost-s-moskva", "text": "\"Практически всички православни църкви заеха позиция на неутралитет в конфликта между Москва и Вселенския патриарх. От историческа и канонична гледна точка позицията на патриарх Вартоломей изглежда по-убедителна от тази на Москва\", коментира пред voice of America главният редактор на Credo.ru Александър Солдатов.  \"Действително Киевсаката митрополия не е предавана в пълно и безусловно подчинение на Москва, да не говорим за това, че Москва веднага нарушава първоначалните условия за съвместно управление на Киевската митрополия. Освен това, древните канони на Вселенските съори дават правото на Вселенския патриарх да разглежда искове на епископите по решения на Събора на техните църкви в качеството на последна инстанция\", обяснява експертът. По думите му, именно това право на Вселенския патриарх поражда определени опасения у някои от поместните църкви, кото използва Москва в сегашния конфликт. \"РПЦ няма 100-процентови сателити\", казва Солдатов и затова, според него, мнозинството от поместните църкви ще запазят отношенията си и с Москва и с Цариград, измъквайки се с двусмислени изявления и призиви за помирение. \"Вселенската патриаршия обаче има църкви-сателити, например Кипърската или Албанската църква, които ще я подкрепят при всякакви условия, то Москва не може да разчита на такива сателити. Синодът на Българската православна църква гласува против декларация в подкрепа на Москва, а грузинският патрирах обеща единствено да пази неутралитет\", припомня той. \"Единствено патриархът на Сръбската църква е принуден да се съобразява с РПЦ, защото зависи от нея материално и политически, но и той не прави дори намеци за възможен разрив с Вселенската патриаршия. Нещо повече, въпреки изискването на Москва, през 2016 година сръбският патриарх взе участие във Всеправославния събор под егидата на патриарх Вартоломей\", казва още Солдатов. \"На страната на Вартоломей ще застане Гръцката църква, осолено на фона на дипломатическия скандал с руските шпиони обвинени в опити да вербуват представители на църквата, които да прокарват руски интереси. Румънската църква е тактически съюзник на Вселенската патриаршия, защото има спорове териториални с РПЦ в Молдова. Така че нито една поместна ърква няма да скъса отношенията си с Цариград, за да прояви по този начин солидарност с Москва\", прогнозира Солдатов.", "date": "2018.10.18", "title": "Руски експерт: Нито една православна църква няма да скъса отношения с Вселенската патриаршия от солидарност с Москва"}
{"url": "https://www.faktor.bg/bg/articles/novini/svyat/postiganeto-na-sporazumenie-v-makedoniya-veche-izglezhda-kato-nevazmozhna-misiya", "text": "Преди третия ден от дебатите в парламента са все по-малки изгледите в парламента, че правителството и опозицията ще постигнат каквато и да е договорка за конституционните промени, произтичащи от договора за името с Гърция, коментира скопското електронно издание „Фактор“. За да бъдат приети измененията в Основния закон са нужни гласовете на 80 депутати в 120 местния парламент (квалифицирано мнозинство), а след като ВМРО-ДПМНЕ обяви, че напуска залата, изгледите за постигането им изглежда като „невъзможна мисия“. Затова провеждането на предсрочни избори в страната става все по-вероятно, смятат експертите. Че опозицията е останала твърдо на своята позиция, че за тях договора за промяна на името на страната на „Република Северна Македония“ е неприемлив става ясно от отговора на лидера Християн Мицковски на писмото от американският помощник-държавен секретар за Европа и Евразия Уес Мичъл. Председателят на ВМРО-ДПМНЕ отново подчерта, че няма как партията да подкрепи Преспанския договор и обяви, че за това е виновно правителството на Зоран Заев, а не опозицията. СДСМ пък реагира остро на отговора на Мицковски. В изявлението на Социалдемократическия съюз на Македония се казва, че в очите на демократическия свят Мицковски е „срам за Македония“, както и че той не се различава от своя предшественик бившия премиер Никола Груевски. От управляващата партия смятат, че е очевиден проблемът с ЕС и НАТО, който има лидерът на опозицията. „Ако продължат да блокират бъдещето на Македония, през идните дни парламентарното мнозинство ще обяви провеждането на предсрочни парламентарни избори“, анонсираха от СДСМ. Също така, депутатската група на ВМРО-ДПМНЕ реши да се оттегли от парламентарния дебат за конституционните промени, тъй като смята, че гражданите са против промяната на името. В същото време, отбелязва „Фактор“ падна и първата жертва на Преспанския договор от гръцка страна – министърът на външните работи Никос Коцияс, който подаде оставка, а премиерът на страната Алексис Ципрас прие. След като пое функциите и на външен министър, Ципрас предупреди партиите в Македония да приемат конституционните промени, защото Гърция няма да позволи членството на Скопие в нито една международна организация под името „Република Македония“.", "date": "2018.10.18", "title": "Постигането на споразумение в Македония вече изглежда като „невъзможна мисия“"}
{"url": "https://www.faktor.bg/bg/articles/sveshtenik-na-balgarskata-tsarkovna-obshtina-v-kent-vazmozhno-da-se-stigne-do-represii-sreshtu-moskovskata-patriarshiya", "text": "Решението на Московската патриаршия за прекъсване на общението с Вселенската патриаршия не е провокирано от догматичен спор. В този казус липсват догматични различия. Казусът е повече политически, защото когато става въпрос за църковни територии, неминуемо се намесва и политиката. Това каза за БНР протойерей Добромир Димитров - свещеник на Българската църковна община в Кент, Великобритания и преподавател по „Църковно право“ в Православния Богословски факултет на Великотърновския университет. „В този казус имаме ясния случай как в една държава – Украйна, която е независима след разпадането на Съветския съюз,  протичат много буйни процеси. Разбира се, църквата, като част от държавата, не може да остане встрани. Заради това имаме огромен проблем в Украйна – канонични представители, които са в общение с всички православни църкви на Московската патриаршия, имаме и неканонични структури, които нямат общение с нито една православна църква, имаме и един вакуум, който трябва да бъде запълнен. Това стана с намесата на вселенския патриарх“, коментира протойерей Добромир Димитров. Официалната политиката на Вселенската патриаршия е, че е помолена да се намеси. Тя има тази функция - да се намесва при проблемни въпроси, подчерта духовникът. „Вселенският патриарх беше помолен от представителите на украинския народ, тоест от президента, да се намеси в този спор и той се намеси, като реши да постави свой представител - екзарх – и да създаде една нова структура на територията на една независима държава. Той беше поканен да направи това. Разбира се, тази намеса се изтълкува от каноническото право като намеса в територията на Московската патриаршия, която присъства в Украйна, и така конфликтът беше създаден“, каза още свещеникът. Вселенският патриарх е бил помолен да разреши и казуса с независимостта на македонската църква, но в този случай е сметнал, че казусът трябва да бъде решен от Сръбската църква. „За мен е наистина чудовищно  това решение – в неговите преговори със Сръбската православна църква явно съществуват много големи връзки, докато с Руската православна църква имаме един конфликт между Руската православна църква, което продължава вече десетилетия и ескалира и с това решение на украинския президент. Ситуацията наистина е много сложна. Всъщност, това вече се е случвало в Естония след разпадането на Съветския съюз, когато през 1993 година Вселенската патриаршия прави автономия и сега Естонската православна църква е под юрисдикцията на Вселенската патриаршия. Това сигурно ще се случи и в Украйна, но мащабите на Украйна са много по-големи и изключително много въпроси сега стоят пред юристите на Московската патриаршия“, смята духовникът. Украинската държава сега трябва да направи всичко възможно да бъдат запазени църковните имоти на територията на страната. Духовникът изрази и опасение, че е възможно да се стигне и до репресии срещу Московската патриаршия. Казусите в Украйна и Македония са различни, защото след Първата световна война българските свещеници са били изгонени от територията на Македония, отчете той.", "date": "2018.10.18", "title": "Български свещеник в Кент: Възможно е да се стигне до репресии срещу Московската патриаршия"}
{"url": "https://www.faktor.bg/bg/articles/obshtestvo/zakon-i-red/konvoirat-severin-krasimirov-v-rusenskiya-sledstven-arest", "text": "Заподозреният за жестокото убийство на журналистката Виктория Маринова – Северин Красимиров, ще бъде конвоиран в следствения арест в Русе днес. Очаква се там официално да му бъдат повдигнати обвинения от прокуратурата. Ще му бъдат взети отпечатъци и ДНК проба. Предвиждат се и разпити и следствен експеримент с него. Мярката му за неотклонение по всяка вероятност ще бъде в петък, като ще бъде защитаван от служебен адвокат от Русе. 21-годишният мъж беше екстрадиран от Германия снощи. За да се намали напрежението, жандармерията не е напускала двете ромски махали в Русе.", "date": "2018.10.18", "title": "Конвоират Северин Красимиров в русенския следствен арест"}
{"url": "https://www.faktor.bg/bg/articles/spetsializiraniyat-nakazatelen-sad-otlozhi-s-chas-nachaloto-na-deloto-sreshtu-desislava-ivancheva", "text": "Специализираният наказателен съд отложи с 1 час началото на делото срещу отстранения кмет на район „Младост” Десислава Иванчева, нейната заместничка Биляна Петрова и бившия кмет Петко Дюлгеров, който беше обвинен в съучастие при взимането на подкуп в размер на 70 000 евро на 17 април 2018 г. от бизнесмена Александър Ваклин. Това стана по желание на зам.-кметът Биляна Петрова, която поиска да й се даде време, за да се запознае със свидетелските показания на 11-те свидетели. „Вярно е, че получих материалите по делото, но това се случи на 16.10 след 17 ч. Информацията е много, а времето твърде кратко, за да се запозная с казаното от свидетелите. Тази информация е изключително важна, защото идва от служители на Столичната община. Моля делото да се отложи, за да имам повече време да се запозная с материалите”, каза в съдебната зала Петрова. Тя се оплака и от това, че не може да се среща тайно с адвокатите си и разговорите им стават достояние на охраната. Петрова добави, че са лоши условията в помещението на Сливенския затвор и че през целия ден там е тъмно, а тя има проблем със зрението. Съдия Иво Хинов заяви, че единствено може да даде време, за да се запознае със свидетелските показания, но другите обвинения ги намира за неоснователни.", "date": "2018.10.18", "title": "Съдът отложи с час началото на делото срещу Десислава Иванчева"}
{"url": "https://www.faktor.bg/bg/articles/avtobus-ot-gradskiya-transport-pregazi-mayka-s-bebe-na-peshehodna-pateka-v-plovdiv", "text": "Автобус от градския транспорт прегази майка с количка с бебе днес в Пловдив. 33-годишна жена с детска количка е блъсната от автобус в жк. „Тракия“. Сигналът за произшествието е получен към 12.20 часа днес. Инцидентът е станал на кръстовището до Хлебозавода и църквата „Св. Преображение Господне“. Жената е пресичала на пешеходна пътека с детето си. По първоначални данни превозното средство е предприело ляв завой по бул. „Съединение“ в посока ул. „Недялка Шилева“ и блъснало майката с количката. Вижте още новини от България и света  Автобусът се движел по линия 18 и е управляван от 47-годишен водач. Взета му е проба с дрегер, който отчел отрицателен резултат. Пострадалата и детето ѝ са транспортирани в болница.По първоначални данни гумата на автобуса е прегазила единия ѝ крак. Детето в количката не е пострадало.", "date": "2018.10.18", "title": "Автобус от градския транспорт прегази майка с бебе на пешеходна пътека в Пловдив"}
{"url": "https://www.faktor.bg/bg/articles/severin-vliza-v-zatvora-v-belene", "text": "Северин, който е задържан за бруталното убийство на русенската ТВ водеща Виктория Маринова е задържан за 72 часа. Очаква се в петък сутринта наблюдаващият прокурор да внесе искане в Русенския окръжен съд за постоянния му арест. Мярката най-вероятно ще се гледа утре по обед или в ранния следобед. Ако тя бъде потвърдена, Северин ще бъде преместен в затвора в Белене до съдебния процес, съобщава Русе Медиа.  В 12:45 часа 21-годишният Северин бе докаран в следствения арест в Русе. Конвоят включваше две камионетки на Съдебна охрана. Снощи той бе докаран с полет от Германия, прекара нощта в следствения арест в София, откъдето тази сутрин тръгна за Русе.   Предстои през днешния ден среща на Северин със служебния му адвокат от Русенската адвокатска колегия. Защитникът е бил назначен още във вторник, а изборът му се е оказал труден, тъй като преди него шестима други адвокати са отказали да поемат случая.   В Русе Северин ще бъде разпитан от разследващите, а от прокуратурата са му повдигнали две обвинения –за изнасилване, представляващо особено тежък случай и за убийство по особено мъчителен за начин и с особена жестокост. В рамките на днешния ден Окръжната прокуратура е планирала извършване на освидетелстване на обвиняемия с участието на съдебен лекар.", "date": "2018.10.18", "title": "Северин влиза в затвора в Белене, шестима адвокати отказват да го защитават"}
{"url": "https://www.faktor.bg/bg/articles/politolog-siderov-v-sluchaya-s-barekov-e-vzhivyava-v-rolyata-na-d-r-frankenshtayn-koyto-pravi-eksperimenti-s-martvi-tela", "text": "\"Обединени патриоти“ са „потъващ кораб“, подкрепата за тях се срива - в момента тя е около 4,5%. Това коментира в предаването „Преди всички“ политологът Петър Чолаков. Според него едната версия за разкола сред патриотите са предстоящите евроизбори. Той коментира и появата на Николай Бареков в тази ситуация: „Г-н Сидеров в конкретния случай наистина се вживява в ролята на д-р Франкенщайн, който прави експерименти с мъртви тела. Харизмата на Бареков отдавна се загуби. Сидеров в момента се опитва да плаши коалиционните си партньори с такъв алтернативен проекти, евентуално с Бареков. Мисля, че това е много слаб залог. Най-добрият вариант за „Обединени патриоти“ е те да се явят заедно на европейските избори. Тези спорове и противоречия са за това всеки да си вдигне цената и да извоюва най-добрата преговорна позиция за себе си“. Според политолога в голяма част от скандалите сред патриотите става въпрос за повърхностни разпри. Обединява ги оставането във властта, категоричен е той и добави, че ако се разделят, политическото им бъдеще е несигурно. В този смисъл Чолаков не очаква да се стигне до разпад на малката коалиция. Политологът смята, че европейските избори през май ще бъдат определящи за съдбата на европейския проект. Според него се прокрадва идеята за Европа на няколко скорости: „Това, което излиза като послание от Макрон, се дава ясна заявка, че страни като Унгария, които от една страна използват кохезионните фондове, а от друга страна нарушават основни европейски ценности, трябва да получат някакво наказание и да бъдат отведени в по-далечна група, не в тази на най-силните. Тук контекстът е много важен и за България. Българските „Обединени патриоти“ и говоренето, което чуваме често от страна на управляващите, не е много по-различно от това на Орбан. Тук трябва и ние да си правим сметка какво би последвало за нас“. Петър Чолаков коментира още реакцията на премиера Борисов след жестокото убийство на журналиста Виктория Маринова и медийните публикации:  „Интерпретациите, които последваха след убийството, бяха, че става дума за политическо убийство – нещо, което обаче поне до момента не се е потвърждава от фактите. При всяко положение тези интерпретации бяха манипулативни и твърде прибързани. В Германия интерпретациите са в една посока, а именно, че става дума за политическо убийство. Щетата вече е нанесена и каквито и да е извинения да идват от ЕНП и от Брюксел, в съзнанието на обикновения европеец България остава и ще бъде една от страните, в които се извършват политически убийства. Дали тези извинения могат да се използват като политически актив от страна на Борисов и България – силно се съмнявам. Това едва ли ще има някакъв ефект върху отношенията. Диалогът е възстановен. Борисов не е в позиция да поставя условия на когото и да било“. Според политолога интуицията е подвела Борисов за решението да се срещне с посланиците в България по темата.", "date": "2018.10.18", "title": "Политолог: Сидеров в случая с Бареков се вживява в ролята на д-р Франкенщайн, който прави експерименти с мъртви тела"}
{"url": "https://www.faktor.bg/bg/articles/novini/svyat/poslednata-statiya-na-hashogi-arabskiyat-svyat-e-izpraven-pred-zhelyazna-zavesa-nalozhena-ot-boreshtite-se-za-vlast-natsionalni-sili", "text": "Вестник \"Вашингтон пост\" публикува последната статия на изчезналия саудитски журналист Джамал Кашоги, в която сътрудникът на изданието говори за нуждата от свободни медии в арабския свят, предаде Франс прес. Според Хашоги, който е постоянно пребиваващ в САЩ, тази свобода остро липсва в арабския свят. \"Уви, това положение вероятно няма да се промени\", пише изчезналият на 2 октомври в саудитското консулство в Истанбул журналист в коментарната статия, която е била изпратена на \"Вашингтон пост\" в деня след изчезването му. \"Едно време журналистите вярваха, че интернет ще освободи информацията от цензурата и контрола над печатните медии. Обаче правителствата, чието съществуване се опира на контрола на информацията, агресивно блокираха интернет. Арабският свят е изправен пред своя версия на Желязната завеса, която е наложена не от външни играчи, а от борещите се за власт национални сили\", пише Кашоги.   Критично настроеният към властите на Саудитска Арабия журналист дава за пример близкоизточния съперник на Рияд - Катар. \"Правителството на Катар продължава да подкрепя отразяването на международните новини, за разлика от усилията на съседите му, които се стремят да контролират информацията в полза на стария арабски ред\", пише Кашоги. \"Вестникът забави публикуването на тази коментарна статия, защото се надявахме, че Джамал ще се върне, за да я редактираме заедно с него. Сега обаче трябва да приема, че това няма да стане. Това ще е последният му принос. Тази коментарна статия чудесно изразява неговата ангажираност и страст към свободата в арабския свят. Свобода, за която той изглежда е дал живота си\", пише коментаторката на \"Вашингтон пост\" Карен Атиа. (БТА)", "date": "2018.10.18", "title": "Последната статия на Хашоги: Арабският свят е изправен пред Желязна завеса, наложена от борещите се за власт национални сили"}
{"url": "https://www.faktor.bg/bg/articles/novini/svyat/predotvratiha-bombeno-napadenie-v-chernogoroskata-stolitsa-podgoritsa", "text": "Полицията в Черна гора съобщи, че е предотвратила бомбено нападение в столицата Подгорица. При спецакция са арестувани трима души, съобщава Нова телевизия. Задържаните са на възраст 35, 36 и 38 години. При акцията е открита ръчно взривно устройство М-75, което било изработено в град Плужине.  Двама от арестуваните се движели с откраднат автомобил.", "date": "2018.10.18", "title": "Предотвратиха бомбено нападение в черногороската столица Подгорица"}
{"url": "https://www.faktor.bg/bg/articles/nfsb-televizionnite-saobshteniya-po-televiziya-alfa-sa-dolni-lazhi", "text": "Бурни дни за малката коалиция в управлението на страната. Точно ден, след като лидерът на НФСБ Валери Симеонов обяви в телевизионно предаване, че е рано за разпад на \"Обединените патриоти\", от партията се обърнаха на 180 градуса. НФСБ сне доверието си от лидера на \"Атака\" Волен Сидеров, след острите му нападки от екрана на партийната телевизия \"Алфа\".  Ще закърпят ли и този път зеещите дупки помежду си?  \"Телевизионните съобщения по телевизия \"Алфа\" са долни лъжи. Ние спазваме политическите решения на коалицията. От тази телевизия показват насочени лъжи към Валери Симеонов. Очернени сме, не сме очаквали такава обида\", отбеляза депутатът от НФСБ Георги Колев в \"България сутрин\" на Bulgaria ON AIR.  \"Считаме от 17.10.18, народните представители, ние – обидените, ние – предадените, представители на НФСБ, снемаме доверието от Волен Сидеров като изпълняващ длъжността председател на парламентарната група на \"Обединени патриоти\". Считаме от 17.10.18, народните представители от НФСБ ще се представляват от заместник-председателите на партията Валентин Касабов и Борис Ячев. Публичните изявления и поведението на Волен Сидеров, в страната и чужбина, по някакъв начин не следва да се обвързва с политическа партия НФСБ\", заяви народният представител.   Лозунгът на малката коалиция е \"България над всичко\". Според Колев партията трудно ще застане зад тези думи, ако основателят на коалицията напада с лъжи свой партньор.  \"Правим всичко възможно да постигнем икономическите показатели, които обещахме на нашите избиратели. Причината за разпрата е желанието на Сидеров да бъде водач на листата на \"Патриотите\" на предстоящите избори за Европейски парламент. Това е заливане с помия и рекет! Ние ще отстояваме позицията, която сме заели\", подчерта гостът в Bulgaria ON AIR.", "date": "2018.10.18", "title": "НФСБ: Телевизионните съобщения по телевизия \"Алфа\" са долни лъжи"}
{"url": "https://www.faktor.bg/bg/articles/novini/balgariya/e-zaharieva-otgovoren-da-otvarne-na-putin-che-balgariya-ne-mozhe-da-zashtiti-interesite-si-e-balgarskiyat-prezident-radev", "text": "\"Правата на българските граждани във Великобритания ще бъдат защитени след Брекзит\", заяви пред БНТ вицепремиерът и министър на външните работи Екатерина Захариева.  Тя изрази надеждата си да бъде постигнато споразумение между ЕС и Великобритания, като оцени липсата на такова като \"най-лошият вариант\". Надяваме се да няма вариант без сделка за Брекзит, но времето ни притиска. 90% от споразумението е договорено, но най-трудното е оставено за края. Нашите сънародници няма за какво да се притесняват, тъй като правата на гражданите на ЕС във Великобритания са вече договорени. За България много важни са правата на българските граждани. Получавам сигнали, че и гражданите на Великобритания в България също се притесняват - около 11 хиляди души. И ние имаме икономически интерес да има сделка., увери Екатерина Захариева, като допълни, че гаранция за това е дадена от самия британски премиер и от външния министър. Екатерина Захариева заяви, че няма предложени министри или конституционни съдии за посланически места. \"България не взима решения под натиск, изтъкна Екатерина Захариева. Тя припомни, че \"Южен поток\" е бил спрян заради несъответствия с европейските правила. Отговорен да отвърне на думите на руския президент Путин, че България е взела решението под натиск е българският президент Радев. Той не счете това за необходимо. Но не считам, че на всяко изказване трябва да се реагира\", коментира тя. Не всички български посланици са уточнени с президента, призна Захариева и допълни, че отстъпки вече са правени. Тя подчерта, че министри и конституционни съдии не са предлагани за дипломатически места.", "date": "2018.10.18", "title": "Е. Захариева: Отговорен да отвърне на Путин, че България не може да защити интересите си, е българският президент Радев"}
{"url": "https://www.faktor.bg/bg/articles/novini/balgariya/sled-sedmitsa-malchanie-ninova-otgovarya-na-50-te-buntovnitsi-obvineniyata-vi-ne-otgovaryat-na-istinata", "text": "Една седмица, след като 50 разбунтували се социалисти от Националния съвет на БСП изпратиха кърваво писмо до Изпълнителното бюро на партията и др. Нинова, червеното ръководство обяви надменно своята позиция: Обвиненията не отговарят на истината! Най-кратко така могат да се резюмират обясненията на тесния кръг шефове, около Нинова, който през последните две години ръководи столетницата. В основни линии обвиненията към ръководния екип бяха, че партията се управлява еднолично, Националният съвет е превърнат в безгласен орган, неоснователно е освободен главният редактор на „Дума” Таня Генева, а на нейно място е докаран от Лондон никому неизвестният Йордан Мичев. Сред 50-те разбунтували се социалисти личаха знакови имена за БСП: Георги Пирински, Красимир Янков, Костадин Паскалев, Анна Пиринска, Румен Гечев, Румен Овчаров, Явор Куюмджиев, Атанас Пъдев, Лъчезар Костов, Георги Гергов, Дора Янкова, Чавдар Георгиев, Атанас Мерджанов, Георги Юруков, Георги Божинов, Захари Захариев, Петър Мутафчиев и др. Ето и пълния текст с отговорите на Нинова и компания, срещу несъгласните с политиката й:", "date": "2018.10.18", "title": "След седмица мълчание, Нинова отговаря на 50-те бунтовници: Обвиненията ви не отговарят на истината!"}
{"url": "https://www.faktor.bg/bg/articles/novini/svyat/malta-prie-44-ma-migranti-koito-italiya-otkaza-da-prieme", "text": "Малта прие 44-ма мигранти, които Италия отказа да допусне на своя територия, предаде Франс прес, като се позова на изявление от вчера на малтийските въоръжени сили. Плаващият под флага на Маршаловите острови търговски кораб \"Джъст Фиц Трети\" спаси в понеделник вечер 44-мата души, изпаднали в тежко положение с плавателния си съд по време на опасното прекосяване на Средиземно море от бреговете на Северна Африка към Европа. Пътувалият към Тунис търговски кораб промени маршрута си, за да помогне на бедстващите хора в малтийски води южно от малкия италиански остров Лампедуза. Според Малта спасените мигранти е трябвало да бъдат откарани на най-близкото пристанище, което в случая е било това на Лампедуза, намираща се южно от Сицилия. Италианският вътрешен министър и лидер на крайнодясната партия \"Лига\" Матео Салвини обаче се противопостави на пристигането на нови мигранти в Италия. \"След отказа на Италия да предостави на кораба достъп до най-близкото убежище и заради влошаващите се метеорологични условия в района\", Малта прие да подслони мигрантите, съобщи малтийската армия. Агенцията на ООН за бежанците и Международната организация по миграцията изразиха вчера недоволство от факта, че \"политическото говорене по въпроса с бежанците и мигрантите, особени за тези идващи в Европа с плавателни съдове, става все по-враждебно\". Матео Салвини подкрепя подписаното от предходното италианско правителство споразумение с Триполи, по силата на което либийската брегова охрана поема задължението да спира мигрантите и да ги връща в Либия. В публикувано вчера свое интервю главата на Римокатолическата църква Папа Франциск сравнява тези, които изпращат мигрантите в Либия, с нацистите и фашистите. \"В днешни дни продължаваме да се борим с чувството си за вина за извършеното от комунистите, нацистите и фашистите, но сега? Сега не се ли случва същото? Разбира се, че да! И това се прави с бели кадифени ръкавици!\", възмущава се Светият отец.", "date": "2018.10.18", "title": "Малта прие 44-ма мигранти, които Италия отказа да приеме"}
{"url": "https://www.faktor.bg/bg/articles/m-konstantinov-ako-troynata-patriotichna-koalitsiya-se-razpadne-partiite-ot-neya-shte-imat-mnogo-seriozni-problemi", "text": "НФСБ на Валери Симеонов излезе с решение, че сваля доверието си от Волен Сидеров като председател на парламентарната група на коалицията. Самият Симеонов обяви, че не е изключено да напуснат коалицията \"Обединени патриоти\". Причината за това били недопустимите, според него, нападки на лидера на \"Атака\", отправяни от ефира на партийната телевизия. \"Тази ситуация несъмнено ще се отрази върху правителството. Въпросът е обаче дали ще предизвика агония и какво ще се случи с определени ресурси. Към момента всичко това е свързано по-скоро с електоралното позициониране на партиите\", коментира в студиото на \"България сутрин\" политологът Татяна Буруджиева. По думите ѝ евроизборите са необходими за една определена легитимация на \"Атака\", а целта на Волен Сидеров била да стигне до Европейския парламент, за да разшири мрежата си от партньорство и влияние, след което да се завърне за националните избори в България. \"Обединените патриоти\" от своя страна пък искали да покажат, че са най-силната партия в коалицията. Пред Bulgaria ON AIR анализаторът проф. Михаил Константинов отбеляза, че влизането в ЕП не е нещо тривиално, но ако тройната патриотична коалиция се разпадне, всяка една от партиите ще имат много сериозни проблеми.", "date": "2018.10.18", "title": "Михаил Константинов: Ако тройната патриотична коалиция се разпадне, партиите от нея ще имат много сериозни проблеми"}
{"url": "https://www.faktor.bg/bg/articles/novini/balgariya/v-mareshki-nyama-da-uchastvame-vav-vota-na-nedoverie", "text": "„Няма да участваме във вота на недоверие. Няма да участваме в този безсмислен дебат“, категорично заяви пред БНР зам.-председателят на Народното събрание и лидер на партия „Воля“ Веселин Марешки по повод внесения от БСП вот на недоверие към правителството с тема „Здравеопазване“. Според Марешки смисленият разговор не може да се проведе в процедура на вот на недоверие. „За нас тя е напълно безсмислена. Няма да участваме в този безсмислен дебат, в губене на време. Тук говорим за имитация на дейност. Нинова се опитва през прехвърляне на темите от вътрешните си проблеми, да използва тази парламентарна процедура, за да отклони вниманието от проблемите в БСП. Проблемите на здравеопазването са много по-кардинални и няма как провалила се партия и по тема здравеопазване, и по всички теми сега да излиза и да се прави на алтернатива“, обясни още Марешки. По думите му заради неправилни политики българите се отвращават все повече. „Липсата на алтернатива за добър живот в България кара хората с качества да емигрират и нацията ни се стопява. Явно целта на някои световни и европейски държави е България да се превърне в гетото на Европа, където да останат само стари и болни и да приемаме подобни хора от другите държави, за да си карат старините тук“, коментира Марешки.", "date": "2018.10.18", "title": "В. Марешки: Няма да участваме във вота на недоверие"}
{"url": "https://www.faktor.bg/bg/articles/novini/balgariya/mateo-salvini-mozhe-da-se-kandidatiram-za-predsedatel-na-evropeyskata-komisiya", "text": "Вицепремиерът и министър на вътрешните работи на Италия Матео Салвини е цитиран да казва, че може да се кандидатира за председател на Европейската комисия на следващите избори, предава Reuters, цитирана от \"Фокус\" . „Истина е, приятели от няколко европейски страни ме молят да го направя“, заяви Салвини пред италианския ежедневник la Repubblica. „Май все още е много далеч. Ще видим, ще си помисля“. Британската агенция отбелязва, че следващите европейски избори трябва да се състоят между 23 и 26 май догодина. Салвини, който беше на посещение в Русия, отново потвърди, че Рим ще се противопостави на безсрочното подновяване на санкциите срещу Москва.", "date": "2018.10.18", "title": "Матео Салвини: Може да се кандидатирам за председател на Европейската комисия"}
{"url": "https://www.faktor.bg/bg/articles/novini/balgariya/tyutyunoprpoizvoditeli-otkazvat-da-plashtat-danak-varhu-subsidiite", "text": "Тютюнопроизводители заплашват с безсрочни протести заради решението на държавата да наложи корпоративен данък върху националните доплащания, получени миналата година, съобщава БНР. \"Тези средства, ние ги получаваме от 2011 г. И сега - 2018 г., получаваме писма и телефонни обаждания, че дължим корпоративния данък 10% от миналата година“, заяви председателят на тютюневото сдружение \"Басма\" Иван Сабахлъков. Той е категоричен, че исканият корпоративен данък върху доплащанията за референтен период не се дължи. \"Протестираме, защото аз съм участник в консултативния съвет, който 2014 г. взе решение, че данъците върху тези помощи или т.нар. субсидии, или както искат да ги тълкуват, са освободени от корпоративния 10-процентов данък“, каза той и предупреди, че този път протестите ще са без краен срок. От Националното сдружение на производителите на ориенталски тютюни също се обявиха срещу облагането с данък на националните доплащания и подготвят протестна декларация до Министерския съвет и Парламента. От Сдружението припомнят, че на национално ниво още преди години е била постигната договореност за получаване на националните доплащания за референтен период без данъчна тежест и това е било записано в законовите текстове. Арбен Мименов от Сдружението коментира: \"Законът за данъците върху доходите на физическите лица в преходните заключителни разпоредби всяка година е имало текст, в който изрично се казва, че тази субсидия най-общо казано е необлагаем доход. След 2015 г. тези изречения отпадат.\" От Националната агенция по приходите твърдят друго. Росен Бъчваров заяви: \"Всичко под формата на земеделска субсидия е изплатено след 1-ви януари 2010 г. до ден днешен. По силата на законодателството представлява облагаем доход, върху който се дължи данък.\"", "date": "2018.10.18", "title": "Тютюнопрпоизводители отказват да плащат данък върху субсидиите"}
{"url": "https://www.faktor.bg/bg/articles/novini/balgariya/oblachno-i-dazhdovno", "text": "Облачността над по-голямата част от страната ще е разкъсана, значителна - над източната половина. На отделни места, главно в Източна България, ще превали слаб дъжд. Повече слънчеви часове ще има утре над западните райони. Вятърът ще е слаб, от североизток. Минимални температури: предимно между 5 и 10 градуса, по Черноморието - до 15 градуса; максимални - между 18 и 23 градуса. Атмосферното налягане ще се понижава, ще е близко до средното за октомври.", "date": "2018.10.18", "title": "Облачно и дъждовно"}
{"url": "https://www.faktor.bg/bg/articles/novini/svyat/sled-sreshtata-na-evroliderite-nyama-napredak-v-pregovorite-po-brekzit", "text": "Не е постигнат достатъчен напредък в преговорите по брекзит – до този извод са стигнали лидерите на страните от Европейския съюз след снощната работна вечеря преди Евросъвета днес. Поради тази причина не се планира свикване на извънредна среща на върха през ноември, която се очакваше заради излизането на Великобритания от общността. По време на работната вечеря лидерите на 27-те са призовали главния преговарящ за Брекзит Мишел Барние да продължи усилията за постигане на споразумение. По думите на председателят на Европейския парламент Антонио Таяни, британският министър-председател Тереза Мей не е предложила „по същество нищо ново” на лидерите снощи, но все пак разговаряла с тона на човек, който иска да постигне споразумение.", "date": "2018.10.18", "title": "След срещата на евролидерите: Няма напредък в преговорите по брекзит"}
{"url": "https://www.faktor.bg/bg/articles/medvedev-sanktsiite-sreshtu-bankoviya-sektor-na-rusiya-sa-obyavyavane-na-voyna", "text": "Руският премиер Дмитрий Медведев определи санкциите срещу банковия сектор на Русия за „обявяване на война“. Според министър председателя на Руската федерация страната е способна да преодолее рестрикциите, цитира го ТАСС, позовавайки се на интервюто му  пред Euronews. \"Това са най-тежките санкции и няма никакви съмнения, че ще успеем да ги преодолеем“, смята Медведев и пояснява: „Нямаме никакви съмнения, че нашата икономика е способна да се приспособи към всякаква форма на натиск. Въпросът е защо е нужно това. Нарушава се международният ред, в това число и международният икономически порядък“. Според него степента на интегрираност и взаимна обвързаност на руската и американската икономика е съвсем незначителна и от санкциите, които американците обявяват техният бизнес не страда особено силно, тъй като търговският стокообмен между двете държави е малък. „Но европейският бизнес търпи големи загуби, тъй като нашият търговски обмен с него е голям“, подчертава Медведев.", "date": "2018.10.18", "title": "Медведев: Санкциите срещу банковия сектор на Русия са „обявяване на война“"}
{"url": "https://www.faktor.bg/bg/articles/novini/svyat/tridneven-traur-v-krim-sled-karvavoto-napadenie-zhertvite-veche-sa-20", "text": "Тридневен траур на полуостров Крим, след кървавото нападение в колежа в град Керч. По последни данни 20 души са загинали, а над 50 са ранените при стрелбата. 18-годишният студент, за който стана ясно, че стои зад атаката, е притежавал законно оръжие. Студентът Владислав Росляков е получил разрешително миналия месец. При нападението е било задействано взривно устройство, а след това нападателят е стрелял с пушка. Бомбата той изработил сам. На този етап няма данни младежът да е имал съучастници, но тази версия все пак се проверява. Засега не е установен и мотивът на нападението. Според разследващите младежът не е бил свързан с религиозни секти.", "date": "2018.10.18", "title": "Тридневен траур в Крим след кървавото нападение, жертвите вече са 20"}
{"url": "https://www.faktor.bg/bg/articles/nfsb-nso-da-dade-informatsiya-ne-samo-za-siderov-a-za-tova-koy-ot-polititsite-hodi-pri-dogan", "text": "Г- Касабов е информиран човек.  Той е член на две важни комисии- вътрешната, която наблюдава МВР и комисията за контрол на службите.  Явно той е получил информация за посещението на Волен Сидеров в Сараите на Доган. Предстои да се видим и да получим информация. Много добро е предложението НСО да даде информация не само за г-н Сидеров, а за това кой друг  от политиците ходи там.   Това заяви Борис Янчев - зам.-председател на НФСБ  в ефира на  Нова тв във връзка с  твърденията на депутата Валентин Касабов от НФСБ, че лидерът на „Атака” ходи на инструктаж при Доган в Сараите поне веднъж месечно. \"Не бих персонифицирал под Сараите на Доган конкретно една сграда , много мистична и влязла в българския фолклор. Може би зад този израз се крият и други чисто финансови маханизми, опит да се подкопае доверието в правителството, да бъде сменен моделът на управление. Интерес е и на БСП, на структури, фирми да падне това мнозинство. Това може би г-н Касабов има предвид, участие в един процес за дестабилизация на управлението\",  обясни той.    По думите на Янчев Волен Сидеров от доста време всячески се опитва да подкопае управлението в България. Публична тайна е, че русофилството е в основата на партия Атака, каза той.", "date": "2018.10.18", "title": "НФСБ:  НСО да даде информация не само за Волен Сидеров, а за това кой друг от политиците ходи при Доган"}
