{"url": "https://www.faktor.bg/bg/articles/novini/svyat/kola-s-28-butilki-gaz-se-vryaza-v-amerikanskoto-posolstvo-v-seul", "text": "Автомобил, превозващ 28 газови бутилки за еднократна употреба, се вряза в американското посолство в централната част на Сеул само няколко дни преди планираното посещение на американския президент Доналд Тръмп, съобщи Нова телевизия. 40-годишният шофьор е арестуван на място, но не е идентифициран. Тръмп пътува до южнокорейската столица този уикенд, след като посети срещата на върха на Г-20 в Япония. По-рано тази седмица официален служител от Сеул обяви, че държавният глава обмисля посещение в демилитаризираната зона, която разделя двете Кореи.", "date": "2019.06.25", "title": "Кола с 28 бутилки газ се вряза в американското посолство в Сеул"}
{"url": "https://www.faktor.bg/bg/articles/velikobritaniya-se-pohvali-s-parva-misiya-na-f-35-v-irak-i-siriya", "text": "Най-модерният боен самолет на Великобритания, Ф-35Б, проведе първите си мисии над Сирия и Ирак като част от операциите срещу ДАЕШ (\"Ислямска държава\"), обяви военният министър на Обединеното кралство, цитиран от АП. Министър Пени Мордонт отбеляза в съобщение, че самолетите са участвали в първата мисия от британска военновъздушна база в Кипър след изключително успешен тренировъчен период. \"Тяхната първа реална бойна мисия е значителна крачка в бъдещето за Великобритания\", обяви Мордонт. Шест изтребителя Ф-35Б от ВВС и ВМС на Великобритания пристигнаха в базата \"Акротири\" на 21 май за шест седмици като част от ученията Lightning Dawn. Британски военни представители заявиха, че няма планове самолетите да участват в бойни мисии по време на престоя си в базата. Но впоследствие е решено да направят дебют като част от операция Shader, приносът на Великобритания в борбата срещу ДАЕШ, заради \"изключителното им представяне\". Официални представители заявиха, че самолетите не са използвали оръжията си по време на мисиите над Сирия и Ирак. Самолетите са били придружавани от изтребители \"Тайфун\". Великобритания в момента има 17 изтребителя Ф-35Б и планира да се сдобие с още 138 самолета. Според информация на производителя на изтребителя Lockheed Martin британската индустрия ще изгради 15% от повече от 3000 самолета, планирани да бъдат произведени от американската компания.", "date": "2019.06.25", "title": "Великобритания изпрати на първа мисия в Ирак и Сирия най-модерния си боен самолет Ф-35Б"}
{"url": "https://www.faktor.bg/bg/articles/novini/balgariya/georgi-harizanov-ninova-se-izyavyava-kato-medien-bos-a-kasata-na-bsp-otnovo-e-prazna", "text": "„Предложението на ГЕРБ за субсидия от 1 лев е ангажимент, поет лично от премиера Бойко Борисов. Дали ще се събере необходимото мнозинство в НС е съвсем друг въпрос, който не зависи само от ГЕРБ. Очевидното е, че на днешния Коалиционен съвет, който отново не беше в пълен състав, изявленията бяха, че има консенсус, че субсидията трябва да бъде намалена. Считам, че това не е важен въпрос и субсидията е в напълно приемлив размер и обем в момента. Важно е за какво се харчи, как се отчита и какъв е контролът, но не мисля, че лишаването на партиите от субсидия, каквото би било въвеждането на субсидията от 1 лев, ще реши генерални проблеми с бюджета или с разходването на публичните средства”, коментира пред Нова телевизия политологът Георги Харизанов. По повод изказването на лидера на БСП Корнелия Нинова, че Коалицонният съвет, посветен на размера на партийните субсидии е загуба на време, Харизанов коментира: „Това е изключително нагло от нейна страна, при положение че те се върнаха с тази заявка в парламента. След като три месеца не ходеха на работа, се върнаха със заявката и с искането на оставката на финансовия министър заради неразбориите около субсидията и с искане да бъде решен проблемът. Това, че за пореден път касата на БСП е празна и заради прищявката на Нинова да се развива като медиен бос изпитва остър недостиг на финансиране, не означава, че има моралното право да дава подобни изявления. Социалистите са изхарчили всички – те са изключително добри в харченето на чужди пари\". Според Харизанов „малката коалиция” на „Обединени патриоти” не функционира.  „Те не съумяха нито един път да се съберат заедно на председателски съвет. Днес за пореден път това се потвърди. Очевидно е нежеланието на Сидеров да стои в една стая със Симеонов и аз не съм сигурен тази синтетична спойка колко още ще може да издържи. Пък и не съм сигурен дали това е от голямо значение”, каза той.", "date": "2019.06.25", "title": "Георги Харизанов: Нинова се изявява като медиен бос, а касата на БСП отново е празна"}
{"url": "https://www.faktor.bg/bg/articles/lozan-panov-pokani-danail-kirilov-da-prisastva-lichno-na-razpredelenieto-na-delata-v-sada", "text": "Самолетите Су-25 ще бъдат ремонтирани в България и страната ни отправя покана към Москва руски специалисти да се включат, заяви председателят на парламента Цвета Караянчева на срещата си с министъра на външните работи на Русия Сергей Лавров, съобщават от пресслужбата на Народното събрание. Самолетите Су-25 ще бъдат ремонтирани в България в завода „Авионамс“ и страната ни отправя покана към Русия в ускорени срокове руски инженери и специалисти да се включат в дейностите по ремонта. Това заяви председателят на Народното събрание Цвета Караянчева по време на срещата си с министъра на външните работи на Руската федерация Сергей Лавров. Българска парламентарна делегация, водена от председателя на Народното събрание, е на двудневно официално посещение в Москва. Цвета Караянчева отбеляза активизирането на двустранните отношения между България и Русия. Тя допълни, че страната ни се стреми да работи в условия на взаимeн интерес. \"Смятаме, че Русия има своето важно място в международния диалог и България, като член на Европейския съюз и НАТО, може да бъде мост за добри и конструктивни отношения между Русия и тези две организации, подчерта още председателят на българския парламент. Цвета Караянчева посочи, че няма пречка да развиваме активно сътрудничество в областите на туризма, селското стопанство, науката и образованието. Тя подчерта, че парламентите на двете страни водят интензивен диалог и си взаимодействат по линия на групите за приятелство. \"Обсъдихме с г-жа Матвиенко възможностите да се реализират повече конферентни връзки и съвместни конференции между българските и руските парламентаристи, което според нас ще помогне за още по-преки и ефективни контакти, отбеляза председателят на Народното събрание. Сергей Лавров потвърди, че от септември българските студенти ще могат да работят почасово в Русия, както и че от догодина руската страна ще увеличи броя на стипендиите за български студенти от 225 на 300.  Министърът на външните работи на Руската федерация Сергей Лавров акцентира върху интензивните отношенията между България и Русия. \"Очакваме и министър Захариева да посети страната ни\", посочи той. \"Не трябва да има пречки в отношенията ни, ние сме традиционно близки народи\", подчерта Сергей Лавров. Отбелязано беше, че отношенията между България и Руската федерация се основават на дългогодишни исторически традиции, културна близост и приятелски връзки между двата народа.  Двамата държавници посочиха важността на възможностите за развитие на двустранните отношения в енергетиката и подчертаха, че двете страни полагат усилия за подкрепа на тези отношения. По време на разговора беше припомнено, че диалогът между България и Русия беше потвърден при размяната на визити на българските премиер и президент и по време на срещите им в рамките на различни форуми. Подчертано беше още, че прагматизмът в двустранните отношения личи и от подновената работа на Междуправителствената комисия, като предстои и ново нейно заседание през септември в България. От руска страна беше приветствана готовността на България да осигури транзита на газ от „Турски поток“ към Европа, което ще помогне на България да укрепи ролята си на европейската газова карта. По време на разговора беше отбелязано и успешното сътрудничество по линия на участието на „Росатом“ в  удължаването на живота на Пети и Шести блок на АЕЦ „Козлодуй“. Подчертано беше още, че България е поканила „Росатом“ да участва в процедурата за избор на стратегически инвеститор за изграждане на АЕЦ „Белене“. Цвета Караянчева припомни, че проектът ще бъде реализиран напълно на пазарен принцип и България няма да предоставя държавни гаранции или договори за изкупуване на електроенергия на преференциални цени. На масата на диалога винаги се намира най-добро решение за народите на всички страни, отбеляза председателят на Народното събрание Цвета Караянчева. По думите ѝ \"разклонението към България на „Турски поток“ може да се нарича „Балкански поток“. Строежът ще е в съответствие с Трети енергиен пакет на ЕК\", добави тя. Председателят на Народното събрание и руският външен министър обсъдиха развитието на туризма. Като пример Цвета Караянчева отново посочи увеличения брой на изнесените бюра за издаване на визи на руски туристи.", "date": "2019.06.25", "title": "Самолетите Су-25 ще бъдат ремонтирани в България, поканени са руски специалисти"}
{"url": "https://www.faktor.bg/bg/articles/novini/balgariya/i-veselinov", "text": "\"За мен най-важното на днешния Коалиционен съвет беше, че ще бъде направен преглед на свършеното досега от коалицията. Да се види докъде сме стигнали с управленската програма\", заяви пред БНТ заместник-председателят на ВМРО Искрен Веселинов. По думите му, в управленската програма е предвидено съществуването на безплатни детски градини, часове по военно и патриотично образование, теми, които сега \"се вдигат\" от опозицията. \"Получихме уверение, че всичко ще бъде прегледано отново и реализирано. ГЕРБ ни дължат помощ, така както ние ги подкрепяме за неща, с които не сме напълно съгласни\", каза още той. \"Нашето мнение е, субсидиите трябва да осигуряват минимално функциониране на партиите, така че всички партии трябва да имат възможност да си поддържат клубовете, да поддържат един екип от координатори, които да помагат за извършване на политически функции. ВМРО е против финансирането на партии от бизнеса\", поясни той.", "date": "2019.06.25", "title": "И. Веселинов: Партиите трябва да получават минимум субсидии, позволяващо функционирането им"}
{"url": "https://www.faktor.bg/bg/articles/koy-kak-glasuva-za-rusiya-v-pase", "text": "Парламентарната асамблея на Съвета на Европа (ПАСЕ) прие резолюция за промяна на санкционния механизъм, която позволява на Русия да се завърне в работата на парламентарната асамблея с право на глас. „За“ резолюцията гласуваха 118 депутати, 62 са против, а има и 10 въздържали се, предава руската агенция EA Daily, цитирана от \"Фокус\". Единодушно за завръщане на Русия в ПАСЕ гласуваха делегациите на Турция, Словакия, Сърбия, Португалия, Норвегия, Италия, Испания, Исландия, Франция, Азербайджан и Австрия. За завръщане на Русия гласува и огромното мнозинство от представителите на делегациите на Нидерландия, Молдова, Чехия, Швейцария и Германия. В няколко делегации гласовете на депутатите бяха разпределени неравно, с превес на тези, които са гласували против връщането на Русия. Това са Швеция, Великобритания, Грузия, Латвия, Полша, Естония и Литва. Украйна гласува против в пълен състав. Що се касае до делегацията от Армения в състав от 4 депутати, представителите на опозиционните фракции Наира Зограбян и Едмон Марукян гласуваха за връщане на Русия в ПАСЕ, но двама представители от делегацията на управляващата партия не подкрепиха резолюцията. Един от тях изобщо не е гласувал, а другия е бил против. Няма данни за това, как са гласували българските делегати.", "date": "2019.06.25", "title": "Кой как гласува за Русия в ПАСЕ"}
{"url": "https://www.faktor.bg/bg/articles/ninova-se-varna-pri-kozichkite-ne-ni-e-promenena-pozitsiyata-za-uzh-zabolyavaneto", "text": "Искаме по-бързо отпадане на санкциите в засегнатите от уж заболяването по дребните преживни животни райони. Това каза лидерът на БСП Корнелия Нинова по време на пресконференция след заседание на Изпълнителното бюро на партията в Ямбол във връзка с чумата по дребните преживни животни, предаде „Фокус“.  „Не ни е променена позицията от първия ден на уж заболяването. Спомняте си, че когато бяхме много активни по този въпрос ни обвиниха в държавен преврат. През цялото време и колегите депутати, и аз поддържаме връзка с пострадалите хора, помагаме им с каквото можем по съдебните дела. Днес обсъдихме, попитах кмета Христов нещо ново има ли. И до днес няма неоспорими доказателства, че там имаше такова заболяване. Факт е, че стадото на Анна е все още живо и здраво и че жената се бори по съдебен ред да си докаже правата, е показателна. Отсрещната страна никога не ни предостави безспорни доказателства, че там има такова заболяване. Нашата позиция си остава същата“, посочи лидерът на БСП. Корнелия Нинова подчерта, че искането на БСП е по-бързо да се махнат санкциите, за да могат хората да търгуват свободно млякото и месото.", "date": "2019.06.25", "title": "Нинова се върна при козите: Не ни е променена позицията за \"уж заболяването\""}
{"url": "https://www.faktor.bg/bg/articles/ukrayna-otzovava-poslanika-si-ot-saveta-na-evropa-sled-reshenieto-na-pase-za-rusiya", "text": "Украйна взе решение да отзове за консултации своя посланик при Съвета на Европа след решението на Парламентарната асамблея (ПАСЕ) да върне правото на глас на Русия. Това заяви във Фейсбук министърът на външните работи на страната Павел Климкин, предава ТАСС. „Съветът на Европа загуби нашето доверие и ще бъде много сложно то да бъде възстановено. От лидера в защитата на правата на човека тази организация се превърна в прост мениджър... Затова отзоваваме нашия посланик при СЕ за консултации. Стратегията е ясна, тактиката също“, заяви министърът. По неговите думи, решението на ПАСЕ е „особено обидно“ за Киев предвид това, че в момента Франция председателства СЕ, а тя е участник в Нормандския формат. „Да се разгърне червеният килим пред руските депутати, без Руската федерация да е изпълнила поставените условия, това, извинете ме за моя френски, е пълен моветон“, добави Климкин. Той каза също, че решението на ПАСЕ „ще засегне цяла Европа“. Във вторник вечерта ПАСЕ прие резолюция, която позволява на Русия да участва в заседанието на асамблеята през юни. Документът беше подкрепен от 118 парламентаристи, 62 гласа против, 10 въздържали се. След това участниците в лятната сесия на ПАСЕ оспориха правомощията на руската делегация в организацията. Сега, според правилата на организацията, ще бъде изготвен доклад за ограничаване на правомощията, като гласуването ще се проведе на 26 юни. Според президента на ПАСЕ Лилиан Мори Паскиер делегацията, чиито пълномощия са оспорени, участва в работата на организацията, но не може да гласува по своя въпрос.", "date": "2019.06.25", "title": "Украйна отзовава посланика си от Съвета на Европа след решението на ПАСЕ за Русия"}
{"url": "https://www.faktor.bg/bg/articles/es-premahva-mitata-v-targoviyata-s-vietnam", "text": "Европейският съюз ще ратифицира договора за премахване на всички вносни мита в търговията с Виетнам в неделя, съобщиха от Европейската комисия, предава AFP. Споразумението е договорено през декември 2015 година, но страните-членки на Съюза го одобриха едва в сряда на министерската среща. Комисарят по търговията Сесилия Малмстрьом ще пътува до Ханой през почивните дни за подписване на споразумението от страна на Виетнам, а ратификацията му от Европейския парламент се очаква по-късно през годината. „Много съм доволен да видя, че държавите-членки дадоха зелена светлина на нашите търговски и инвестиционни споразумения с Виетнам“, каза Малмстрьом. „Освен ясните икономически ползи, тази сделка има за цел също да засили зачитането на правата на човека, както и да защити околната среда и правата на работниците“. Виетнам приветства споразумението като \"важно\" и „всеобхватно“. \"Инвеститорите от ЕС сега ще имат възможността да се възползват от нарастваща икономика като Виетнам,\" каза пред репортери в Ханой във вторник министърът на промишлеността и търговията Трън Туан Ан. Търговията между ЕС и Виетнам представлява 50 милиарда евро (57 милиарда долара) в стоки и четири милиарда в услуги, а Европа се стреми да осигури достъп до 95 милиона потребители.", "date": "2019.06.25", "title": "ЕС премахва митата в търговията с Виетнам"}
{"url": "https://www.faktor.bg/bg/articles/novini/svyat/stevo-pendarovski-severna-makedoniya-nyama-plan-b", "text": "„Преспанският договор изискваше голяма смелост и визия, вярвам, че това го разбират и в Германия. Ето защо Северна Македония няма план „Б“. Нашият план „Б“ е започване на преговори в края на годината“, заяви македонският президент Стево Пендаровски в интервю за онлайн изданието на германския „Шпигел“, предава македонската редакция на Радио „Свободна Европа“. Държавният глава е оптимист, че Скопие ще получи дата за преговори след отложеното гласуване в Бундестага. „Вярваме, че няма по-дълбоки забележки срещу започването на присъединителните преговори, а това е само техническо отлагане. Германия е нашият най-важен партньор, тя беше един от актьорите за Преспанския договор и в Берлин познават много добре политическата ситуация в нашата страна“, заяви той.", "date": "2019.06.25", "title": "Стево Пендаровски: Северна Македония няма план „Б“"}
{"url": "https://www.faktor.bg/bg/articles/dvama-balgari-i-6-ma-chuzhdentsi-s-obvineniya-za-nelegalen-trafik-na-migranti", "text": "След вчерашната спецакция срещу престъпна група за нелегален трафик на мигранти са повдигнати обвинения на двама българи и шестима чужди граждани. Утре прокуратурата ще поиска те да бъдат оставени за постоянно в ареста, каза днес говорителят на спецобвинението Сийка Милева. 17 души, осигурявали преминаването през България на мигранти от Афганистан, бяха  задържани в София, Бургаско и Ямболско. Арестуваните чужденци са временно пребиваващи или с бежански статут. Според заместник главния прокурор Иван Гешев групата е генерирала десетки хиляди евро печалба. По думите му тя е била \"най-мащабната на българско ниво\": \"Защото обхваща всякакви хора, от хазяи до хора, които осъществяват транспорт, през хора, които посрещат, през хора, които изпращат, през хора, които координират, голямо завършено търговско дружество за трафик на мигранти, което е незаконна дейност\". Вчера Иван Гешев не изключи в схемата да са замесени и гранични полицаи, но уточни, че работата по тази линия продължава.", "date": "2019.06.25", "title": "Двама българи и 6-ма чужденци с обвинения за нелегален трафик на мигранти"}
{"url": "https://www.faktor.bg/bg/articles/asen-hristov-evrohold-nyama-politicheski-grab-tova-sa-pazarni-manipulatsii-na-zhalti-medii-i-nyakoi-polititsi", "text": "ЧЕЗ направи втори опит за продажба на активите си в България. В момента има подписан договор с ЧЕЗ, остава да преминем през КЕВР и КЗК и тогава сделката може да стане факт. Това обясни в ефира на Би Ти Ви Асен Христов, шеф на Надзорния съвет на холдинга \"Еврохолд\". Той обясни, че се интересуват от сделката от повече от 8 месеца, но преговорите с ЧЕЗ са започнали през февруари.  ЧЕЗ решиха, че ще направят втори търг, нашата оферта се оказа по-добра пред тази на индийската компания. 335 млн. евро ще заплатим за акциите - \"Еврохолд\" е готов да увеличи капитала и имам вече уверението на акционерите, а останалите ще дойдат от две големи инвестиционни банки, които са готови да предоставят над 300 млн. евро, посочи Христов. Той подчерта, че холдингът \"Еврохолд\" е най-голямата застрахователна група, има достатъчно активи. Плащането ще стане наведнъж, като 30% са собствени средства, а останалите - с банков кредит. Ние сме в автомобилния бизнес от 15 години, но смятаме да излезе от него и да влезем в друг бизнес с принадена стойност. Нашето предимство е, че е от ранга на ЧЕЗ, добре известна в чужбина, големите банки ни познават, предоставяли са ни средство за закупуването на дружества в чужбина. Ние сме добри в това да купуваме слаби компании и да ги стабилизираме, аргументира позицията си Асен Христов. Що се отнася до подмятанията на Корнелия Нинова, че се извършва поредната корупционна сделка с продажбата на активите на ЧЕЗ на \"втората Гинка\". Не се приемаме като втората Гинка, това беше една метафора на Корнелия Нинова, която доста емоционално говореше за партийната субсидия. Не ми харесва това, че холдингът се обвързва с необосновани изказвания на политици. Това, което се опитват да направят жълтите медии и някои политици е пазарна манипулация и КЗК може да се самосезира. Зад тази сделка не стои политически гръб, никога нашия холдинг не се е забърквал в подобни отношения, няма политически интереси, а ще гарантира националната сигурност, категоричен бе Асен Христов.", "date": "2019.06.25", "title": "\"Еврохолд\": Нямаме политически интереси в сделката с ЧЕЗ, гарантираме националната сигурност"}
{"url": "https://www.faktor.bg/bg/articles/kevr-gotvi-kriterii-po-sdelkata-s-chez", "text": "КЕВР се заема с изготвянето на критерии за сделката за ЧЕЗ. Това става със заповед на председателя на регулатора Иван Иванов. За целта е създадена и междуведомствена група, в която освен членове на КЕВР ще участват и представители на други институции. Идеята е изготвените критерии да бъдат универсални и да се използват и за други подобни сделки. „Още тази седмица започват заседанията и бъдете сигурни, че тази работна група ще изготви критерии, които са обективни и да са норма“, обясни Иванов. Очаква се критериите да са готови до 2-3 седмици. Относно финансовото състояние на купувача на ЧЕЗ – „Еврохолд“, Иванов обясни, че с тази тема е ангажирана Комисията за финансов надзор. Вчера институцията обяви, че тече проверка на купувача.", "date": "2019.06.25", "title": "КЕВР готви критерии по сделката с ЧЕЗ"}
{"url": "https://www.faktor.bg/bg/articles/sport/barsa-i-neymar-se-sporazumyaha-futbolistat-shte-namali-drastichno-zaplatata-si", "text": "Има споразумение между Барселона и Неймар, твърди ексклузивно в днешния си брой вестник Sport. Според изданието двете страни са си стиснали ръцете за петгодишен договор. Бразилският техничар не е поставял никакви условия на каталунския клуб и без възражения се е съгласил да намали заплатата си. Сега Ней Джуниър прибира по 36,8 млн. евро (според Football Leaks) от Пари Сен Жермен. Възнаграждението му на “Камп Ноу” ще бъде доста близко до това, което взимаше преди да напусне Кан Барса - чисти 24 милиона на година. Остава голямата спънка за сделката - договорка между двата клуба. От “Парк де Пренс” не са склонни да пуснат бразилеца за по-малко от 250 милиона евро.", "date": "2019.06.25", "title": "Барса и Неймар се споразумяха, футболистът ще намали драстично заплатата си"}
{"url": "https://www.faktor.bg/bg/articles/layf-stayl/keyt-midaltan-bremenna-s-chetvarto-dete", "text": "Британският в. „Експрес“ публикува материал, в който твърди, че съпругата на принц Уилям може би е бременна с четвъртото си дете. Изданието прави обстоен анализ на поведението на Кейт Мидълтън по време на събитие миналата седмица.  Херцогинята на Кембридж  присъства на традиционните конни надбягвания Royal Ascot. Според очевидци тя се опитвала да прикрие корема си и с малката чантичка, която бе част от цялостната й визия.  Дали е истина обаче - предстои да разберем. До момента слуховете не са официално потвърдени от Бъкингамския дворец.", "date": "2019.06.25", "title": "Кейт Мидълтън бременна с четвърто дете?"}
{"url": "https://www.faktor.bg/bg/articles/po-evtin-rouming-za-stranite-ot-zapadnite-balkani-ot-yuli", "text": "Цените за роуминг между Македония, Сърбия, Черна гора, Албания, Косово и Босна и Херцеговина от юли ще бъдат намалени с 27 %, а през 2021 г. трябва да отпаднат напълно, съгласно подписания наскоро Регионален договор за роуминг между държавите от Западните Балкани. До 1 юли регионалните телекомуникационни оператори трябва да подготвят план с конкретно разписани дати за изпълнение на набелязаните мерки. По данни на Съвета за регионално сътрудничество, повече от 76 % от гражданите на Югоизточна Европа ползват интернет, а 40 % от тях ползват всички приложения на мобилните телефони за връзки със социалните мрежи. По-голямата част от тях са млади хора. Около 70 % от бизнесмените в Югоизточна Европа смятат, че премахването на цените за роуминг ще стимулира развитието на търговията. Повече от 12 милиона туристи са посетили страните от Западните Балкани през миналата година и всички са изразили притеснения заради цените на роуминг услугите.", "date": "2019.06.25", "title": "По-евтин роуминг за страните от Западните Балкани от юли"}
{"url": "https://www.faktor.bg/bg/articles/nad-92-hil-dekara-sas-zarneni-kulturi-sa-porazeni-na-100-ot-gradushkite", "text": "Над 92 хил. декара със зърнени култури са поразени на 100 % от градушките. Това съобщи по време на старта на жътвата в Сливенско министърът на земеделието Десислава Танева. За пропадналите площи държавата ще компенсира една малка част от разходите на производителите, след приключване на сезона ще се вземе решение за размера и изплащането им тази година, допълни министър Десислава Танева.  „Застраховката за градушките е въпрос на желание и убеденост от страна на земеделския производител, държавата не може и няма как да бъде застраховател“, посочи Танева.", "date": "2019.06.25", "title": "Над 92 хил. декара със зърнени култури са поразени на 100% от градушките"}
{"url": "https://www.faktor.bg/bg/articles/evropeyskata-programa-na-radev-i-novakov-za-borba-s-dvoynite-standarti-veche-priema-predlozheniya-za-finansirane", "text": "Новата европейска програма, чиято цел е да премахне различията при храните между държавите от Източна и Западна Европа, както и да засили ролята на потребителските организации в борбата с двойните стандарти в ЕС - вече функционира напълно. От 24 юни до 6 ноември т.г. тече срокът, в който всички заинтересовани лица - потребители и потребителски организации - могат да кандидатстват за еврофинансиране. Общият размер на фонда, заделен по програмата, е близо 1,3 млн. евро. Българските евродепутати Емил Радев и Андрей Новаков - автори на програмата, първи предприеха конкретни мерки срещу порочната практика на двойни стандарти при хранителните продукти в различните държави от ЕС. След провеждането на редица изследвания и многократни обсъждания в Европарламента, през 2018 г. Европейската комисия най-накрая призна за наличието на разлики в хранителните продукти, макар все още де не знае как напълно да се пребори с тях. „Току-що публикуваните резултати от така нареченото „общоевропейско“ проучване по темата също не дадоха категорични резултати. Макар подробни данни да се  изискваха от всички 28 държави-членки, едва 19 участваха в проучването, в това число и България, проведено в края на миналата година. Непълнотата на изследването прозира още и в данните, които са събрани - не всички участвали държави-членки са предоставили данни за всички от 128-те избрани продукта - от 113 общоизвестни и 15 частни марки“, коментира Радев.  В проучването също така се посочва, че някои от продуктите за сравняване са налични в поне четири държави-членки, докато други - в поне девет. За продуктите от частни марки са използвани предимно продукти от австрийски и немски вериги, с клонове в съседните им държави (макар самата Австрия да не участва в изследването). Като резултат от това, мнозинството от проучваните продукти на частни марки например са били налични едва в няколко държави-членки.  Според Радев всичко  това поставя под съмнение достоверността на събраните данни, както и „общоевропейския“ характер на получените резултати. Не на последно място, в проучването се заключава, че 9% от продуктите, представени като еднакви в целия ЕС, са имали различен състав, а други 22% от продуктите, представени по сходен начин, също имат разлика в състава. Това означава, че над 30% или около 1/3 от всички изследвани храни са били с констатирани разлики в своя състав. Макар да няма твърдо изразена разлика по оста Изток-Запад, от сравнителните таблици в проучването може да се забележи, че основното различие в състава (наличие на повече мазнини, въглехидрати, захар или сол например) се проявява с тенденция именно на Изток, в това число и България. Действащата от тази седмица програма, предложена от Емил Радев и Андрей Новаков от ГЕРБ/ЕНП, дава нов шанс в борбата срещу порочните практики. Допълнителната възможност ще позволи на потребителите и потребителските организации да тестват и сравняват основните хранителни и нехранителни продукти, както и да разпространяват резултатите от тези тестове в национален и международен контекст. „Благодарение на отпуснатите средства ще могат да бъдат разработени и приложени надеждни методи за тестване и сравняване на продуктите, както и да се идентифицират потенциални нелоялни търговски практики, свързани с подвеждащи етикети или маркировки на стоките в различните търговски мрежи в ЕС“, разяснява целта на програмата Емил Радев. Всичко това ще допринесе за увеличаване защитата на потребителите, утвърждаване на добри практики за трансгранично сътрудничество между различните потребителски организации и най-вече подобряване на политиките за защита на потребителите на национално и европейско ниво. В рамките на „българската“ европрограма ще могат да бъдат финансирани и обучения на потребителските организации с цел повишаване на експертния капацитет, разработване и внедряване на пилотни проекти за тестване, дейности и кампании за повишаване осведомеността на потребителите, разработване на IT инструменти за докладване на продукти с двойно качество и др. Финансирането по програмата е отворено за всички държави-членки, а подробна информация за подаването на проектите може да бъде открита на  страницата на Европейската комисия на адрес:  https://ec.europa.eu/info/funding-tenders/opportunities/portal/screen/opportunities/topic-details/rec-cons-rppi-ag-2019", "date": "2019.06.25", "title": "Европейската програма на Радев и Новаков за борба с двойните стандарти вече приема предложения за финансиране"}
{"url": "https://www.faktor.bg/bg/articles/gardove-i-politsai-predotvratiha-ubiystvo-v-tsentara-na-plovdiv", "text": "Гардове и полицаи предотвратиха кърваво убийство в центъра на Пловдив, предаде „Марица“. Екшънът се разигра днес на обяд в заведение на улица „Капитан Райчо“, когато мъж със зареден пистолет заплаши с оръжие служителка и клиентите. Около 12,30 ч. днес 61-годишният нападател бил седнал на една от масите на открито. През цялото време той се държал неадекватно и се заяждал с останалите клиенти. Когато кафеджийката се осмелила да му направи забележка, мъжът сякаш окончателно превъртял. Той извадил пистолет джоба си и заплашил да гръмне жената. След това размахал оръжието и срещу седналите по масите хора. „Сега излязох от затвора и започвам нов живот с оръжие в ръка“, крещял бабаитът. Междувременно заплашената служителка позвънила за помощ в охранителната фирма. След броени минути на мястото пристигнал патрул на ДАИКС. Гардовете успели да обезоръжат и задържат буйстващия мъж. Оказало се, че пистолетът му бил готов за стрелба с патрон в цевта и само леко дръпване на спусъка е можело да причини голямо нещастие. Неадекватният нападател вече е предаден на органите на реда и е задържан в Четвърто районно. 61-годишният мъж наскоро е бил освободен от затвора. Той е криминално проявен и осъждан с присъди за изнасилване и грабеж.", "date": "2019.06.25", "title": "Гардове и полицаи предотвратиха убийство в центъра на Пловдив"}
{"url": "https://www.faktor.bg/bg/articles/shofyor-blasna-politsay-izbyaga-ot-proverka", "text": "Полицай е настанен в болницата, след като бе блъснат от шофьор, който се опитал да избегнепроверка – съобщават от Областната дирекция на МВР-Добрич.. На 24 юни при провеждане на полицейски мероприятия в село Карапелит, област. Добрич, е спрян за проверка пътнически микробус с добричка регистрация, управляван от 56-годишен мъж от Добрич.  Водачът на превозното средство не изпълнил полицейските разпореждания, потеглил рязко и съборил на земята полицейския служител. След инцидента служителят на МВР е настанен в болницата в Добрич с контузия на главата, мозъчно сътресение и охлузвания, без опасност за живота. С полицейска мярка, за срок от 24 часа, е задържан 56-годишният водач на микробуса. Материалите по случая са докладвани в Окръжна прокуратура. По случая е образувано следствено дело.", "date": "2019.06.25", "title": "Шофьор избяга от проверка, прати полицай в болница с мозъчно сътресение"}
{"url": "https://www.faktor.bg/bg/articles/sled-pozhar-na-yahta-klichko-i-semeystvoto-mu-na-kosam-ot-smartta", "text": "Бившият световен шампион по бокс в тежка категория Владимир Кличко и семейството му се разминали на косъм от голяма трагедия - пожар избухнал на яхтата, на която почивали на остров Майорка. Испанската брегова охрана реагирала мигновено и успяла навреме да изведе хората от плавателния съд. „Всички сме добре. Видяхме огъня и бързо подадохме сигнал. Отне известно време, докато ситуацията бъде овладяна, но благодарение на испанската брегова охрана и пожарникарите, всичко е наред\", написа украинецът в социалните мрежи. Причината за пожара все още не е ясна.", "date": "2019.06.25", "title": "Кличко и семейството му на косъм от смъртта"}
{"url": "https://www.faktor.bg/bg/articles/mandatat-na-erik-rubin-nova-istoricheska-stapka-v-balgaro-amerikanskite-otnosheniya", "text": "Мандатът на посланик Ерик Рубин — най-дълго служилият американски посланик у нас от 1968 — приключва заедно с финализирането на договора за придобиване на изтребителите Ф-16 от България. След договорите за присъединяването на България към НАТО (2002–2004) и изграждането на българо-американските отбранителни бази у нас (2003–2006), Ф-16-блок 70 е третият стратегически жалон в двустранните отношения, който редом с другото отваря път и на български пилоти на Ф-16 за участие в космически мисии на НАСА.  Преди броени дни президентът Румен Радев удостои посланик Ерик Рубин с орден „Стара планина“ първа степен, припомнят от Атлантическия клуб в България.  Вчера (24 юни 2019) по покана на президента на Атлантическия Клуб в България д-р Соломон Паси, в партньорство с Локхийд Мартин, ХюВеФарма АД и Геотрейдинг АД, както и лидери в българо-американския бизнес — няколко стотин българи от всички краища на България, представляващи правителство, парламент, бизнес, НПО, медии, военни, академични и културни среди, и дипломатическия корпус почетоха Ерик Рубин и съпругата му Никол Симънс на градинско парти за довиждане в резиденция „Лозенец“ на Министерството на отбраната.  Вицепремиерът и министър на отбраната Красимир Каракачанов поздрави посланика за последователните му усилия, благодарение на които „много български компании са установили и развили контакти с американски партньори“.  Приносът на посланик Рубин към развитието на двустранните отношения отбеляза и заместник-министърът на външните работи Георг Георгиев: “Важно е да има единомислие и единодействие. България и САЩ демонстрират именно това и вършат много добра работа, пишейки обща история“. “Посланик Ерик Рубин даде шанс на САЩ да общуват с Европейския съюз през България”, заяви президентът на Атлантически клуб в България д-р Соломон Паси.  Ерик Рубин, който пристигна у нас през февруари 2016 г., сподели, че е особено доволен от постигнатите резултати по време на мандата му в развитието на българо-американските отношения в множество области от отбрана и сигурност до образование “.", "date": "2019.06.25", "title": "Мандатът на Ерик Рубин: Нова историческа стъпка в българо-американските отношения"}
{"url": "https://www.faktor.bg/bg/articles/novini/balgariya/pravitelstvoto-predlaga-pomoshtite-za-otglezhdane-na-dete-da-se-prekratyavat-pri-otsastviya-ot-uchilishte", "text": "Месечните помощи за отглеждане на дете до завършване на средното му образование ще се прекратяват при отсъствия от часовете.  Санкцията ще се прилага, ако в рамките на един месец от учебната година са допуснати отсъствия повече от три дни от дете, посещаващо група за задължително предучилищно образование, и от пет учебни часа от ученик. Това предвижда проект на правителствено постановление за промени в Правилника за прилагане на Закона за семейни помощи за деца. Проектът е качен за обществено обсъждане.  Предлаганите промени са, за да се синхронизира правилникът с измененията в Закона за семейни помощи за деца, които влизат в сила на 1 август. Освен прекратяването на детските надбавки за отсъствия от учебните занятия, в проекта се предвижда еднократната помощ за първокласници вече да се предоставя на два пъти, а не накуп.  Сумата е 250 лв. и 50% от нея ще се дават при записването на детето в първи клас, а остатъкът в началото на втория учебен срок, ако то продължава да посещава училище.  С промените се регламентира и възможност заявленията-декларации за получаване на всички видове семейни помощи за деца да се подават и по електронен път или чрез лицензиран пощенски оператор, а не само с лично явяване в Дирекция \"Социално подпомагане\".", "date": "2019.06.25", "title": "Правителството предлага помощите за отглеждане на дете да се прекратяват при отсъствия от училище"}
{"url": "https://www.faktor.bg/bg/articles/ot-gerb-parvi-vazstanoviha-nadvzetite-subsidii", "text": "Политическа партия ГЕРБ първа възстанови надвзетите средства от партийната си субсидия. Реакцията идва часове, след като бяха обнародвани в Държавен вестник промените в Закона за политическите партии.  По-рано днес Министерството на финансите публикува   с точните суми пари, които имат да връщат политическите формации и коалиции. Партията ГЕРБ логично дължеше най-много от всички, като победител на изборите. По разпореждане на председателя на ПП ГЕРБ Бойко Борисов партията преведе по сметката на финансовото ведомство в БНБ цялата дължима сума. От ГЕРБ трябва да върнат 5,6 млн. лв. Партиите имат да връщат общо 14,4  млн. лв. До куриозната ситуация се стигна, след като се оказа, че в партийните каси не са влизали по 11 лв. за реален глас след изборите, а с 2 лв. отгоре.", "date": "2019.06.25", "title": "От ГЕРБ първи възстановиха надвзетите субсидии"}
{"url": "https://www.faktor.bg/bg/articles/mariya-spirova-velikobritaniya-nikoga-nyama-da-bade-na-boris-dzhonsan", "text": "Великобритания никога няма да бъде на Борис Джонсън. Това заяви в интервю за БНР Мария Спирова, която работи като редактор в юридическо издателство в Лондон и е сътрудник на Института за европейски политики.  \"Между него и Доналд Тръмп разликата не е в полза на британеца, защото печели поста премиер без избори. Той говори на членовете на Консервативната партия това, което всеки иска да чуе\", допълва нашата сънародничка, която е удостоена с международни награди за аналитична журналистика. Тя коментира и изказвание на Джонсън, в което нарича жените с бурки пощенски кутии или дегизирани обирджии на банки. \"Това не е нетипична реплика за представител на Консервативната партия. Имаме нарушаване на приличието, което прави хората популярни.\" С десетилетия Великобритания като държава в лицето на вътрешното министерство има тежко дискриминационно отношение към имигрантите, включително и от страните членки на ЕС, отбеляза Спирова. Тя даде като типичен пример премиерите Дейвид Камерън и Тереза Мей. \"Мей е автор на репликата „враждебна атмосфера за имиграция“ във Великобритания. Антиимигрантската политика вече има над 10-годишна традиция на Албиона.\" Излизането от ЕС ще се отрази негативно на международното влияние на Великобритания, смята още Мария Спирова, като се позовава на изводи на повечето наблюдатели.  \"След октомври хората ще го усетят и ще го разберат. Голям риск е страната да стане център на „изпирането на пари“, тъй като тя има задморски територии, които са офшорни и данъчни подслони.\"", "date": "2019.06.25", "title": "Българка в Лондон: Великобритания никога няма да бъде на Борис Джонсън"}
{"url": "https://www.faktor.bg/bg/articles/ananiev-ot-1-yuli-zaplatite-na-personala-v-oblastnite-bolnitsi-shte-badat-uvelicheni", "text": "От 1 юли заплатите на персонала в областните болници ще бъдат увеличени. Това съобщи министърът на здравеопазването Кирил Ананиев, който е на посещение във Варна. По думите му повишенията ще бъдат различни в отделните лечебници, като по предварителни данни сумите ще са между 150 и 250 лева, предаде БТА. Ананиев уточни, че ръководствата и персоналът на  лечебните заведения ще решават дали увеличенията ще бъдат към основните заплати или към допълнителното материално стимулиране. Тяхно ще бъде и решението дали всички ще получат еднакво увеличение или ще има диференциация. От 1 юли заплатите на персонала в областните болници ще бъдат увеличени. Това съобщи министърът на здравеопазването Кирил Ананиев, който е на посещение във Варна. По думите му повишенията ще бъдат различни в отделните лечебници, като по предварителни данни сумите ще са между 150 и 250 лева, предаде БТА. Ананиев уточни, че ръководствата и персоналът на  лечебните заведения ще решават дали увеличенията ще бъдат към основните заплати или към допълнителното материално стимулиране. Тяхно ще бъде и решението дали всички ще получат еднакво увеличение или ще има диференциация. Освен това размерът на допълнителните плащания за постигнати резултати не могат да надхвърлят 50% от разходите за персонал с изключение на допълнителното разпределение на приходи от клинични изпитания и от ценоразписите, които са си публикували болниците за допълнителни медицински услуги, допълни министърът. Ананиев обясни още, че максималният размер на допълнителното материално стимулиране за немедицинския персонал не може да надхвърля 80% от основната работна заплата, а за медицинския - не повече от три пъти от основната работна заплата. „Много важно е и посоченото в методика съотношение между парите на санитарите, професионалистите по здравни грижи и лекарите”, допълни министърът. То трябва да е 1 към 1,7 към 2,2, което според здравния министър, при равни други условия осигурява постигане на нивата на възнагражденията, посочени в Колективния трудов договор на сектора.", "date": "2019.06.25", "title": "Ананиев: От 1 юли заплатите на персонала в областните болници ще бъдат увеличени"}
{"url": "https://www.faktor.bg/bg/articles/debatite-za-namalyavaneto-na-subsidiite-za-ninova-bilo-zaguba-na-vreme", "text": "\"Оценявам случилото се с партийните субсидии като загуба на време – крайно време е да разсъждаваме по същество и да решим въпроса\". Това каза Корнелия Нинова по време на пресконференция във връзка с провелия се коалиционен съвет на ГЕРБ и „Обединени патриоти“ за партийните субсидии. „По-скоро ме впечатли друг резултат от днешната среща на коалиционните партньори, че тепърва искат да започнат диалог с парламентарните партии за намиране на разумно решение. Оценявам случилото се тук, като загуба на време и отклоняване на общественото внимание от съществени въпроси. Защо загуба на време? Може би преди десетина дни от БСП предложихме точно това. Нашият Национален съвет упълномощи групата да поканим другите парламентарни партии на разговори и много спокойно, аргументирано и без излишни емоции да решим този въпрос“, посочи Нинова.  Тя припомни, че позицията на партията е „за“ намаляване на субсидията, но не на 1 лв. и не за отваряне на финансирането към олигарси. „За съжаление на тази наша покана ГЕРБ и патриотите не откликнаха. Днес са взели точно те - същото решение да започнем разговор. Загубихме може би две седмици, крайно време е да седнем и да разсъждаваме по същество и да решим въпроса“, допълни Нинова.  На въпрос каква позиция ще защитава БСП, лидерът на партията заяви, че няма крайно решение за размер на субсидията. „Ние сме за намаляване и сме направили разчети за различна сума. В диалог ще търсим разбирателство. Не искаме ние да налагаме нещо конкретно. Ще им покажем абсолютно аргументирано финансово какво е необходимо, за да може една партия да работи спокойно и независимо от частни и външни интереси“, посочи лидерът на БСП. Тя посочи, че не иска днес да посочва число, тъй като разговорът е отворен.", "date": "2019.06.25", "title": "Случващото се с партийните субсидии за Нинова било загуба на време"}
{"url": "https://www.faktor.bg/bg/articles/novini/balgariya/slanchogledite-u-nas-chakat-znak-ot-moskovskoto-slantse-kak-da-reagirat-na-svetkavitsite-v-istanbul-tbilisi-praga-i-moskva", "text": "Противниците на автократа Ердоган спечелиха зашеметяващо изборите в Истанбул. Това събитие има много измерения и поставя някои въпроси в нашия проруски вилает. За султана светна червено. Пак ли ще се оглеждаме на кръстопътя за сигнал от Червения площад, за да пресечем по знак на двуглавия регулировчик? Пръв сред кандидатите да минат отсреща се обозначи претендентът за вожд на русофилството в България по партийна линия Сидеров. Препоръча в самия ден на изборите в Истанбул да започнем да си дружим с Турция като евразийска алтернатива на евроатлантическата ни ориентация. На това му се казва да тичаш пред вятъра ( на промяната ). Впрочем той и може да и знае повече от нас за московския вятър – нали е председател на медийната комисия на евразийците в рамките на онова русофилско сборище, което вдигна на антируско въстание грузинците миналата седмица. Съпротивата срещу автокрацията, олигархията и евразийския реваншизъм  се надигна от Грузия и Чехия, през Сърбия и Албания, та чак до Москва, където хиляди протестират с искане властта да извади журналистите от затворите. Като споменаваме затворите, да не пропуснем онези в Румъния, които се пълнят с осъдени бивши управници. А и да не обидим Гърция с липса на внимание. Там статуквото също се пропуква с възраждането на “градската десница”, ако можем по аналогия да наречем така традиционната водеща в дясното пространство “Нова демокрация”.  Към общата картина трябва да се добави и провалът на подкрепяните от Москва крайно десни популисти в опита им да преобърнат в своя полза преди по-малко от месец на евроизборите положението в Брюксел и да оправдаят инвестициите на Кремъл. На този наистина шумен фон в София цари все същата тиха идилия между властта и т.н. опозиция по линия на стратегическото партньорство ( по президента Румен Радев) с Русия и на достлука с Ердоган, с който премиерът Борисов толкова много се гордее. Путин няма формално основание да обявява ( нова ) позиция във връзка с победата на опозицията на кметските избори в Истанбул, преди тя да застраши реално управлението  на неговия най-близък съюзник и събрат по евразийщина на национално ниво. Как да се определят тогава нашите слънчогледи накъде да се кланят, след като московското слънце загадъчно пасува? Арабската поговорка гласи, че който сее вятър, жъне бури. У нас който прави вятър, жъне бурени. Трънлив е пътят на съглашателството с евразийските врагове на западната демокрация, но явно ще трябва да ги плевим с ахилесовите си пети след като са ни поднесли свободата с нагайката си.", "date": "2019.06.25", "title": "Слънчогледите у нас чакат знак от московското слънце как да реагират на светкавиците в Истанбул, Тбилиси, Прага и Москва"}
{"url": "https://www.faktor.bg/bg/articles/stoltenberg-nadyavam-se-do-kraya-na-godinata-makedoniya-da-e-chlen-na-nato", "text": "Генералният секретар на НАТО Йенс Столтенберг изрази надежда, че процесът на ратификация на протокола за членство на Северна Македония в алианса ще приключи до декември тази година и на предстоящата среща на върха в Лондон тя ще стане пълноправна членка, предаде агенция МИА. Столтенберг каза това ден преди началото на среща на министрите на отбраната на страните членки, която ще се състои в сряда и четвъртък в Брюксел. На срещата ще присъства и министърът на отбраната на Северна Македония Радмила Шекеринска.  \"Всички съюзници подписаха протокола за присъединяване през февруари и след това започнаха ратификациите, които вървят доста бързо. Обикновено, както беше с членството на Черна гора, процесът трае около една година. Би било много добре, ако може да завърши до декември, когато в Лондон ще се срещнат лидерите. Ако не тогава, очаквам да стане много скоро след това\", каза Столтенберг пред журналисти. Той подчерта, че Северна Македония изпълнява стандартите за членство в НАТО, и отново похвали премиерите на Гърция и Северна Македония за тяхната храброст при решаване на дългогодишния спор за името на бившата югославска република.", "date": "2019.06.25", "title": "Столтенберг: Надявам се до края на годината Северна Македония да е член на НАТО"}
{"url": "https://www.faktor.bg/bg/articles/erdogan-gotvi-chistka-vpsr-parvata-zhertva-shte-e-vitseprezident", "text": "Ние трябва да чуем гласа на народа, е заявил турският президент Реджеп Ердоган в първата си публична изява след вота за кмет на Истанбул на 23 юни, предаде АП.  Държавният глава е произнесъл реч пред парламентарната група на ръководената от него Партия на справедливостта и развитието (ПСР). \"Ние не трябва да обвиняваме хората и да им се ядосваме. Напротив, ние сме длъжни да си отворим ушите, очите и душите за това какво ни казва народът. Да разберем какво се иска от нас и да си извлечем поуките\", е казал още той пред депутатите в Меджлиса в Анкара.  Президентът на югоизточната ни съседка също е посочил, че в скоро време ще събере партийния актив и ще бъде направен подробен анализ на резултатите от повторните избори за управник на най-големия град в страната.  Медията е изразила предположение, че Ердоган готви чистка в редиците на ПСР. Първата евентуална жертва вероятно е щял да бъде единият от вицепрезидентите на Турция - Фуат Октай.", "date": "2019.06.25", "title": "Ердоган готви чистка, първата жертва ще е вицепрезидент"}
{"url": "https://www.faktor.bg/bg/articles/boris-dzhonsan-predupredi-es-da-ne-nalaga-napoleonovi-mita-pri-brekzit-bez-sdelka", "text": "Борис Джонсън, който е фаворит да стане британски премиер, обяви, че е готов да изведе Великобритания от Европейския съюз без споразумение на 31 октомври и заяви, че всеки опит на ЕС да наложи мита ще бъде подобен на блокадата от епохата на Наполеон, съобщава \"Ройтерс\". Тригодишната криза с Брекзит на Обединеното кралство може да се задълбочи, тъй като обещанието на Борис Джонсън за излизане от ЕС със или без споразумение на 31 октомври, може да провокира конфликт с британския парламент, който даде да се разбере, че се противопоставя на излизане без споразумение. Без споразумение означава, че няма да има преходен период, така че излизането ще бъде рязко, кошмарният сценарий за много бизнес лидери и мечтата на привържениците на твърд Брекзит, които искат решително скъсване с Общността. Джонсън, който е бивш външен министър и кмет на Лондон, отбеляза, че е убеден, че ЕС ще се съгласи на ново споразумение, основаващо се отчасти на \"мъртвото\" споразумение за излизане на британския премиер в оставка Тереза Мей. \"Моето обещание е да излезем от ЕС на Хелоуин на 31 октомври\", коментира Джонсън пред Би Би Си, добавяйки, че имало \"технически дилеми\", за да се предотврати връщането на твърда граница между Ирландия и Северна Ирландия, която е част от Обединеното кралство. Джонсън препотвърди позицията си, оспорвана от мнозина, че Великобритания може да запази безмитната търговия с ЕС след излизане без споразумение. \"Смятам, че би било много странно, ако ЕС реши сам... ако те решат да наложат мита за стоки, идващи от Обединеното кралство, това би било... завръщане към континенталната система на Наполеон\", изтъкна Джонсън. \"Континенталната система\" на Наполеон Бонапарт е блокада, чиято цел е да удари икономиката на Великобритания по време на Наполеоновите войни в началото на XIX век.", "date": "2019.06.25", "title": "Борис Джонсън предупреди ЕС да не налага \"Наполеонови\" мита при Брекзит без сделка"}
{"url": "https://www.faktor.bg/bg/articles/novini/balgariya/d-chukalov", "text": "\"Позицията ни още от 2012 година е субсидията да бъде нула лева. Сега нашето решение е да подкрепим субсидията да бъде 1 лев. Ние сме против спонсорирането на партиите от чужбина, или от фирми\", заяви пред бТВ заместник-председателят на \"Атака\" и депутат от  ОП Десислав Чуколов. По думите му, в Закона за политическите партии ще бъде фиксирана тази сума. \"Договорихме се с коалиционните партньори да бъде променен този закон\", съобщи Чуколов. \"Има нещо много по-важно от парите и това са идеите. Важно е от къде идват парите на партиите. Ако някой получава пари от фирма за чии интерес ще работя. Ако изляза да чета закон какво ще кажа - че в закона има продуктово позициониране ли\", иронизира той. \"От 2005 до 2009 година \"Атака\" съществуваше без 1 лев субсидия, имахме 21 депутати, Сидеров беше на балотаж за президент. Някои партии използват парите за безобразни неща\", каза Чуколов, но не можа да отговори как биха продължили да функционират с минимална субсидия. \"Ще го мислим, членски внос, друго, ще се оправим, не ни мислете\", повтори той. Той съобщи, че на Коалиционния съвет е решено да бъде направен отчет за работата на управляващото мнозинство и правителството. Чуколов изненадващо призова Красимир Каракачанов да подаде оставка \"ако не може да се справи\". \"Той е силов вицепремиер от три години, няма право да говори в бъдеще време. Циганската престъпност не е намаляла, няма какво да говорим за някакви концепции. По-честно би било, ако не може да се справи, да подаде оставка\", заяви той.", "date": "2019.06.25", "title": "Д. Чуколов с призив към Каракачанов: Да подаде оставка, ако не може да се справи"}
{"url": "https://www.faktor.bg/bg/articles/paravoennite-v-hod-e-sekretniya-plan-aic-nine-idva-finansov-kolaps-vsichki-banki-i-borsi-zatvaryat-za-10-g", "text": "Нов апокалипсис над света предричат паровоенните  от Военен съюз – БНО „Шипка” и Воински съюз „Васил Левски“. Той ще бъде  предизвикан от световен финансов колапс, който ще доведе до рухването на болшинството от международните банки и борси. Според разпространено официално съобщение на паравоенните ясна е и конкретната дата, на която ще ни връхлети финансовата криза – 30 юни, тази година. Тоест само след пет дни, сочат Страховитите си предупреждения към българите те базират на някаква разработена тайна програма от Международния валутен фонд и Световната банка, под кодовото име AIC NINE -\"ЛЕД ДЕВЕТ\". Паравоенната организация, представлявана от представящия се за началник на щаба Владимир Русев, внушава, че секретната програма предвижда „затваряне на всички банки и борси в света за период от десетина години, ако банките започнат да фалират и вложителите се опитат да си изтеглят парите”. Целта: „като няма пари и заплати да се предизвика сриването на националните държави и самоизбиването на хората за вода, храна, лекарства и други ресурси”. Планът трябвало да доведе и до „разпадане на всички национални държави и самоунищожение на населението, в опита да си осигури вода и храна за сметка на другите. Защото вече ресурсите на планетата нямало как да стигнат за всички...” Изключително тежко щяло да бъде положението във всички европейски държави, заради милионите радикални мигранти, които „ще тръгнат да убиват и грабят, помитайки всичко по пътя си. Пазара на недвижимите имоти също ще рухне защото на хората ще им е нужна храна и вода, а не тухли, които не стават за ядене, а и ордите ще разрушават, ограбват и палят всичко по пътя си”, предричат от БНО „Шипка”. Естествено българите имали шанс да оцелеят и то благодарение на паравоенните, които можели  „Ако кризата Ви изпревари преди да успеете да се подготвите, може да се спасите като се изтеглите в ЗОНАТА. Това са няколко стотин квадратни километри в България, затворени вътре между трите прохода - Върбишки, Ришки и Айтоски - които ние ще затворим от двете страни и ще отбраняваме за да спасим всички наши членове, и беззащитните жени и деца, които са вътре. Това е единственото място в България, което според оценката на всички международни експерти, е най-лесното за отбрана с наличните сили и средства”, убеждават паравоенните, призовавайки гражданите да се свържат с тях, за да гарантират сигурността си.  Прогнозите си паравоенните базират на анализите на американеца Майкъл Т. Снайдер, издател на блога „Икономически колапс“. От години той вещае безпрецедентен икономически срив, дълбока политическа корупция, ускоряване на социалното разпадане, тотален хаос, безредици и масова престъпност в градовете и големи природни бедствия. Днес обаче утопичните му и апокалиптични  теории умело са взети на въоръжение от активираните и поддържани от Русия паравоенни, които се ползват през последните години като острие на кремълските хибридни атаки в България. Дълго време Военен съюз – БНО „Шипка” и Воински съюз „Васил Левски“ експлоатираха пропагандно темата с бежанците, мигрантите и опазването на националната граница. Но проблемът заглъхна и вече не е актуален. Сега явно кукловодите са им спуснати нови опорни точки, които трябва да насаждат страхове в хората, да се създава Манипулациите им с банковия колапс обаче наистина могат да създадат финансови проблеми на страната. Споменът за фалита на КТБ, а и на други банки по времето на БСП и Жан Виденов е все още стресиращ. Ако до сега спецслужбите гледаха на паравоенните с някакво снизхождение, то опитите им за финансова дестабилизация, макар с примитивни и наивни внушения, едва ли трябва да бъдат подминати с мълчание и пренебрежение. Само преди месец   показа, че БНО „Шипка” и Воински съюз „Васил Левски“  са оръдия на Кремъл, финансирани чрез гръцки и британски радикали. Самозваните защитници на българите демонстративно се прекланят пред Русия и насаждат антиевропейски настроения. Преди година лидерът им Владимир Русев лично водеше протестите срещу проучванията за шистов газ в Добруджа. Целта бе да се обслужат кремълските интере си, а България да бъде вечно в енергийната монополна хватка на Русия. Паравоенните продължават в социалните мрежи и каналите за видео обмен да сеят опасната крайно националистическа идеология, подклаждана от сляпо русофилство и преклонение към Путин.", "date": "2019.06.25", "title": "Паравоенните: В ход е секретният план AIC NINE, идва финансов колапс, всички банки и борси затварят за 10 г.(видео)"}
{"url": "https://www.faktor.bg/bg/articles/tol-sistemata-e-gotova-za-tehnicheska-eksploatatsiya-ot-16-avgust", "text": "Над 40% от инфраструктурата на тол системата няма да се използва, въпреки че ще бъде изградена. Това стана ясно на представянето на готовността за въвеждането й. Първоначално за таксуване ще бъдат въведени не повече от 6000 км, заяви зам.-министърът на регионалното развитие и благоустройството Николай Нанков.  По договор обаче компанията изпълнител „Капш“ трябва да изгради инфраструктура на 10 800 км. До намаляването на толувания обхват се стигна след недоволството на тежкотоварните и автобусните превозвачи, които изтъкнаха, че той не е бил обсъден предварително с тях. След настояване на бранша се отложи и стартът на таксуването за време, който по закон трябваше да е на 16 август т.г. До края на седмицата ще бъдат готови законовите промени, с които стартът на тол системата ще се отложи, каза Николай Нанков. Той увери, че от 16 август системата ще бъде в техническа готовност за провеждане на тестове в реални условия, които да продължат най-малко три месеца. Тол тарифите и обхватът ще бъдат окончателно определени след края на тестовете. Това означава, че таксуването за време за автобусите и камионите ще започне най-рано през ноември. Реалната търговска експлоатация на тол системата няма да започне преди да изчистим всички проблеми, увери Нанков. Преизчислени са и очакваните приходи от тол системата, добави Нанков и поясни, че очакванията за приходи от тол такси са около 700 млн. лева. Следващата сряда, 3 юли, предстои среща с бранша, а в петък - 5 юли, ще се проведе Национален съвет по въвеждане на тол системата.", "date": "2019.06.25", "title": "Тол системата е готова за техническа експлоатация от 16 август"}
{"url": "https://www.faktor.bg/bg/articles/edin-balgarin-e-zaginal-chetirima-sa-raneni-pri-katastrofa-na-patya-gyurgevo-bukuresht", "text": "По информация на посолството ни в Румъния един български гражданин е загинал, а четирима са ранени при катастрофа на микробус на пътя Гюргево-Букурещ. Това съобщиха от пресцентъра на МВнР. Посолството ни се е свързало с Полицейски инспекторат-Гюргево, който е потвърдил за случая. Ранените са настанени в болница. Мисията ни в Букурещ е в контакт с местните власти по повод инцидента, станал по обяд.  При необходимост от съдействие българските граждани могат да се свържат с посолството на България в Румъния на тел.: +40 21 230 21 50; +40 21 230 21 59 или дежурни телефони в извънработно време: +40 21 230 21 50; +40 21 230 21 59.", "date": "2019.06.25", "title": "Един българин е загинал, четирима са ранени при катастрофа на пътя Гюргево-Букурещ"}
{"url": "https://www.faktor.bg/bg/articles/obshtestvo/ulitsata/zemetresenie-na-25-km-yuzhno-ot-kulata", "text": "Земетресение с магнитуд 2, 9 по Рихтер е регистрирано на 25 км южно от Кулата. Това съобщиха за Агенция „Фокус“ от Националния институт по геофизика, геодезия и география (НИГГГ) към Българската академия на науките (БАН). Епицентърът на труса е на територията на Гърция и се намира на около 30 км югоизточно от Петрич, а от София е на около 170 км разстояние. Земетресението е регистрирано в 16.23 ч. Няма данни трусът да е усетен в южните населени места на страната.", "date": "2019.06.25", "title": "Земетресение на 25 км южно от Кулата"}
{"url": "https://www.faktor.bg/bg/articles/sarbiya-uzh-gleda-na-zapad-a-varni-na-iztok", "text": "Сърбия се готви да подпише споразумение за свободна търговия с ръководения от Русия Евразийски икономически съюз (ЕИС) през октомври, като се надява да получи достъп до пазар от 180 милиона души. В същото време преговорите за присъединяване на страните от Западните Балкани към най-големия търговско-икономически блок в света, Европейския съюз, бяха блокирани заради отказа на Белград да признае Косово като независима държава. Белград рекламира търговската сделка с петчленния ЕИС като значителен успех за Сърбия, защото ще добави 180 милиона потенциални клиенти. Но страната вече има споразумение за свободна търговия с най-големите членове на Евразийския съюз - Русия, Казахстан и Беларус. Всъщност новото споразумение ще засегне единствено Армения и Киргизстан, чието население общо е 9,2 милиона души. ЕС остава най-голямата икономика в света: блокът има БВП на глава от населението от 36 680 долара при население от 510 милиона души ( Ec.europa.eu, Countryeconomy.com, 23 май). За сравнение, петте страни от ЕИС имат среден БВП на глава от населението само от  10 042 щ.д. ( Countryeconomy.com, 23 май). Общата търговия на Сърбия с петте страни от Евразийския съюз през 2018 г. възлиза на 3,4 млрд. долара, от които 83,1% са с Руската федерация. Търговският баланс обаче е отрицателен за Сърбия: тя изнася стоки на стойност 1.1 млрд. долара за петте страни от ЕИС и импортира от тях $ 2.3 млрд. ( Politika.rs , 21 април). За сравнение, търговията на Сърбия със страните в  ЕС е над  а през 2018 г. възлиза на 25,7 млрд. евро (около 28,6 млрд. долара), което е около 62% от общата търговия на страната. Нейният търговски дефицит също е пропорционално много по-малък в сравнение с държавите от ЕИС ( Ec.europa.eu, 23 май). Следващите най-важни търговски партньори на Сърбия са съседните страни от Централноевропейското споразумение за свободна търговия (ЦЕФТА). Според официални съобщения, Сърбия ще може да изнася за ЕИС над 99,5% от стоките си без мита. Но автомобилите, захарта и птичето месо няма да бъдат включени в този списък, оставяйки Fiat 500L, който се сглобява от Fiat Chrysler Automobiles Serbia, без перспектива да продава безмитно на пазара на Eвропейския икономически съюз ( EurActiv, 14 март 2019 г.). Фабриката произвежда на ден около 400 автомобила ( EurActiv , 20 юли 2017 г.). Бяха необходими на Белград три години за преговори, за да успее да разшири леко списъка на сръбските продукти, които ще могат да се продават безмитно на пазарите на ръководения от Москва Евразийски съюз. Най-проблематичните точки в разговорите на Сърбия бяха квотите за ракия \"Винджак\" за Армения и квотите за сирене за Беларус. В крайна сметка сръбските производители получиха безмитна експортна квота от 2000 тона цигари, 87 500 литра плодова ракия и 400 тона полутвърдо и твърдо сирене от краве мляко. Но брендито ще трябва да изчака ЕИС  да промени своя стандарт за съдържание на метанол в алкохолните напитки, което се различава от стандарта на ЕС, към който досега се придържа Сърбия ( Politika.rs, 21 април). Въпреки това, допълнителните стоки в безмитния списък се очаква да увеличат стокообмена между Сърбия и петте страни в ЕИС , според сръбското министерство на търговията, туризма и телекомуникациите. Сърбия също вярва, че това ще доведе до увеличаване на инвестициите в тези сектори. Голяма победа, която Белград отбеляза по отношение на Москва, е На сръбските компании вече няма да бъде забранен пряк износ за Руската федерация и няма да бъдат принуждавани да използват руски посредници - често срещана практика при търговията в Русия, която често се свързва с корупция. Реакциите по отношение на предстоящото споразумение на сръбските политици с Евразийския икономически съюз са различни, повечето от тях подкрепят европейската интеграция на Сърбия. Мнозинството политици обаче са склонни да стоят някъде по средата, казвайки, че “Сърбия трябва да изгради своето бъдеще преди всичко чрез икономическо сътрудничество с ЕС, но и с всички други страни, включително членовете на Евразийския съюз. Ние трябва да развиваме икономическото сътрудничество, особено с Руската федерация, като голям пазар”, казва Мирослав Алексич от Народната партия, известна още като онлайн политика ( Politika.rs , 21 април). ...Националисти като Воислав Шешел, осъден като военен престъпник, който все още е лидер на Сръбската радикална партия, от друга страна, иска пълно сътрудничество с Русия, както и да се търсят други форми на по-тясна интеграция с Руската федерация ( Politika.rs , 21 април). Много политически лидери обаче предупредиха, че  би могло да се обърне срещу Сърбия, като се има предвид стратегическият ангажимент на страната да се присъедини към ЕС. Проблемът е, че докато този флирт с Русия продължава, с което на практика се засилва убеждението, че Сърбия е \"руски сателит\" на Балканите както в страните от ЕС, така и в цялата международна общност, отбелязва онлайн изданието \"Блиц\"( Blic.rs , 18 април). Сърбия поддържа двоен стандарт в своята външна и търговска политика през по-голямата част от последните две десетилетия. От една страна, има силен прозападен стремеж и обществена подкрепа за присъединяването към ЕС. От друга страна, руската подкрепа на позицията на сръбските националисти срещу независимостта на Косово играе решаваща роля в много близките отношения на Белград с Москва. Досега Русия инвестира избирателно - в енергийния и отбранителния сектор на Сърбия, но дялът й в търговския обмен е скромен. Споразумението за свободна търговия с Евразийския икономически съюз, която Москва провежда през последните три години, обаче, изглежда повече символично. Тя може леко да увеличи търговията със Сърбия, за да създаде впечатлението, че Русия има по-значително място в търговския обмен на Балканите. Но това няма да доведе до някаква чувствителна промяна. Така би могъл Евразийският съюз да спечели известно доверие в регион, който се стреми към европейска интеграция, но няма да засегне доминиращата търговска позиция на ЕС на Балканите. В едно нещо Москва може да постигне целите си с това споразумение - да възпира Сърбия да се присъедини към санкциите на ЕС срещу Русия заради анексията на Крим и войната в Източна Украйна. След като обаче страната се присъедини към ЕС, всички двустранни споразумения за свободна търговия със Сърбия ще станат невалидни.", "date": "2019.06.25", "title": "Сърбия уж гледа на Запад, а върви на Изток"}
{"url": "https://www.faktor.bg/bg/articles/obyavyavat-noviya-britanski-premier-na-23-yuli", "text": "Победителят в надпреварата за наследник на Тереза Мей на лидерския пост в Консервативната партия и премиер на Обединеното кралство ще бъде обявен на 23 юли. Това обявиха от управляващата в Лондон партия, предава AFP. Към настоящия момент фаворит за поста е бившият министър на външните работи на страната – Борис Джонсън. Негов съперник е настоящият първи дипломат на Лондон Джереми Хънт.", "date": "2019.06.25", "title": "Обявяват новия британски премиер на 23 юли"}
{"url": "https://www.faktor.bg/bg/articles/rumyana-kolarova-rumen-radev-ima-kasmet-che-prez-parvite-dve-godini-beshe-atakuvana-saprugata-mu-desislava", "text": "Румен Радев има късмета, че през първите две години беше атакувана преди всичко личността на съпругата му – Десислава Радева беше своеобразен щит пред персоната на президента. Голямото публично внимание върху нея имаше и своята негативна страна – твърде много се написа за роклите на Радева и Брижит Макрон, а всъщност не се разбра какво са си казали българският и френският президент. Това пише политологът Румяна Коларова във в. \"24 часа\" Росен Плевнелиев се опита да запази личния си живот колкото се може по-далеч от медиите (всички знаем за котарака на Радеви и музикалните предпочитания на сегашната първа дама, а едва ли някой знае нещо за домашния любимец на Плевнелиеви). Не мисля, че връзката с медиите на който и да е президент е лесна. Освен това не мисля, че всички медии имат добросъвестно отношение към държавния глава. Днес у нас публичната санкция и неглижирането на жълтите, на т.нар. скандални вестници вече е налице. Но по времето на мандата на президента Плевнелиев те бяха много по-силни, а той - много повече тяхна жертва, пише още тя. Чест му прави, че реши да заведе дела срещу медии, публикували откровено манипулативна и клеветническа информация чак след приключването на мандата му. Затова част от делата вече са приключили едва на първа инстанция в негова полза с осъдителна присъда. Разбира се, че завеждането на такива дела винаги има политически риск, но решението на Плевнелиев беше продиктувано преди всичко от мисъл за авторитета на институцията, смята Коларова.", "date": "2019.06.25", "title": "Румяна Коларова: Румен Радев има късмет, че през първите две години беше атакувана съпругата му – Десислава"}
{"url": "https://www.faktor.bg/bg/articles/ministerstvo-na-finansite-obyavi-kolko-tryabva-da-vrashtat-partiite-ot-nadvzetite-subsidii", "text": "Министерството на финансите публикува информация колко пари трябва да върне всяка партия на ведомството заради получената по-висока субсидия. След промяна на закона преди седмица, субсидията вече ще се смята на действително получен глас, а не на базата на всички гласували. Според изчисленията на финансовото ведомство, общата сума за връщане възлиза на над 14,4 млн. лева, а крайният срок за връщане е 31 декември 2020 г. От ГЕРБ трябва да върнат 5,6 млн. лв, а втората по гласове партия БСП - 4,3 млн. лв. Хората на Мустафа Карадайъ от ДПС ще платят 1,6 млн. лв, а формацията на Веселин Марешки ще се раздели с 655 938 лв. Коалиция \"Обединени патриоти\" има да връща на държавата общо около 1,6 млн. лв. Припомняме, че политическите партии ще трябва да върнат обратно част от сумата, тъй като се оказа, че в касите им не са влизали по 11 лв. за реален глас, а по 13 лв.   ПП \"ГЕРБ\" 5 613 724,00 ПП \"БЪЛГАРСКА СОЦИАЛИСТИЧЕСКА ПАРТИЯ\" 4 299 690,00 ПП \"ДВИЖЕНИЕ ЗА ПРАВА И СВОБОДИ\" 1 625 892,00 ПП \"ВОЛЯ\" 655 938,00 ПП \"НАЦИОНАЛЕН ФРОНТ ЗА СПАСЕНИЕ НА БЪЛГАРИЯ\" 542 137,00 ПП \"АТАКА\" 539 894,00 ПП \"ВМРО - БЪЛГАРСКО НАЦИОНАЛНО ДВИЖЕНИЕ\" 508 966,00 ПП \"ВЪЗРАЖДАНЕ\" 170 681,00 ПП \"АБВ (АЛТЕРНАТИВА ЗА БЪЛГАРСКО ВЪЗРАЖДАНЕ)\" 56 700,00 ПП \"ДЕМОКРАТИ ЗА СИЛНА БЪЛГАРИЯ\" 47 078,00 ПП \"КОМУНИСТИЧЕСКА ПАРТИЯ НА БЪЛГАРИЯ\" 42 189,00 ПП \"НОВА ЗОРА\" 42 189,00 ПП \"ПОЛИТИЧЕСКИ КЛУБ \"ЕКОГЛАСНОСТ\" 42 189,00 ПП \"ПОЛИТИЧЕСКИ КЛУБ \"ТРАКИЯ\" 39 173,00 ПП \"БЪЛГАРИЯ БЕЗ ЦЕНЗУРА\"/ ПП \"ДВИЖЕНИЕ ПРЕЗАРЕДИ БЪЛГАРИЯ\" 38 904,00 ПП \"ДВИЖЕНИЕ БЪЛГАРИЯ НА ГРАЖДАНИТЕ\" 38 223,00 ПП \"ЗЕМЕДЕЛСКИ СЪЮЗ \"АЛЕКСАНДЪР СТАМБОЛИЙСКИ\" 22 784,00 ПП \"СЪЮЗ НА ДЕМОКРАТИЧНИТЕ СИЛИ\" 21 841,00 ПП \"ЛИДЕР\"/ПП \"БЪЛГАРСКИ ДЕМОКРАТИЧЕН ЦЕНТЪР\" /БДЦ/ 19 451,00 ПП \"ДВИЖЕНИЕ 21\" 16 324,00 ПП \"ГЛАС НАРОДЕН\" 15 539,00 ПП \"ЗЕМЕДЕЛСКИ НАРОДЕН СЪЮЗ\" 7 779,00 ПП \"ДВИЖЕНИЕ ГЕРГЬОВДЕН\" 7 779,00 ПП \"НАРОДНА ПАРТИЯ СВОБОДА И ДОСТОЙНСТВО\" 5 460,00 ПП \"БЪЛГАРСКА НОВА ДЕМОКРАЦИЯ\" 5 460,00 ПП \"ПАРТИЯ БЪЛГАРСКИ СОЦИАЛДЕМОКРАТИ\" 4 544,00 ПП \"БЪЛГАРСКИ ЗЕМЕДЕЛСКИ НАРОДЕН СЪЮЗ\" 3 393,00 ПП \"ДВИЖЕНИЕ ЗА СОЦИАЛЕН ХУМАНИЗЪМ\" 3 016,00 ПП \"ЕВРОПЕЙСКА СИГУРНОСТ И ИНТЕГРАЦИЯ\" /ЕСИ/ 3 016,00 ПП \"ЕВРОРОМА\" 3 016,00 ПП \"ПАРТИЯ НА БЪЛГАРСКИТЕ КОМУНИСТИ\" 3 016,00 ПП ПОЛИТИЧЕСКО ДВИЖЕНИЕ \"СОЦИАЛДЕМОКРАТИ\" 3 016,00 ПП \"СЪЮЗ НА КОМУНИСТИТЕ В БЪЛГАРИЯ\" 3 016,00 ПП \"ОБЕДИНЕНА СОЦИАЛДЕМОКРАЦИЯ\" 3 016,00 ПП \"СРЕДНА ЕВРОПЕЙСКА КЛАСА\" 2 390,00 ПП \"СЪЮЗ НА ПАТРИОТИЧНИТЕ СИЛИ \"ЗАЩИТА\" 2 390,00 ПП \"БЪЛГАРСКИ ДЕМОКРАТИЧЕН СЪЮЗ \"РАДИКАЛИ\" 1 557,00 ПП \"СЪЮЗ НА СВОБОДНИТЕ ДЕМОКРАТИ\" 1 557,00 ПП \"ПАРТИЯ НА БЪЛГАРСКИТЕ ЖЕНИ\" 779,00 ОБЩО: 14 463 706,00 В случай, че партия, включително от състава на коалиция, която получава държавна субсидия, не върне доброволно разликата до предоставянето на втората част от субсидията за 2019 г., разликата ще бъде възстановена в бюджета, като на партията ще бъде предоставена седемдесет на сто от сумата, която трябва да ѝ бъде отпусната като втора част на субсидията за 2019 г., съответно петдесет на сто от сумата, която трябва да ѝ бъде предоставена от всяка следваща част на субсидията в рамките до една година от влизането в сила на закона.", "date": "2019.06.25", "title": "Министерство на финансите обяви колко трябва да връщат партиите от надвзетите субсидии"}
{"url": "https://www.faktor.bg/bg/articles/suvorov-mit-e-che-zhukov-e-bil-velik-palkovodets-toy-e-vinoven-za-nay-strashnata-katastrofa-v-sveta", "text": "Съветският маршал Георгий Жуков, началник на Генералния щаб на съветските военни сили по време на Втората световна война, е виновникът за най-тежката военна катастрофа в света, заявява в интервю на Дмитрий Гордън бившият съветски разузнавач в Украйна, историк и писател Виктор Суворов. В отговор на твърденията, че хората в Русия предават от уста на уста легенди за  маршал Жуков, Суворов е лаконичен и ясен: \"Това е много опасен мит\". \"Жуков никога не е бил командир. По времето на Сталин ( лидер на СССР Йосиф Висарионович Сталин - бел.пр.), да кажем, имаше разделение на труда. Ето, например, в моя 145-и гвардейски мотострелкови полк, където служих като командир на танков звод. Имаше командир на полка - това беше Сталин и двама неговите заместници, единият - действащият  началник на щаба, а вторият - просто беше първи негов заместник. Действащият беше съветски маршал Василевски, който планира и подготвя военните операции и всичко, свързано с тях. А заместникът му - се прочу на всички фронтове със своите манипулации, оръжие и насилие, а това бе самият Жуков ”, обясни Суворов. Според него Жуков е реализирал на практика тактики и стратегии, създадени от други хора, обричайки милиони войници на смърт, за да изпълни нечий план. \"Жуков е главният виновник на най-ужасната военна катастрофа в света. На 13 януари 1941 г. Сталин го назначава за началник на Генералния щаб, а Жуков започва да разработва план за война. Според него при Жуков 4 милиона войници са попаднали в немските лагери на смъртта. \"А Генералният щаб е мозъкът на армията, и Жуков е бил началникът там! Кой тогава би могъл да каже, че е велик пълководец, след като такава тежка катастрофа се е случила по негова вина?\" - риторично пита Виктор Суворов.", "date": "2019.06.25", "title": "Суворов: Мит е, че Жуков е бил велик пълководец, той е виновен за най-страшната катастрофа в света"}
{"url": "https://www.faktor.bg/bg/articles/gerb-tryabva-da-vazstanovi-na-haznata-nadvzeti-subsidii-ot-5-6-miliona-leva-bsp-nad-4-miliona", "text": "България е заложила 1,61 на сто от своя брутен въртешен продукт за отбрана или 927 млн. долара за тази година - това сочи справка на НАТО, оповестена днес.  Увеличението на средствата е с близо 0,3 на сто в сравнение с 2014-та година, когато страната ни е отделяла за отбрана 638 млн. долара или 1,31 на сто от брутния вътрешен продукт. Най-голям дял продължават да държат Съединените щати с над 3,42 на сто - което е лек спад в сравнение с предишните години, а най-малък - Люксембург - 0,55 на сто. Любопитна подробност е, че Черна гора заделя малко повече от България като процент от своя БВП - 1,65 на сто.   Генералният секретар на НАТО Йенс Столтенберг заяви: \"Разходите за отбрана нарастват последователно през последните пет години. Все повече страни достигат целта за отделяне на 2 на сто от БВП. Тази година очакваме до нея да стигнат 8 съюзници. За сравнение през 2014-та година те бяха само три. Това е добра тенденция и ние се надяваме тя да продължи\".", "date": "2019.06.25", "title": "България е заложила за отбрана 1,61% от БВП за тази година"}
{"url": "https://www.faktor.bg/bg/articles/rusiya-osadi-polyak-za-shpionazh-na-14-g-zatvor", "text": "Русия осъди днес полски гражданин на 14 години затвор по обвинения в шпионаж, предаде АФП. Мариан Радзаевски се опитал да се сдобие с военна информация, включително държавни тайни, и да я изнесе в родината си, съобщи Федералната служба за сигурност на Русия (ФСС). Опитал се да получи и секретни компоненти от руските системи за противовъздушна отбрана С-300. „Разследването потвърди, че Мариан Радзаевски е действал в интерес на полска организация, която е водещ доставчик за полските въоръжени сили и спецчасти“, съобщи ФСС. Адвокатът му заяви, че не е съгласен с обвинението и присъдата ще бъде обжалвана. Радзаевски е роден 1977 г., бил е директор на транспортна компания в Полша. Задържан е в Русия миналата година.", "date": "2019.06.25", "title": "Русия осъди поляк за шпионаж, опитал да получи секретни компоненти от С-300"}
{"url": "https://www.faktor.bg/bg/articles/novini/svyat/ukrayna-e-protiv-vrashtaneto-na-rusiya-v-pase", "text": "Парламентарната асамблея на Съвета на Европа (ПАСЕ) гласува тази нощ текст, с който дава възможност Русия да възстанови участието си в работата ѝ след пет години институционна криза с Москва, предаде АФП, цитирана от БТА. След четиричасови разгорещени дебати 118 депутати от страните членки на Съвета на Европа в крайна сметка се съгласиха, въпреки възраженията на Украйна, Русия да може още утре да изпрати делегация, за да участва в сряда в избора на нов генерален секретар на европейската организация за защита на човешките права. 62 депутати гласуваха против текста, а 10 се въздържаха, добавя АФП. Според ТАСС в правилата за работата на ПАСЕ ще бъде добавено, че „правата на членовете да гласуват, да се изказват и да бъдат представлявани в асамблеята и нейните органи не могат да бъдат преустановявани или отзовавани чрез оспорване или преразглеждане на пълномощията“. Освен това асамблеята реши „да покани парламентите на страните членки на Съвета на Европа, които сега не са представени в нея - Русия и Босна и Херцеговина, да изпратят за разглеждане заявки за участие в юнската сесия“. Президентът на Украйна Володимир Зеленски изрази днес разочарование от решението на ПАСЕ. „Разочарован съм от решението на ПАСЕ да утвърди без ограничения пълномощията на делегацията на Русия“, написа той във Фейсбук. От своя страна украинската делегация в ПАСЕ обяви, че спира работа и настоя властите в Киев спешно да разгледат въпроса за бъдещото участие в работата на Съвета на Европа.", "date": "2019.06.25", "title": "Украйна е против връщането на Русия в ПАСЕ"}
{"url": "https://www.faktor.bg/bg/articles/novini/svyat/ryazko-se-uvelichava-bezhanskiyat-napliv-kam-gratskite-ostrovi", "text": "Гръцките власти отчитат рязко увеличение на наплива на бежанцикъм гръцките острови. Жителите там са недоволни, че туристите все по-рядко почиват на местата, където има бежански лагери. Само в рамките на един месец до гръцките острови в Егейско море са достигнали над 3800 мигранти, отпътували с лодки от турските брегове. Това е почти три пъти повече в сравнение със същия период на миналата година, съобщават граничните власти. В последните дни се забелязва видимо увеличение на бежанската вълна, което се обяснява с напрежението между Атина и Анкара за провокативните турски сондажи в Егейско море. „Турците умишлено допускат свободно движение на трафиканти“, протестират жителите на островите. Мигрантите също бързат да влязат в Гърция преди парламентарните избори, като се очаква смяна на властта в Атина и правителство на консерваторите, които ще въведат много строги мерки по връщане на мигрантите обратно в Турция. Гърците, които живеят на близките до Турция острови, отново за поредна година съобщават, че туристите не желаят да почиват до бежански лагери.", "date": "2019.06.25", "title": "Рязко се увеличава бежанският наплив към гръцките острови"}
{"url": "https://www.faktor.bg/bg/articles/novini/svyat/ekstremni-goreshtini-v-evropa", "text": "Във Франция, Германия, Унгария, Испания, Белгия и Швейцария се очаква много горещо време тази седмица. Възможно е да бъдат отчетени температурни рекорди. Най-високата отчетена температура във Франция за юни досега е била 41,5 градуса - през 2003 г. Ранзан Камали - метеоролог на Би Би Си заяви: „Горещата вълна, обхванала по-голямата част от Европа, се дължи на метеорологична система над Атлантическия океан, която създава високо атмосферно налягане, което от своя страна носи горещ въздух от Северна Африка и Испания. Това означава високи температури и възможни нови рекорди. Според прогнозата тази седмица в Германия термометрите ще отчетат 41 градуса, 43 във Франция и 44 в Испания“. В Париж беше обявено трето ниво към плана при екстремни жеги. Четвъртото ниво, последното, никога не е използвано. Част от плана е откриване на 900 „хладни места“, където температурите да са по-ниски - временни фонтани и системи за охлаждане с водна мъгла. Образователното министерство отложи с 4 дни национални изпити за 800 000 ученици на 15 и 16-годишна възраст заради опасения за здравето на децата. Поради високата влажност времето ще се усеща дори като още по-горещо, предупреждават още метеоролозите.", "date": "2019.06.25", "title": "Екстремни горещини в Европа"}
{"url": "https://www.faktor.bg/bg/articles/ognyan-zlatev-shte-oglavi-predstavitelstvoto-na-evrokomisiyata-v-harvatiya", "text": "Ръководителят на представителството на Европейската комисия у нас Огнян Златев поема от 1 юли представителството в Хърватия, съобщи днес пресслужбата на евроинституцията. Златев оглави българското представителство през 2013 година. ЕК отбелязва, че той е висококвалифициран експерт в областта на комуникациите, с близо 30 години професионален опит. Огнян Златев ще поеме поста от Бранко Баричевич, който става съветник на председателя на ЕК Жан-Клод Юнкер за подготовката на хърватското председателство на ЕС, което е през първата половина на 2020 г. За БТА от ЕК уточниха, че временно ръководството на представителството в София ще бъде поето от заместника на Златев - Христо Христов.", "date": "2019.06.25", "title": "Огнян Златев ще оглави представителството на Еврокомисията в Хърватия"}
{"url": "https://www.faktor.bg/bg/articles/moskva-amerikanskiyat-bezpiloten-samolet-svalen-ot-teheran-e-navlyazal-vav-vazdushnoto-prostranstvo-na-iran", "text": "Американският безпилотен самолет, свален от Техеран миналата седмица, е навлязъл във въздушното пространство на Иран. Това увери Николай Патрушев, председател на Съвета за сигурност на Руската федерация, предава AFP, цитирана от \"Фокус\". „Имам информация от Министерството на отбраната на Руската федерация, че този безпилотен самолет е бил в иранското въздушно пространство\", са думите на Патрушев от Ерусалим, където проведе разговори с американски и израелски официални лица. Иран настоява, че безпилотният апарат е нарушил въздушното пространство на страната близо до Ормузкия пролив. Пентагонът отрича обвинението на Техеран.", "date": "2019.06.25", "title": "Москва: Американският безпилотен самолет, свален от Техеран, е навлязъл във въздушното пространство на Иран"}
{"url": "https://www.faktor.bg/bg/articles/vashington-predupredi-turtsiya-shte-zagubi-f-35-ako-sdelkata-za-s-400-prodalzhi", "text": "\"Съединените щати не могат да позволят на Турция да пилотира или да помага за производството на изтребителите Ф-35, ако Анкара продължи с покупката на руски системи за противовъздушна отбрана\", заяви постоянната представителка на САЩ в НАТО, предаде Ройтерс, цитирана от БТА. \"Не може да позволим Ф-35 да бъдат засегнати или дестабилизирани, като допуснем тази руска система в алианса (на НАТО), каза пред репортери днес Кей Бейли Хътчинсън.  Турция и САЩ от месеци спорят заради плановете на Анкара да придобие руски системи С-400, които според Вашингтон са несъвместими с въоръжението на НАТО. САЩ заплашват да изключат Турция от програмата за изтребители Ф-35 и да й наложат санкции, ако не се откаже от плановете за руските системи. Турският президент Реджеп Тайип Ердоган за пореден път заяви днес, че не може да има отстъпление от сделката с Москва. \"Ще започнем да получаваме системите за противовъздушна отбрана С-400, които поръчахме, идния месец. Въпросът за С-400 е пряко свързан с нашите суверенни права и ние няма да направим крачка назад\", заяви Ердоган.", "date": "2019.06.25", "title": "Вашингтон предупреди: Турция ще загуби Ф-35, ако сделката за С-400 продължи"}
{"url": "https://www.faktor.bg/bg/articles/nikolay-nankov-do-sredata-na-yuni-prihodite-ot-elektroni-vinetki-sa-nad-24-mln-lv", "text": "\"До средата на юни имаме над 4 млн. продадени електронни винетки, приходите от които са над 24 млн. лв. Това каза на брифинг заместник-министърът на регионалното развитие и благоустройството Николай Нанков.  \"Хубавото на тол система е, че факторът време, прекарано в страната, ще бъде минимализиран. С бъдещата тол система пътуването в рамките на страната - т.е. времето, което превозното средство ще прекарва в страната, няма да бъде водещо“, заяви Николай Нанков.  От своя страна, директорът на Националното тол управление проф. Олег Асенов посочи, че по отношение на транзитния трафик на товарни автомобили в момента се попълват ръчни карти, в които се отбелязват крайните точки и маршрута. Те важат за 24 часа, за които превозното средство трябва да напусне пределите на страната.", "date": "2019.06.25", "title": "Николай Нанков: До средата на юни приходите от електронни винетки са над 24 млн. лв."}
{"url": "https://www.faktor.bg/bg/articles/karayancheva-kam-balgarite-v-moskva", "text": "Председателят на Народното събрание Цвета Караянчева, която е на официално посещение в Руската федерация, се срещна с българската общност в Москва. В срещата участваха български студенти в Москва, българи, работещи в големи мултинационални компании и водещи международни банки. Пред присъстващите председателят на Народното събрание Цвета Караянчева отбеляза, че е щастлива да бъде сред нашите сънародници в руската столица, тъй като от девет години председател на българския парламент не е бил в Москва. След дни ще отбележим 140 години от установяването на дипломатически отношения между България и Русия, а преди няколко месеца в България тържествено беше чествана 140-ата годишнина от Учредителното събрание и приемането на Търновската конституция, посочи тя. Цвета Караянчева подчерта, че, когато става дума за националните интереси, българският парламент се стреми да заема национално отговорни позиции в интерес на държавата и нейните граждани. Вие сте нашите посланици в Москва и в Русия, благодарим Ви, че ни представяте достойно както в университетите тук, така и в международните фирми, организации и банки, в които работите, обърна се към българите в Москва председателят на Народното събрание. В България не достига квалифицирана работа ръка, затова правителството постави образованието като водещ държавен приоритет, подчерта на срещата Цвета Караянчева.  Залагаме на дуалното образование, защото са ни необходими хора, които от учебните и университетските скамейки да се включат в производството и бизнеса, добави тя и призова младите хора да учат, да трупат опит и умения и да се върнат в България, където има нужда от тях и техните знания. Има място за Вас в България, мили деца, обърна се председателят на парламента към младите българи в Москва. В страната ни вече съществуват много възможности за инвестиции, работи се по магистралите „Струма“ и „Хемус“, по тунела под Шипка, за да може инвеститорите да стигнат до всички региони на България, отбеляза Цвета Караянчева. Тя подчерта, че е важно да се развива инфраструкторно Северна България, което ще позволи и там да бъдат привлечени инвестиции и да се ускори икономическият растеж както на региона, така на страната ни. България се развива уверено напред и технологично, и индустриално, посочи председателят на парламента. Сред въпросите, които представителите на българската общност отправиха към председателя на Народното събрание бяха такива, свързани с българските национални интереси, развитието на дигитализацията, на строителния сектор, на инфраструктурата и на градската среда. Българска парламентарна делегация, водена от председателя на Народното събрание Цвета Караянчева, е на официално посещение в Русия. В състава на делегацията са съпредседателите на Групата за приятелство България – Русия Красимир Велчев и Антон Кутев, заместник-председателят на групата Волен Сидеров и народните представители Диана Саватева, Боряна Георгиева и Ахмед Ахмедов.", "date": "2019.06.25", "title": "Караянчева към българите в Москва: Учете, трупайте опит и се върнете в България"}
{"url": "https://www.faktor.bg/bg/articles/novini/svyat/tayip-erdogan-dostavkite-na-s-400-ot-rusiya-zapochvat-prez-yuli", "text": "Турският президент Реджеп Тайип Ердоган потвърди днес, че доставките на ракетните системи С-400 от Русия ще започнат през юли, предаде турската частна телевизия НТВ.  \"Ще започнем да получаваме системите за противовъздушна отбрана С-400, които поръчахме, идния месец. Въпросът за С-400 е пряко свързан с нашите суверенни права и ние няма да направим крачка назад\", заяви Ердоган, цитиран от БТА. Припомняме, че турската страна трябваше да избира между американските самолети Ф-35 и руските ракети С-400. В крайна сметка от Анкара, въпреки, че е част от НАТО, решиха да бъдат въоръжени от руска страна.", "date": "2019.06.25", "title": "Тайип Ердоган: Доставките на С-400 от Русия започват през юли"}
{"url": "https://www.faktor.bg/bg/articles/krasimir-valchev-za-komunizma-v-uchebnitsite-napraveni-sa-preporaki-kam-izdatelite-za-korektsii", "text": "\"Не са утвърдени в момента новите учебници по история и са направени препоръки към издателствата да ги коригират\". Това заяви пред журналисти министърът на образованието и науката Красимир Вълчев, попитан за новите манипулирани учебници по история за десети клас, в които комунизмът е представен като \"грижа за благоденствието на хората\".  \"Направени са препоръки на издателствата\", информира министър Вълчев и припомни, че през миналата година беше утвърдена програмата по история за десети клас. Тази програма обхваща цялата история на България, всичките периоди, включително и най-новата история. За съжаление, в най-новата история има разделителни линии, моменти, които ни разделят и са дискусионни, каза образователният министър. \"Затова и през миналата година стана дискусия, че сме акцентирали върху социалистическия период, че по-подробно сме изписали елементите на режима, като репресивен апарат, Народен съд, Държавна сигурност, включен е и Възродителният процес. Тази програма, ние, я защитихме тогава. Няма как все пак, това време, ние, сме го квалифицирали като режим - като тоталитарен режим. Това време е имало своите предимства и своите недостатъци, и все пак сме направили политически и цивилизационен избор, който включва определени ценности и историята е един от предметите, който формира отношение на учениците към света. И тези базови характеристики на режима трябва да присъстват и в учебниците\", коментира министър Вълчев. Той обясни, че учебниците се изготвят от авторски колективи, които са подбрани от самите издателства и се предлагат за одобрение на Министерството на образованието и науката от издателствата. Тези учебници са минали оценката на оценителите и на учителите, получили са положителна оценка, но това, което видях и колегите, това, което са видели тези историци, които са реагирали, е че има минимизиране на някои факти, има недостатъчен акцент на тези базови характеристики на периода и на режима. \"Има също така опит да се даде положителен акцент върху други - не толкова съществени елементи. Има и няколко откровено провокативни текста и за това съм дал препоръки на издателствата да ги коригират. Не са утвърдени в момента тези учебници\", отново заяви министър Вълчев.", "date": "2019.06.25", "title": "Вълчев за комунизма в манипулираните учебници: Направени са препоръки към издателите за корекции"}
{"url": "https://www.faktor.bg/bg/articles/radio-svoboda-kakvo-stoi-zad-reshenieto-na-putin-za-gruziya-video", "text": "От Кремъл развалят почивката на руските туристи в Грузия. За какво? Това пита Радио \"Свобода\".  Възможно ли е анулирането на полети между Москва и Тбилиси да е адекватен отговор на събитията в Грузия? В студиото обсъждат какво наистина стои зад решенията на Путин по казуса. Оказва се, че депутатът Сергей Гаврилов, който предизвика невижданите протести, друг път също е създавал напрежение в чужди страни с провокациите си. В Приднестровието например. А в Грузия преди години е ял и бой. Политикът от \"Яблоко\" Николай Рибаков казва:  \"Това е печалният звезден час на този депутат -комунист, отлавяващ делегацията за православно сътрудничество. Там всички са такива, ходят по Украйна, по Грузия. Интересно каква реакция са очаквали нашите власти,които са ги изпратили... Не е трудно да предвидиш какво ще се случи, ако мястото на председателя на парламента на Грузия бъде заето от човек с такава позиция за Абхазия и Южна Осетия. Ако нашето МВнР не може да предскаже реакцията, това означава много силна непригодност на хората, които се занимават с отношенията ни с Грузия. И въобще на министерството. Как е възможно да не могат да предвидят такава реакция\".    Останалите участници в дискусията са писателят Александър Ебаноидзе, журналистите Гоча Гварамия, Георги Кобаладзе. Акаки Микадзе. Водещ на програмата \"Лицом к событию\"  е Елена Риковцева. Причини за масовия митинг миналата седмица, завършил със стотици пострадали, стана участието на заместник-председателя на руската Държавна Дума Сергей Гаврилов и други делегати от Русия в 26-ата сесия на Общото събрание на Международната асамблея по православие в Тбилиси.  Гаврилов откри заседанието в сградата на грузинския парламент. Опозиционните грузински депутати бяха възмутени от факта, че Гаврилов се е обърнал към делегатите от председателското място в парламента. Десетки хиляди се събраха на протест, на който насилието ескалира.", "date": "2019.06.25", "title": "Радио \"Свобода\": Какво стои зад решението на Путин за Грузия? (ВИДЕО)"}
{"url": "https://www.faktor.bg/bg/articles/holivudski-zvezdi-pusnaha-antiruski-klip-obvinyavat-tramp-v-sgovor-s-kremal", "text": "Холивудски звезди се снимаха в антируски видеоклип. Дългогодишните противници на избора на Доналд Тръмп за президент се обединиха и заснеха клип, в който обвиниха американския президент в сговор с Русия, съобщава vesti.ru. Любимци на публиката, между които Робърт Де Ниро, Мартин Шийн, Лорънс Фишбърн и създателят на популярните филми на ужасите, Стивън Кинг, публикуваха видео в портала \"Now This\". В него Робърт Де Ниро, който някога е имал удоволствието да председателства журито на Московския филмов фестивал, обвинява Русия в агресивно поведение към американската демокрация. Тяхното мнение е, че американската демокрация \"бе атакувана\" през 2016 г. по време на президентските избори. Известни личности, които участват във видеозапис, подозират Тръмп, че има „връзки с руските разузнавателни служби“, които са му помогнали да спечели президентските избори в Съединените щати. \"Русия хакна имейли, разпространявайки лъжи в социалните мрежи\", такъв бил сценарият според тези знаменитости, довел на власт Доналд Тръмп. Доказателството за това е докладът на специалния прокурор на САЩ Робърт Мълър, който така и никой не е чел. В края на видеото знаменитостите призовават обществеността да се запознае с доклада на Мълър и да накара Тръмп и неговите съучастници да говорят преди Конгреса. Докладът на специалния прокурор на САЩ Робърт Мълър за „ руската намеса “ в американските избори през 2016 г. и „заговорът“ на екипа на Тръмп с властите на Руската федерация стана публично достояние през април тази година, но беше публикуван със значителни съкращения. В същото време Москва категорично отрича да е осъществявала намеса в американските избори.  Наскоро Тръмп започна своята нова президентска кампания.", "date": "2019.06.25", "title": "Холивудски звезди пуснаха антируски клип, обвиняват Тръмп в сговор с Кремъл"}
{"url": "https://www.faktor.bg/bg/articles/nato-dade-srok-na-rusiya-do-2-avgust-da-se-varne-kam-raketniya-pakt", "text": "НАТО дава на Русия срок до 2 август да се върне към прилагането на Договора за унищожаване на ракетите с малък и среден обсег. Това заяви генералният секретар на пакта Йенс Столтенберг, предаде БТА. Той съобщи, че утре и вдругиден министрите на отбраната от Алианса ще преценят какви ответни мерки да бъдат предприети, ако Москва не се съобрази с това предупреждение. Столтенберг добави, че за следващата седмица се предвижда заседание на Съвета НАТО-Русия. „Призоваваме Москва да прояви отговорност, има още време, но то изтича. Не забелязваме склонност към отговорно поведение от страна на Русия, напротив - Москва разработва нови ракети. Отговорът ни ще бъде отбранителен, премерен и съгласуван. Нямаме намерение да поставяме нови наземни ракети в Европа, не искаме нова надпревара във въоръжаването“, заяви Столтенберг.", "date": "2019.06.25", "title": "НАТО даде на Русия срок до 2 август да се върне към ракетния пакт"}
{"url": "https://www.faktor.bg/bg/articles/lageristite-turtsi-ot-kontslagera-belene-razocharovani-sme-ot-sadarzhanieto-na-novite-uchebnitsi-ochakvame-promyanata-im", "text": "Гражданската организация на българските граждани от турското малцинство, въдворени без съд и присъда през концлагера „Белене” в периода 1985-1987 г. заради противопоставянето им на „възродителния процес”, излeзe със специална декларация  срещу опитите в някои от учебниците комунистическият режим да бъде представен манипулативно или без отбелязването на важни факти и събития, предаде сайтът  . В декларацията те споделят своето разочарование от факта, че не е показана цялата асимилационна политиката на тоталитарната комунистическа партия срещу мюсюлманите в България след 9 септември 1944 г., а само нейния пик – насилствената смяната на имената на турците след 1984 г. С изключение само на един от учебниците, в който са цитирани погрешни данни, никъде другаде не е отбелязано, че след началото на „възродителния процес” в концлагера „Белене” са изолирани 517 турци за съпротива срещу асимилационната политика на БКП. от концлагеристите на остров Белене от периода на насилствената асимилация на етническото турско население, които бяха задържани без съд и присъда в концлагера на остров Белене, поради противопоставянето им срещу асимилационната политика на тоталитарната политика на БКП Диктатурата на БКП продължи 45 години от 1944 до 1989 г. Този период от историята на страната е пълен с престъпления, извършени предимно три групи от гражданите. Първите жертви на диктаторския режим на БКП бяха гражданите с политически убеждения, различни от тези на комунистическата идеология. Те бяха цветът на Българската нация и бяха унищожени поголовно. Една друга група граждани – помашкото мюсюлманско население беше подложено на безжалостно гонение да бъдат побългарени. Значителен брой от това население беше изпратено в концлагера на остров Белене. Много от тях бяха осъдени по скалъпени за тази цел съдебни процеси. За съжаление хора от помашките села бяха убити. Гоненията, преследванията над това население, продължиха 12 години - от 1962 до 1974 г. Последните жертви на тоталитарния режим бяха етническите турци, граждани на България. Режимът започна една безмилостна асимилационна политика спрямо това население. Тя се превърна в една война срещу беззащитното турско етническо население с участието на многобройни милиционерски групи, запасни войски, доброволци, всички организации и войски от МВР и Държавна сигурност. В разстояние на три месеца 517 етнически турци бяха изолирани на остров Белене без съд и присъда, така както бяха изпратени между 1949-1974 г. Чрез настоящата декларация гражданската организация на бившите концлагеристи от остров Белене искаме да изразим нашия протест и разочарование, че в новите учебници по история за 10 клас събитията от серията на асимилационните процеси не са отразени в учебното съдържание в пълнота. За нас, жертвите на т.нар. Възродителен процес новото съдържание на учебниците по история за 10 клас е неприемливо. Този подход към събитията означава, че бившият манталитет продължава да управлява и прави всичко, за да прикрие престъпленията на комунистическата партия. От друга страна този подход защитава и оправдава извършените престъпления в хода на насилствената асимилация на етническите турци и помаците мюсюлмани. Само беглото отбелязване, че е имало някакъв „възродителен процес” онеправдава всички жертви на комунистическия режим от 1944 до 1989 г. Най-вече игнорирането на най-мащабното експулсиране на хора от една страна в друга е крайно неприемливо. Депортирането на 360 000 етнически турци в разстояние на 70 дни, обезлюдяването на цели райони в България и отраженията им върху икономиката на страната е неприемливо. Нашата гражданска организация очаква да настъпят промени в съдържанието на учебниците в интерес на историческата истина. От 21 юни 2019 г. фондация „Истина и памет” инициира петиция за недопускане на за недопускане на подмяна на факти и събития от комунистическия период 1944-1989 г. и прехода към демокрация или за манипулативното, подвеждащо и тенденциозното им представяне в новите учебници по история и цивилизации за 10-ти клас, която бързо набира подкрепа и която може да подкрепите –  .", "date": "2019.06.25", "title": "Турци, заточени в концлагера „Белене”, излязоха с декларация срещу съдържанието на новите учебници"}
{"url": "https://www.faktor.bg/bg/articles/novini/balgariya/prof-dzherov-naslednitsite-na-bkp-bsp-nyamat-interes-detsata-da-uchat-kak-predshestvenitsite-im-sa-klali-balgari", "text": "„БСП, като наследница на БКП, няма абсолютно никакъв интерес да се напише обективната истина за социалистическия режим и младите поколения да са запознати какво се е вършило преди 10-и ноември 1989 г. Българската левица не иска да се знае какво са правили нейните предшественици по времето на Тодор Живков, а и преди това. Защото именно те са убивали и са тероризирали българския народ, никой друг“. Това заяви пред Faktor.bg проф. Александър Джеров по повод скандалните учебници по история, в които се представя по манипулативен начин на тийнейджърите мракобесният режим.  „Колкото и да се представят за проевропейци новите социалисти, нека да не забравяме, че душицата си е душица. Тези хора са възпитани в определен дух. Толкова години на тях им е преподаван марксизмо-ленинизма и бяха функция на съветската болшевишка партия, че е естествено в тях да е останал споменът от миналото. Освен това, социалистите нямат интерес младото поколение да знае какво са правили в България комунистите, когато бяха на власт. Младите хора трябва да научат истината за 9-и септември – колко хора са изклани и са вкарани в концлагерите, за безобразията, които са направили комунистите, как БКП не е била българска партия, а функция на чужда. Всичките престъпления, които не са малко след 9-ти септември най-после трябва официално да бъдат съобщени специално на младото поколение, а не да се прикриват фактите. Нека всичко да се каже. Който се интересува, да го прочете. Но все пак, ако младият човек има интерес да види истинската история, не трябва да го ощетяваме, а да му бъде възможността да се просвети. Защо младите хора трябва да знаят историята за Крум, за Симеон и за Иван Асен II, а да се крие от тях съвсем близката ни история? Учителите и училищата трябва да имат задължението да бъдат просветени. Какви изводи ще си правят, е въпрос, който касае младите хора“, категоричен е проф. Джеров.", "date": "2019.06.25", "title": "Проф. Джеров: БСП няма никакъв интерес децата да научават, че предшествениците ѝ от БКП са клали българи"}
{"url": "https://www.faktor.bg/bg/articles/iran-kasa-diplomatichnite-otnosheniya-sas-sasht", "text": "Наложените от президента на САЩ Доналд Тръмп санкции срещу върховния лидер на Иран аятолах Али Хаменей означават край на дипломацията между Техеран и Вашингтон, категорични са от Иран. Вчера Тръмп подписа заповед за налагането на санкции срещу Хаменей и други висши държавни ирански служители, с което направи драматична и безпрецедентна стъпка за увеличаването на натиска върху Техеран, след като страната свали американски дрон, припомнят от \"Ройтерс\". От Вашингтон казаха, че предстои налагането на санкции и срещу външния министър на страната Мохамад Джавад Зариф. Според Иран обаче тези ходове означават край на дипломацията между двете страни. \"Налагането на безполезни санкции на върховния лидер на Иран и на министъра на външните работи перманентно затваря пътя на дипломацията\", написа в социалната мрежа Twitter говорителят на иранското министерство на външните работи Абас Мусави. Според него отчаяната администрация на Тръмп \"унищожава установените международни механизми за поддържане на световния мир и сигурност\". Припомняме, по думите на Тръмп санкциите са отговор на агресивните действия на Иран, включително свалянето на американски дрон от иранската страна, докато апаратът се е намирал над международни води. Още в събота той заяви, че предстоят нови санкции срещу Техеран, но тогава спомена само разработването на ядрено оръжие от страна на Техеран. Междувременно вицепрезидентът Майк Пенс коментира, че стъпката се предприема заради сваления дрон. От Иран пък са категорични, че дронът е свален, защото е летял над територията на страната.", "date": "2019.06.25", "title": "Заради новите санкции, Иран къса дипломацията със САЩ"}
{"url": "https://www.faktor.bg/bg/articles/novini/balgariya/ruskite-vlasti-opitvat-da-zadushat-protestite-v-arhangelsk-s-aresti-i-globi-video", "text": "106 административни заповеди, 6 обвиняеми по наказателни дела, един и половина милиона рубли глоби и много дни  арест за протестиращите - това е цената за защитата на гара Шиес в руската Архангелска област от изграждане на депо за московския боклук, който би отровил водите в региона, който и без това е пред екологична катастрофа. Активистите трябваше да отидат в Москва, за да се защитят.", "date": "2019.06.25", "title": "Руските власти опитват да задушат протестите в Архангелск с арести и глоби (ВИДЕО)"}
{"url": "https://www.faktor.bg/bg/articles/novini/balgariya/zamestnik-ministar-brani-s-klisheta-bezumnite-uchebnitsi-po-istoriya", "text": "Фондация “Истина и памет“ изпрати отворено писмо до министъра на образованието Красимир Вълчев заради новите учебници по “История и цивилизация“ за 10-и клас за учебната 2019-2020 г.", "date": "2019.06.25", "title": "Заместник-министър брани с клишета безумните учебници по история"}
{"url": "https://www.faktor.bg/bg/articles/20-miliarderi-iskat-ot-kandidatite-za-prezident-na-sasht-da-podkrepyat-nalaganeto-na-po-visoki-danatsi", "text": "Около 20 милиардери отправиха послание към кандидатите в президентската надпревара в САЩ да подкрепят налагането на по-високи данъци за свръхбогатите американци, отбелязва австрийският национален ежедневник Der Standard, цитиран от \"Фокус\". „Америка има морална, етична и икономическа отговорност да облага повече нашите богатства\", обясниха инициаторите на предложението, сред които е и американският милиардер Джордж Сорос, съоснователят на социалната мрежа „Фейсбук“ Крис Хюз, наследниците на „Уолт Дисни“ и собствениците на хотелската верига „Хаят“. Приходите от данъци върху богатството може да се използват за борба с изменението на климата или за укрепване на икономиката, както и за насърчаване на равните възможности и за укрепване на демократичните свободи. Въвеждането на такъв данък „е в интерес на нашата страна\", категорични са авторите на предложението.", "date": "2019.06.25", "title": "20 милиардери искат от кандидатите за президент на САЩ да подкрепят налагането на по-високи данъци"}
{"url": "https://www.faktor.bg/bg/articles/sled-sreshtata-pri-borisov-1", "text": "Съветът на управляващата коалиция е решил до края на юли да бъдат променени Законът за политическите политическите партии и Законът за държавния бюджет с цел намаляване на политическите субсидии. Всички сме на мнение, че субсидиите трябва да бъдат намалени. Това заяви на брифинг след заседанието на Коалиционния съвет лидерът на НФСБ и съпредседател на Обединени патриоти Валери Симеонов. Ние ще инициираме консултации в парламента още тази седмица, за да намерим разумния баланс, тъй като двата закона трябва да бъдат разгледани заедно след постигането на разумен компромис между всички политически сили. Поставили сме срок те да минат през зала до ваканцията на 1 август, за да не бъдем упреквани, че умишлено отлагаме промените за субсидиите, заяви Симеонов. Взехме решение до края на юли месец отново да се проведе коалиционен съвет Обединени патриоти-ГЕРБ, на който да се направи преглед  на това, което е изпълнено досега от коалиционното споразумение, каза зам.-председателят на \"Атака\" Десислав Чуколов. Ще се съберем, ще обсъдим кое докъде е стигнало, кое трябва да се засили. Ще отчетем успехите и ще обсъдим това, което трябва да наваксаме, посочи Чуколов. Да благодаря на колегите, че приеха извиненията, които им казахме, но ГЕРБ продължава да стои зад позицията си, която и правителството внесе, за субсидия от 1 лев. В същото време, като парламентарна република, сме поканени на разговори, инициирани от Обединени патриоти, с всички политически партии, и сме готови да говорим за промени  в Закона за политическите партии, защото сега Министерството на финансите и правителството се занимават с изплащането на партийните субсидии. Всичко това трябва да отиде в Закона за политическите партии, заяви премиерът и лидер на ГЕРБ Бойко Борисов. Коалицията реши, както е записано в споразумението, данъчните закони в рамките на мандата да не се променят. Всички намаления на ДДС влиза в протиречие с този член на коалиционното споразумение и по тази тема няма да дебатираме повече, заяви още Борисов. На въпрос има ли яснота кой стои зад сделката за активите на ЧЕЗ в България, премиерът заяви: Не знам кой стои зад Еврохолд. Питайте Цветанов! Той вече не е от ГЕРБ. Колкото БСП могат да питат за Жан Виденов,  толкова и нас за Цветанов. Борисов уточни, че дружеството, което иска да купи ЧЕЗ, ще има проверки на КЕВР, КЗК и КФН.", "date": "2019.06.25", "title": "Борисов: Не зная кой стои зад сделката с ЧЕЗ, питайте Цветанов"}
{"url": "https://www.faktor.bg/bg/articles/avariya-sprya-feribota-pri-gkpp-svishtov", "text": "Фериботната платформа \"Ваду Ой\" при ГКПП-Свищов временно не работи, съобщават от МВР. Причината е, че двигателят на кораба е аварирал и в момента плавателният съд се намира на територията на Румъния.  Фериботът няма да се движи до отстраняване на аварията. От МВР съобщават, че товарните автомобили се пренасочват към ГКПП-Никопол и ГКПП-Русе.", "date": "2019.06.25", "title": "Авария спря ферибота при ГКПП-Свищов"}
{"url": "https://www.faktor.bg/bg/articles/vmro-nastoyavame-speshno-da-bade-prieta-kontseptsiyata-sreshtu-tsiganizatsiyata", "text": "Настояваме за спешното приемане на Концепцията, придобила публичност, като Концепция срещу циганизацията, която лидерът на ВМРО – БНД и военен министър Красимир Каракачанов официално внесе за съгласуване с министерствата още през април. Това се казва в официална позиция разпространена до медиите от пресцентъра на ВМРО по повод убийството в село Априлово. \"Преди дни в софийското село Априлово циганин преби с лопата стопанин през нощта. Циганинът бил хванат да краде. Рецидивистът бързо е задържан, благодарение на адекватната работа на ресорните органи. Без Концепцията ресоциализацията на тези дезинтегрирани с помощта на държавни субсидии, европрограми и с активното съдействие на т.нар. правозащитни организации маси вече е доказано невъзможна. Няма как един проблем, замитан „под килима“ над 30 години, с един етнос, умело полаган в полза за определени политически кръгове и използван от външни среди с подмолни цели, да бъде решен по досегашния модел. Декади, включвания, комисии, комитети – те просто не работят. Позицията на ВМРО е провокирана и от последната серия нагли и напълно лишени от човечност и адекватност, нападения на цигани над българи, част от които, за наше съжаления, завършили фатално. Искаме спешното поставяне „на масата“ на Концепцията за промени в политиката за интеграция на циганския (ромския) етнос в Република България и мерките за реализацията им. Настояваме всички държавно отговорни политически сили, всички, имащи отношение органи на общинската власт и държавната администрация, да си дадат ясна сметка, колко е належащо взимането на решения и постановяването на мерки срещу безчинствата на циганите в държавата ни. Наясно сме, че отминаха европейските избори, а и наближават местни, но обществената търпимост вече се изчерпа. Флиртът с циганите не може да продължава да коства живота на невинни хора. Даваме кратка статистика: 22.06.2019 г., с. Априлово, Софийско – 39-годишен циганин рецидивист влиза в дома и убива 49-годишен българин, който прави опит да защити собствеността си. 21, 22, 23, 24.06. (и доста предишни дати и години) – с. Розино, Карловско. Два цигански клана се изтрепват и бият и нападат и околните съседи, като с това нарушават спокойствието на честните достойни българи в селото и региона. Това е проблем, за който говорим от години. Ние от ВМРО на няколко пъти повдигахме въпроса за разкриването на РПУ в селото. Но без успех. 19.06. – с. Горно Черковище, Казанлъшко. Двама цигани пребиват мъж с обвиненията, че ги е прередил на опашката в магазина. Според разкази на очевидци същите тези системно са пребивали и малтретирали и други хора от селото. 07.04. – цигани пребиват магазинер в Габрово заради забележка за неприлично поведение. 06.01. – Войводиново, общ. Марица. Жестоко нападение над военнослужещ от двама братя, които са го ритали в главата с думите „Остави ме да го убия“. Със сигурност в дългия списък само от последните месеци изпускаме още много. Но нека ви припомним и бруталните убийства на Вероника във В. Търново (2015 г.), на Александър в Бяла (2017 г.), на Виктория в Русе (2018 г.). Да не пропускаме и спецакциите за лихварство, трафик на хора, „ало измами“, проституция и други тежки престъпления, които също приключиха с арести в циганските махали. Ние от ВМРО сме част от управляващата коалиция ГЕРБ – ОП. Но не ние сме мандатоносителите. Като част от управлението нашите народни представители направиха редица предложения за законодателни промени, които да дадат поне началото на дългия процес по ресоциализацията на циганите. Част от тях вече са факт – спирането на помощи на родители, които не изпращат децата си на училище; поетапно намаляване – до пълно спиране, на социални помощи при отказ от преквалификация или започване на работа и др. Предложенията ни за увеличаване на предела на неизбежната отбрана и отпадането на маловажните кражби от НК минаха на първо четене. Внесохме и предложение за промени в ЗАНН за предвиждане на безвъзмезден труд в полза на обществото и задържане в структура на МВР като административни наказания за извършени нарушени като например незаконна сеч и кражба на дърва. Но това не е достатъчно. Нужна е спешна работа и мерки по приемането на цялостната концепция на Красимир Каракачанов. Това е пътят\".", "date": "2019.06.25", "title": "ВМРО: Настояваме спешно да бъде приета Концепцията срещу циганизацията"}
{"url": "https://www.faktor.bg/bg/articles/novini/balgariya/andrey-kovachev-absurdno-e-da-se-govori-za-vazroditelen-protses-nikoy-ne-iska-ot-makedontsite-da-priznavat-che-sa-balgari", "text": "„Ако следващият кандидат не Европейския съвет за председател на ЕК не бъде между водещите, които участваха на изборите и имат легитимация, през юли ще бъде много трудно да се събере мнозинство в Европарламента за новия избор. Миналата седмица бяха отхвърлени всички имена, които бяха водещи по време на европейската кампания и те повече няма да подлежат на гласуване. Ще се действа по т.нар. план „Б“ и ще се търсят други хора“. Това заяви в предаването „Свободна зона“ по ТВ Европа евродепутатът от ГЕРБ и ЕНП Андрей Ковачев.  „Най-логично беше Манфред Вебер да оглави Европейската комисия като представител на партия, която е събрала най-много гласове на изборите. Ние продължаваме да считаме, че това беше най-правилното решение, но след този пазарлък в съвета, не се намери тази възможност. Много интересен беше аргументът, че Манфред Вебер „няма достатъчно политически опит“. Когато Еманюел Макрон стана президент стана президент на Франция, също не може да се похвали с някакъв огромен управленски опит. Никой не е роден като държавен глава или министър-председател“, коментира Ковачев.   „В събота имахме разговор между всички зам.-председатели на ЕНП с г-н Вебер. Обединихме се първо около това, че ЕНП е най-единната група в Ервопейския парламент. Незамисимо от името – дали се казва Манфред Вебер, или някой друг, концепцията ни е изключително правилна. Въпросът е, че европейският съвет наруши едно джентълменско споразумение, което бяхме включили още преди предишния мандат през 2014 г. За да има повече легитимност Европейската комисия, е добре този, който ще е неин председател, преди това да е минал през предизборна кампания, да го познават повече хора, да е обиколил страните, които са видели за кого става въпрос. Това подобрява и легитимността на самия Европейски съюз. За съжаление, в Европейския има министър-председатели и президенти, които държат повече на своята власт те да решават“, каза още евродутатът.  „ЕНП изразява само своята позиция, но няма как да въздейства институционално на Европейския съвет. Европейският съвет е нещо като горната камара на парламента. В неделя следобед трябва да стане ясно кой е новият председател на ЕК. Преди това нека не забравяме, че има среща Г-20 в Токио. Там се очаква също да има определени сондажи по тази тема. Основните страни в ЕС Германия, Франция и Италия са част от срещата. Мишел Барние беше един от потенциалните кандидати за председател на ЕК, но само няколко дни преди конгреса ни в Хелзинки се отказа сам. Обади ми се по телефона, както и на другите председатели на националните делегации. Днес обаче, дали няма някаква друга договорка, не мога да кажа. В този план „Б“ всичко е възможно. Президентката на Хърватия също се спряга за председател на ЕК. Може да се окаже, че в неделя ще имаме кандидати, които ще са изненада“, категоричен е Андрей Ковачев. Той коментира и отношенията ни с Македония и спора за Гоце Делчев. „На Балканите сами трябва да си свършим работата и сами да си помогнем, за да очакваме подкрепа от Европейския съюз. ЕС е мотивация за политическите елити в съответните страни да правят стъпки за преодоляване на историческите проблеми, които са наслагвани с десетилетия от миналото. Най-накрая трябва да престанем с лицемерието и задкулисието, да се подпише договор, за който се смята, че никога няма да се изпълни, а е само проформа. От страна на Северна Македония трябва да има кураж да се приема историята. Аз приветствах президента Стево Пендаровски, защото за първи път от 1944 г. насам някой официално от Скопие казва една академична истина, приета от цял свят, с изключение на Северна Македония. А именно, че Гоце Делчев се е самоопределял като етнически българин. Ние трябва да сме наясно, че към 2019 г. има изградена македонска идентичност, която се приема като автентична от част от сегашната Северна Македония. Трябва да приемем обективно историята такава каквато е, както и хората, които са избрали да приемат македонската идентичност, защото това е тяхно право. По никакъв начин обаче ние не трябва да оставяме фалшифицирането на историята да продължи. Може би трябва да се мине през шокова терапия, защото представете си какво е за един гражданин на Северна Македония, когато му кажеш, че Гоце Делчев е българин, при положение, че той го е изучавал от малък в учебниците по история, че е македонец.  На въпрос на водещия Георги Коритаров, дали няма опасност политиката на България да се приеме като възродителен процес в Северна Македония, Ковачев отговори: „Това е абсурдно. По никакъв начин никой не иска от живите македонци да признава, че е българин. От промените в Югославия през 1989-1990 г. минаха 30 години. Ние не можем да бъдем обвинявани, че искаме отнякъде да тръгнем. Затова имаме първите наченки – президентът на Македония, за първи път от 1944 г. досега в едно изречение казва, че Гоце Делчев се е определил като българин. Политическият и академичният елит трябва да работят повече над това, да се обединят около този исторически факт. Никой не казва, че ще вземем Гоце Делчев на западните ни съседни, нито пък някой ги кара да декларират, че са българи. Ние им казваме, че ще ги подкрепяме за ЕС, но нашата молба, от уважение и памет към нашите общи предци, е да не се гаврим с паметта им. Ние искаме да спечелим сърцата, особено на младото поколение в Северна Македония. Нека всеки сам да прочете историческите извори, без тълкуванията на този или онзи професор, който налага тезата си“.", "date": "2019.06.25", "title": "Андрей Ковачев: Абсурдно е да се говори за възродителен процес, никой не иска от македонците да признават, че са българи"}
{"url": "https://www.faktor.bg/bg/articles/svetoslav-malinov-vsichki-podozirat-boris-dzhonsan-v-neiskrenost", "text": "Тези дни излезе едно проучване, обществено във Великобритания и недоволството, и дори отчаянието у част от хората, гласували на референдума, се отбелязва в тази анкета, казва бившият евродепутат Светослав Малинов в интервю за Агенция \"Фокус\". Недоволството най-вече от английския политически елит, но и недоволство от това, че няма яснота тези, които искат Брекзит, какъв Брекзит ще има и кога. Нека обаче да се върнем на фактите. На 31 октомври изтича третият „краен срок“ за излизане без споразумение, или евентуално, ако стане чудото с гласуване на някакво на ново такова. Така че тези, които следят малко по-отгоре нещата, да се ориентират към тази дата. Защото 31 октомври е датата, на която Великобритания или ще напусне без споразумение, или вероятно ще поиска нова отсрочка и тя ще бъде дадена, казва той. . А що се отнася до двамата претенденти за лидери на Консервативната партия и премиери, искам само да обърна внимание, че те автоматично ще станат премиери, тъй като ситуацията в английския парламент позволява това, както и правилата. Що се отнася до разликата, тя наистина е такава, каквато отбелязахте. Борис Джонсън упорито твърди, че на 31 октомври Великобритания ще напусне, независимо дали ще има ново споразумение или не, докато неговият колега – действащият сега външен министър, изглежда на думи, а убеден съм и на дела, ще бъде по-склонен да търси компромис.  Всички подозират, най-вече опонентите на Борис Джонсън, всички го подозират в неискреност. Още когато беше кампанията за референдума, той застана, разбира се, на страната на тези, които искаха напускане на Великобритания. Още тогава имаше известно закъснение, известно забавяне, той се присъедини към лагера по-късно, и се смяташе, че той не е искрен, просто калкулира ползите си с оглед на бъдещото лидерство на Консерваторите. Легенди, но и не само легенди. Може да се види пресконференцията, която даде след референдума. Нямаше особена радост в това, че той е бил на страната на печелившите. Тоест за Борис Джонсън винаги има едно дълбоко съмнение в неговата искреност и дори убеденост, че той действа от чисто кариеристични подбуди – просто за да стане премиер. Това означава едно подозрение, че твърдата му позиция днес ще бъде смекчена утре, обяснява Малинов.", "date": "2019.06.25", "title": "Светослав Малинов: Всички  подозират Борис Джонсън в неискреност"}
{"url": "https://www.faktor.bg/bg/articles/novini/balgariya/kakvo-prichini-ogromniya-pozhar-v-tsentralata-tets-maritsa-iztok-2", "text": "Огромен пожар избухна в най-голямата въглищна електроцентрала у нас – ТЕЦ „Марица-изток 2“, както съобщихме вчела. Пламъците изпепелиха комина на сероочистващата инсталация в централата. Пострадали хора няма, властите увериха, че няма опасност от замърсяване на въздуха. Кадрите обиколиха социалните мрежи. \"Какво причини огромния пожар в централата ТЕЦ „Марица-изток 2“ и какви са щетите?\", пита Нова телевизия. „Първоначално обстановката беше много зловеща, защото имаше обилно пламъчно горене в комина, който е изграден от изкуствени материали. Нашата основна цел беше да запазим съседните обекти, които са в непосредствена близост. Екипите завариха изключително тежка обстановка”, заяви директорът на РДПБЗН – Стара Загора комисар Стоян Колев. „Обстановката беше опасна в няколко посоки. Първо, чисто тактически – при падането на тези огромни елементи се отлюпваха цели сектори от него и трябваше да се внимава за хората, които работят най-близо до комина. От друга страна, беше опасно горенето на продуктите. Колегите работеха със защитни апарати, за да не спират работата си”, каза още той. „Няма никаква опасност нито за работещите на територията на ТЕЦ-2, нито за хората, които живеят в близост или в малко по-отдалечените райони. Направени са всички необходими замервания от РИОСВ. Измервателните станции са отчели съответните данни, които са далеч под пределнодопустимите. Има единствено материални щети, които са поправими”, коментира областният управител на Стара Загора Гергана Микова. „По разпореждане на главния прокурор Сотир Цацаров разследването на случая беше възложено на екип от следователи, които дойдоха на място. Вчера беше извършен оглед, днес действията продължават и ще се пристъпи към събиране на други доказателства”, заяви окръжният прокурор на Стара Загора Дичо Атанасов. „Рано е да правим заключение. Работи си по различни версии. Най-вероятно, за да възникне тази авария, причината  е човешка грешка, но това няма как да го кажем категорично, тъй като предстои изясняване на случая”, каза още той. ", "date": "2019.06.25", "title": "Какво причини огромния пожар в централата ТЕЦ „Марица-изток 2“ ?"}
{"url": "https://www.faktor.bg/bg/articles/stoyan-kushlev", "text": "Дирекция \"Строителен контрол\" на Столична община отмени премахването на незаконните постройки - тераса с навеси, които са собственост на шефа на КОНПИ Пламен Георгиев.  Шефът на Строителния контрол Влади Калинов я обезсилва, защото тази постройка е била извършена, преди сградата да бъде пусната в експлоатация. Възможно е да няма строителни кнежа, тъй като терасата е към апартамента, тя не представлява обща част, аргументира решенеието си Калинов. Коментар по темата направи първият председател на КОНПИ Стоян Кушлев в студиото на Би Ти Ви. Направи се грешка като се възложи на КОНПИ да разследва своя председател. Бяха поставени нейните членове в неудобна ситуация. Имаме едно абдикиране на специалната комисия към НС от този ангажимент, от своите правомощия, която трябваше да извърши тази проверка. Първо Пламен Георгиев купува този апартамент от частно лице, като покупко-продажбата е извършена по нотариален акт. Затова не е необходима да иска кнежа за тази тераса, която е вписана в нотариалния акт, макар да няма строителни книжа, заради което община \"Слатина\" има основание да поиска отстраняването й. За мен това решение на КОМПИ, че няма конфликт на интереси в покупките на апартаменти от хората във властта не е изненада. Тя се позовава на закона и тя третира има ли конфликт на интереси  въз основа на документи - когато получи конкретна облага, а не предполагаема или въображаема. Комисията не е разследващ орган - има сделка, в нея двете страни са равнопоставени. Някога държавата продаде Кремиковци за 1 долар, някой да е потърсил отговорност за това. Дали има търговия с влияние трябва да се разследва от прокуратурата.  Трябва да се възстанови квотния принцип в комисията - на парламент, президент, премиер. По този начин членовете й няма да бъдат зависими от политиците, от министри и депутати, смята още бившият шеф на КОНПИ.", "date": "2019.06.25", "title": "Стоян Кушлев: КОМПИ е действала по закон, не съм изненадан, че не е открила нарушения в \"Апартамент гейт\""}
{"url": "https://www.faktor.bg/bg/articles/ekspert-golemite-partii-razpredelyat-banitsata-tsitiram-ahmed-dogan", "text": "“Дебатът за размера на партийната субсидия изобщо не е искрен, защото никоя от страните не е искрена. Всички партии отразяват и изразяват икономически интереси. Колкото е по-голяма партията, има толкова по-големи олигархични интереси. И това не е тайна за всеки български гражданин или за по-голямата част от гражданите “, каза пред БНР финансовият анализатор Светослав Гледачев. “Големите партии ГЕРБ и ДПС могат и без финансиране, БСП е малко по-страничен случай, но и тя относително може без финансиране. Големите партии нямат никакви нужди.  Големите партии, цитирам Ахмед Доган, си имат обръч от фирми или както той сам каза за себе си – “там разпределя баницата“, каза още то", "date": "2019.06.25", "title": "Експерт: Големите партии разпределят баницата, цитирам Ахмед Доган"}
{"url": "https://www.faktor.bg/bg/articles/tatyana-burudzhieva-1-1", "text": "„Това което е интересно е, че последните години се възбужда този дебат за партийната субсидия. Позицията на ГЕРБ е неизменна, но на другите партии не е така. Нека БСП да кажат колко е резонната субсидия за тях. Аз лично очаквах БСП да кажат. 11 лв. ти е много, но и 1 лв. ти е малко и накрая искаш оставката на един финансов министър неясно за какво“. Това коментира в студиото на БНТ политологът Татяна Буруджиева и добави: „Всичко това прилича на един фарс“. Тя поясни, че дали размерът на партийна субсидия ще се случи е въпрос на мнозинство. „Не бих казала обаче, че ще има проблеми в коалицията, ако няма мнозинство по този въпрос“, посочи Буруджиева Татяна Буруджиева коментира и смяната на позицията на ДПС. По думите ѝ не е характерно да има смяна на мнението в ДПС. Тя напомни как се взимат решенияра в движението. \"Нещо става и там\", каза още Буруджиева.", "date": "2019.06.25", "title": "Татяна Буруджиева: БСП разиграва фарс с дебата за партийните субсидии"}
{"url": "https://www.faktor.bg/bg/articles/novini/balgariya/kancho-stoychev-s-prozrenie-tuk-ni-pravyat-vsichki-na-idioti-za-apartamentite", "text": "Проверката на апартаментите не е приключила. Приключи само проверката на КПКОНПИ, която трябва да установи дали има конфликт на интереси. Има три условия, за да има конфликт на интереси – лицето да заема обществена длъжност, да има възможност да облагодетелства тези, с които има взаимоотношения, в случая с фирмата продавач, и да има реално извършено облагодетелстване на една от страните”. Това заяви в студиото на „Здравей, България” на Нова телевизия Александър Владимиров от Института за дясна политика. „По тези 3 линии се оказа, че няма конфликт на интереси”, каза още той. Според него оттук насетне е важно проверките на НАП и на прокуратурата да продължат. „Конфликт на интереси няма, но всички като общество усещаме, че има нещо нередно в това, че политиците по някакъв начин успяват да си купят по-евтини апартаменти”, коментира Владимиров. „Основният въпрос е друг. Няма нищо лошо едни политик да има един, два или три апартамента. Проблемът е откъде са доходите му. Тук ни правят всички на идиоти”, коментира со циологът Кънчо Стойчев. ", "date": "2019.06.25", "title": "Кънчо Стойчев с прозрение: Тук ни правят всички на идиоти за апартаментите"}
{"url": "https://www.faktor.bg/bg/articles/avtorka-na-skandalniya-uchebnik-po-komunizam-kolko-sa-bili-represiite-li-trudno-e-da-se-opredeli-broyat-na-zasegnatite", "text": "Преразглеждане на написаното в учебниците по история за 10 клас във връзка с периода на комунизма поискаха от фондация \"Истина и памет\". Те стартираха и петиция срещу подмяната на истината за комунистическия период и годините на прехода към демокрация.   Целта е недопускане на подмяната на факти и събития от комунистическия период 1944-1989 г. и прехода към демокрация или за тяхното манипулативно и тенденциозно представяне в новите учебници по история за 10 клас. \"Много от фактите са представени тенденциозно или липсват, много хора са изразили политическите си виждания спрямо този режим\", каза в \"България сутрин\" на Bulgaria ON AIR Георги Михайлов от фондация \"Истина и памет\". По думите му учебниците имат своите достойнства, но впечатлението е, че много неща са прикрити и не се казват, от уроците по темата не можело да се  придобие впечатление, че това е престъпен и кървав период. Пред телевизията проф. Евгения Калинова от СУ, която е автор на част от учебното съдържание, посочи, че няма как всички цифри и данни за даден исторически период да бъдат включени в уроците.   \"В учебниците се включват категоричните отговори, постигнати от историческата наука\", посочи тя. \"Хората смятат, че на авторите се казва да напишат определено нещо, но всъщност се включват неща на базата на анализи. Ролята на учебниците е да даде базисните и утвърдените факти, след което учениците да търсят още аргументи\", коментира Калинова.  Според нея темата за Възродителния процес е представена достатъчно добре в уроците за 10 клас.  \"Колко са били репресиите ли - трудно е да се определи броят на засегнатите, виждала съм различни цифри. А не е ли по-важно, че тези събития са отражение на епохата?\", допълни проф. Калинова", "date": "2019.06.25", "title": "Авторка на скандалния учебник: Колко са били репресиите ли - трудно е да се определи броят на засегнатите"}
{"url": "https://www.faktor.bg/bg/articles/valeri-simeonov-1-27", "text": "Разумното решение е това, за което ще ви информиране като приключи съвета. Възможно е да не постигнем общо решение, но ще се опитаме да го направим. Това заяви лидерът на НФСБ Валери Симеонов на влизане за срещата на Коалиционния съвет, по време на която ще се обдъждат субсидиите за партиите. По думите му много прибързано са били взети решенията от всяка една от партиите. Нужен е малко повече диалог и консултации, каза Симеонов. Не искам да коментирам това, което са казали гражданите в референдума, защото такъв референдум можеше да има други въпроси, които биха унищожили държава. Като например подкрепяте ли ДДС от 1 лв. Много граждани биха го подкрепили, посочи Валери Симеонов. Различия по темата е възможно да повлияят на управленската коалицията, каза Симеонов", "date": "2019.06.25", "title": "Симеонов: Различията по темата за субсидиите може да повлияе на управленската коалиция"}
{"url": "https://www.faktor.bg/bg/articles/rumen-hristov-1-5", "text": "Дали размерът на партийната субсидия трябва да бъде 1 лв. или 11 лв. е необходимо икономистите да направят разчети, коментира в студиото на ТВ Европа лидерът на СДС Румен Христов. „Добрият вариант, според мен, е парламентарно представените партии да седнат, да поспорят и да намерят най-доброто. Хем да има едно намаление, за да се удовлетвори очакването на обществото, а от друга страна да не се получава така, че този 1 лв. не би свършил работа и пак отиваме на отворено финансиране, което е рисково“. \"СДС не получава субсидии. Той не е парламентарно представена политическа формация\", заяви още Христов. Той обясни, че според него е по-редно и по-почтено спрямо партиите, които не могат да прескочат 4% бариера, да бъдат лишавани от субсидии, когато два последователни избора не са успели да прескочат тази бариера. \"За една по-голяма сигурност, може би трябва да се определи един двегодишен мандат“, посочи Христов. Според лидера на СДС, американският модел много се коментира, но ние сме членове на Европейския съюз. „България трябва да се учи и да ползва натрупаното като опит от европейските държави. А там практиката показва, че държавата подпомага дейността на партиите с оглед да се избегне зависимостта от икономически субекти, които биха подпомогнали съществуването на партиите, защото знаем, че безплатен обяд няма“, уточни Румен Христов.", "date": "2019.06.25", "title": "Румен Христов: Много се говори за американския модел на финансиране на партиите, но ние сме членове на ЕС"}
{"url": "https://www.faktor.bg/bg/articles/radev-1-7", "text": "Това, което най-много ни липсва в България, е непримиримостта към ниското качество. Имаме нужда от друго качество в политическия процес, от други критерии за оценка на работата на политици, на управление, друго качество на избирателния процес, друго качество на инфраструктура, образование, здравеопазване. Това заяви президентът Румен Радев на среща с представители на българската общност в Женева. В България трябва да преминем от количествени към качествени измерители на нашия живот, посочи президентът и даде пример с изграждането на инфраструктура в България, където е най-видимо как вложените пари не отговарят на крайния резултат. „Това означава няколко неща – лошо качество на провеждане на обществените поръчки, неспособност и липса на административен капацитет или корупция, или всичко това заедно. Тези неща трябва да дразнят все повече и трябва да бъдем непримирим“, заяви Румен Радев. По думите му, българите зад граница могат да помогнат за процесите в България, като, връщайки се в родината, привнесат у нас професионалните и обществените отношения, както и успешните модели от опита си в чужбина. Това ще даде тласък за нашите бъдещи успехи, заяви Румен Радев. Държавният глава подчерта, че българите в Швейцария са изключително добре интегрирани, с доказани успехи в областите, в които осъществяват дейността си – банковото дело, науката и образованието, информационните технологии, медицината, културата и изкуството. „Гордея се с вас и с начина по който представлявате България ,защото доброто име на България и готовността за инвестиране в страната ни се дължи до голяма степен на вас“, обърна се той към българите. Президентът заяви още, че ангажиментите на държавата към българските граждани в чужбина не изисква единствено средства, а и точни нормативни решения и ясна визия. „Имаме Национална стратегия за българските граждани и историческите български общности по света, която не е лош документ, но се нуждае от сериозна актуализация“, посочи Румен Радев. Той заяви, че президентската институция предвижда да организира форум с участие на българи зад граница и съответните компетентни институции, на който да се обсъдят въпросите за сънародниците ни в чужбина. Президентът Румен Радев е в Женева във връзка с 41-aта сесия на Съвета на ООН по правата на човека.  Днес той ще посети Европейската организация за ядрени изследвания – ЦЕРН, където ще разговаря с българи, които работят в организацията.", "date": "2019.06.25", "title": "Радев с критика към българите - проблемът ни бил в липсата на непримиримост към ниското качество"}
{"url": "https://www.faktor.bg/bg/articles/predstavyat-v-lovech-filma-komisiyata-po-dosietata-i-otvaryaneto-na-arhivite-na-ds", "text": "В Драматичния театър в Ловеч ще бъде днес ще има премиера новият документален филм „Комисията по досиетата и отварянето на архивите на Държавна сигурност”. На прожекцията ще присъстват и председателя на Комисията Евтим Костадинов, както и журналиста Христо Христов, който е сценарист на филма. Филмът представя трудния път на отварянето на досиетата на репресивния апарат на БКП от 1990 г. до 2006 г., когато беше приет сега действащият Закон за разкриване на сътрудниците на ДС и разузнавателните служби.  Показана е цялостната дейност на Комисията по установяването и обявяването на сътрудниците, изграждането на Централизирания архив за документите на тоталитарните служби, изследователската дейност, както и тази за обслужването на граждани и читатели.  Във филма е отделено място и на непрекъснатите атаки, на които е подложена Комисията от противниците на отварянето на досиетата и как тя се справя с тези предизвикателства. Режисьор на филма е Димитър Коцев.", "date": "2019.06.25", "title": "Представят в Ловеч филма „Комисията по досиетата и отварянето на архивите на ДС”"}
{"url": "https://www.faktor.bg/bg/articles/tsveta-karayancheva-se-sreshta-sas-sergey-lavrov", "text": "Втори ден продължава официалното посещение в Русия на българската парламентарна делегация начело с председателя на Народното събрание Цвета Караянчева.  Председателят на българския парламент и депутатите от Групата за приятелство България-Русия ще поднесат венец на гробницата на незнайния воин в Александровската градина до стената на Кремъл, предаде БНР. След това ще се срещнат с председателя на Съвета на федерацията Валентина Матвиенко и с руския министър на външните работи Сергей Лавров. Очаква се да бъдат обсъдени редица сфери на двустранното сътрудничество, като акцентът бъде поставен върху енергетиката: \"Строителството на Турски поток върви усилено, но ние имаме желанието и вече работим по втората тръба на Турски поток и това е \"Балкански поток\". Предлагам така да я наричаме, защото тя на практика ще снабдява с газ този регион. Разбира се, другата тема, която ще засегнем, е АЕЦ \"Белене\", каза Цвета Караянчева за БНР и изрази надежда, че руската компания \"Росатом\" ще прояви интерес към проекта \"Белене\".", "date": "2019.06.25", "title": "Цвета Караянчева се среща със Сергей Лавров"}
{"url": "https://www.faktor.bg/bg/articles/novini/svyat/pyciya-planipa-da-izxapchi-55-miliapda-dolapa-ot-fonda-za-chepni-dni", "text": "Pycия плaниpa дa изxapчи дeceтĸи милиapди дoлapи oт фoндa зa \"чepни дни\" в oпит дa cъживи иĸoнoмичecĸия pacтeж. Cтoи oбaчe въпpocът дaли тoвa peшeниe нямa дa пoдĸoпae имиджa нa cтpaнaтa, cвъpзaн cъc cтpoгaтa ѝ бюджeтнa пoлитиĸa. \"Toвa e нoв yдap въpxy дoвepиeтo\", cмятa Haтaлия Opлoвa, ĸoятo e aнaлизaтop в Аlрhа Ваnk в Mocĸвa.     \"Haдeждaтa бeшe, чe бюджeтнaтa cиcтeмa paбoти дoбpe и щe пpoдължи пo cъщия нaчин\", дoпълвa тя, визиpaйĸи мexaнизмът, пoмoгнaл нa Pycия дa нaтpyпa знaчитeлни peзepви. Bъпpocният фoнд бeшe cъздaдeн пpeди гoдини c цeл дa пoдĸpeпи пpaвитeлcтвoтo пpи нoв cpив нa цeнитe нa пeтpoлa или пpи нaлaгaнe нa пo-cepиoзни иĸoнoмичecĸи caнĸции нa Mocĸвa, пишe Вlооmbеrg. C pacтeжът и дoxoдитe в зacтoй пoдĸpeпaтa зa пpeзидeнтa Bлaдимиp Πyтин нaмaлявa, a Kpeмъл e пpинyдeн дa тъpcи възмoжнocти дa пoвиши cтaндapтa нa живoт нa pycнaцитe. Cпopeд няĸoи eĸcпepти Mocĸвa щe пoxapчи oĸoлo 55 милиapдa дoлapa oт нeгo пpeз cлeдвaщaтa гoдинa. Toвa щe paзpyши cтpиĸтнoтo пpaвилo нa иĸoнoмии, ĸъм ĸoeтo cтpaнaтa ce пpидъpжaшe пpeз пocлeднитe гoдини. Pycия зaпoчнa дa тpyпa peзepви във фoндa в нaчaлoтo нa 2017 гoдинa, ĸaтo пpaвитeлcтвoтo cпecтявa вcичĸи пpиxoди oт пeтpoл пpи цeни нaд 40 дoлapa зa бapeл. \"Hacтoящaтa фиcĸaлнa paмĸa изиcĸвa oт Kpeмъл дa cпecтявa тeзи пpиxoди oт пeтpoл и дa ги инвecтиpa в чyжбинa\", oбяcнявa Kapън Bapтaпeтoв, ĸoйтo e aнaлизaтop в Ѕ&Р Glоbаl Rаtіngѕ в Лoндoн. B мoмeнтa във фoндa имa eдвa 59 милиapдa дoлapa, нo cпopeд изчиcлeниятa нa ІNG Grоuр в Mocĸвa тe мoгaт дa дocтигнaт 200 милиapдa дoлapa дo ĸpaя нa cлeдвaщaтa гoдинa.", "date": "2019.06.25", "title": "Pycия плaниpa дa изxapчи 55 милиapда дoлapа oт фoндa зa \"чepни дни\""}
{"url": "https://www.faktor.bg/bg/articles/oranzhev-kod-za-opasno-vreme-v-tsyalata-strana", "text": "Поройни дъждове, гръмотевици и градушки се очакват в централните райони на Северна България и във вторник. В областите Враца, Ловеч, Велико Търново и Габрово ще се излеят до 65 литра на квадратен метър за 24 часа. В сила е оранжев код за опасно време. Обширен циклон продължава да определя динамичното време на Балканите. Освен изброените четири области, локални бури с гръмотевици и градушки ще има в Дунавската равнина, Предбалкана, Стара планина, централните части на Горнотракийската низина и Родопите. Там количествата дъжд ще са до 30-35 литра на квадратен метър за 24 часа. Опасност от поройни наводнения в следващото денонощие в планинските части от течението на река Огоста и по средното течение на Искър. През следващото денонощие отново ще се развива купеста и купесто-дъждовна облачност. С временни прекъсвания ще има краткотрайни валежи от дъжд, на места - главно в Северна България и в планинските райони - интензивни и значителни по количество. Ще има и градушки. Ще духа слаб до умерен вятър от север-североизток. Максималните температури ще са между 27 и 32 градуса. По Черноморието облачността ще е значителна, около и след обяд - купесто-дъждовна. На места ще има краткотрайни валежи с гръмотевици. Ще духа слаб до умерен вятър от север-североизток. Максималните температури ще се между 27 и 29 градуса. Температурата на морската вода е 26-27 градуса. Вълнението на морето ще бъде 2-3 бала. Над планините ще се развива купесто-дъждовна облачност, ще има краткотрайни валежи, на места интензивни и с гръмотевици. Ще духа умерен до силен североизточен вятър. Максималната температура на 1200 метра ще е около 20 градуса, на 2000 метра - около 12 градуса. И в сряда ще има валежи, на повече места в Южна България, по старопланинското било и в Предбалкана. На север валежите ще спрат. Вятърът ще се задържи от север-североизток, до умерен. Дневните температури в по-голямата част от страната ще са между 27 и 32 градуса. В четвъртък ще бъде предимно слънчево, с купеста облачност в следобедните часове, без валежи. Температурите ще се повишат и максималните в по-голямата част от страната ще са между 30 и 35 градуса.", "date": "2019.06.25", "title": "Оранжев код за опасно време в цялата страна"}
{"url": "https://www.faktor.bg/bg/articles/novini/balgariya/vladimir-chukov-v-biznesa-s-trafik-na-migranti-se-vartyat-na-godina-3-miliarda-dolara", "text": "Властите трябва да кажат дали има чадър над хората, които се занимават с трафик на мигранти. Това ще го разберем когато бъдат повдигнати обвинения. Но това са схеми от 2015 година, когато се формира генезица в Турция, но сега веригата е от Афганистан, а не от Сирия. Това каза в студиото на Би Ти Ви арабистът проф.Владимир Чуков, който коментира мащабната акция срещу най-голямата престъпна група у нас за трафик на мигранти. Статистика показва, че само през 2015-2016 г. в този бизнес се въртят 3 млрд. долара. А хората в Турция имаха офиси, които правиха подобни мигрантски услуги. Аз съм виждал обява от Бейрут на едно семейство, публикувана в ливански вестници. Това е една невероятна мрежа, която беше ударена, но не напълно, допълни арабистът. Преди мигрантите бяха видими. Но сега вече те са изключително в ромските махали, където не влизат особено често органите на реда, коментира пред Би Ти Ви журналистът Мажд Алгафари. Потокът на сирийците сега е обратен, а сега мигрантите са афганистанци и иранци. Това е един вид бизнес и всеки иска да забърше нещо. Става дума за огромен поток от пари.  В България още през 2014 се сформираха групи, които посрещаха бежанци и ги провеждаха през страната и през Сърбия за Западна Европа. Но това става със знанието на властта. Тук няма натиск - организират се групи в Истанбул или Одрин и организирано продължават за Западна Европа. Сред тях има и много радикализирани хора. Затова е добре, когато залавяме незаконни мигранти да видим в групите какви са хората в тях - бежанци или опасни субекти, посочи Алгафари.", "date": "2019.06.25", "title": "Владимир Чуков: В бизнеса с трафик на мигранти се въртят на година 3 милиарда долара"}
{"url": "https://www.faktor.bg/bg/articles/koalitsionnite-partnyori-obsazhdat-s-borisov-partiynite-subsidii", "text": "Коалиционните партньори в кабинета се срещат днес с премиера Бойко Борисов. Тема на обсъждане ще бъде въпросът за партийните субсидии, предаде БГНЕС. Борисов е твърдо решен, че субсидията трябва да бъде 1 лев. Срещата на т.нар. „голям коалиционен съвет“ е насрочена, след като парламентът отложи гласуването на промените в Закона за държавния бюджет. Лидерът на ГЕРБ съобщи, че е възложил на ръководството на партията и на финансовия министър Владислав Горанов да разговарят с колегите си Обединени патриоти, и Воля, както направиха с ДПС. Това обаче не се е случило и според Борисов коалиционните партньори от Обединени патриоти са реагирали правилно, като са настояли за консултации с ГЕРБ. Лидерът на НФСБ Валери Симеонов смята, че 1 лв. субсидия ще ликвидира многопартийната демокрация. „Премахване на субсидиите спрямо партии всъщност превръща системата точно в някакъв американски модел, който в България ще бъде афганистански, а не американски. Какво представлява американския модел? Финансиране, от което остават две партии\", добави той. От ДПС останаха недоволни от решението и призоваха ГЕРБ да спазят поетите ангажименти. Четирима депутати изпратиха писмо до премиера, с което изразяват недоволството си от факта, че предложенията им за промени в Закона за държавния бюджет за 2019 не са били подложени на гласуване иобсъждане. Под писмото стоят подписите на председателя на групата Мустафа Карадайъ, Йордан Цонев, Делян Пеевски и Халил Летифов, които внесоха предложенията за безплатни детски градини, ремонт и строеж на нови, както и диференцирана ДДС ставка за книгите и учебниците. Законодателната им инициатива обаче остана без разглеждане с аргумента, че излиза извън обхвата на приетия на първо четене закон, в който бе залегнало единствено намаляването на партийните субсидии от 11 на 1 лев. ДПС настоява за безплатни детски градини с писмо до премиера От БСП заподозряха, че отлагането ще бъде безкрайно, а предложението за намаляването на субсидиите – „политическа игра на Борисов и хвърляне на прах в очите на хората“.", "date": "2019.06.25", "title": "Коалиционните партньори обсъждат с Борисов партийните субсидии"}
