{"url": "https://www.faktor.bg/bg/articles/novini/balgariya/rusokto-posolstvo-otricha-ne-sme-se-mesili-v-izborite-v-balgariya", "text": "Посолството на Русия у нас решително опровергава поредните твърдения за хакерска атака срещу българските държавни органи и намесата в местните избори през 2015 г., предаде ТАСС. „За пореден път, със съжаление, сме принудени да констатираме голословността на обвиненията по наш адрес. Русия многократно и на най-високо равнище е опровергала обвиненията за намеса в избирателния процес в чужбина“, подчерта представител на руската дипломатическа мисия в София. По-рано на конференцията „Киберсигурността в Европейския съюз: начини да отговорим на все по-нарастващите заплахи“ началникът на киберпрестъпност в ГДБОП комисар Явор Колев заяви, че руската хакерска група Fancy bear е основен заподозрян за организирането на кибератаките срещу сайтовете на ЦИК, МВР и няколко други институции по време на местните изборите у нас през 2015 г. „Групата е свързана с военното разузнаване на Русия и е заподозряна в атаките към български сайтове през 2015 г. по време на изборния процес, а също така и с манипулациите на изборния процес в САЩ, където те са заподозрени в това, че са подслушвали кореспонденцията на представители на Демократическата партия. И другата група е от служители на Китайската народната армия, които са обвинени от ФБР в различни киберпрестъпления“, разкри Колев и добави, че в повечето случаи този вид престъпления са трансгранични.", "date": "2019.03.11", "title": "Руското посолство отрича: Не сме се месили в изборите в България"}
{"url": "https://www.faktor.bg/bg/articles/novini/svyat/-deyli-telegraf-bryuksel-obmislya-globi-za-london-zaradi-zabavyaneto-na-brekzit", "text": "В навечерието на гласуването в британския парламент на плана на премиера Тереза Мей, в. \"Дейли Телеграф\" съобщи, че Брюксел разработва различни наказания за Великобритания като компенсация за съгласяването с отсрочването на Брекзит. Според изданието, членове на ЕС ще настояват, че за отлагането на Брекзит ще трябва отделно да се плати. Става дума както за юридически, така и за финансови компенсации, които ще се добавят към вече планираното \"плащане на разходите по развода\" в размер на 39 млрд. паунда. Неназован европейски дипломат е заявил пред \"Дейли Телеграф\", че членове на Евросъюза все по-негативно възприемат отлагането на Брекзит, поради което ако на Лондон бъдат дадени повече от няколко седмици, то ЕС ще поиска съответното финансово изражение на добрата си воля. Според източници на вестника Великобритания ще трябва да заплаща по 13,5 млрд. паунда за всяка година отлагане на развода. Дори и за тримесечно разсрочване на раздялата, сметката пак ще се измерва с милиарди.", "date": "2019.03.11", "title": "\"Дейли Телеграф\": Брюксел обмисля глоби за Лондон заради забавянето на Брекзит"}
{"url": "https://www.faktor.bg/bg/articles/novini/svyat/sasht-nalozhiha-sanktsii-na-banka-v-rusiya-zaradi-venetsuela", "text": "Американското министерство на финансите наложи санкции срещу на базирана в Русия банка, която е частично собственост на Венецуела, заради подкрепата ѝ за правителството на президента Николас Мадуро и държавната петролна компания PDVSA. Санкциите бяха насочени към московската „Еврофинанс Моснарбанк“, която при основаването си през 2011 г. е 50% собственост на водещи руски банки и 49% собственост на Националния фонд за развитие на Венецуела. \"Това действие показва, че Съединените щати ще предприемат действия срещу чуждестранни финансови институции, които поддържат незаконния режим на Мадуро и допринасят за икономическия колапс и хуманитарната криза, измъчваща народа на Венецуела\", заяви министърът на финансите Стивън Мнучин в изявление.", "date": "2019.03.11", "title": "САЩ наложиха санкции на банка в Русия заради Венецуела"}
{"url": "https://www.faktor.bg/bg/articles/vladimir-zelenskiy-shteshe-da-e-prezident-na-ukrayna-ako-izborite-byaha-dnes", "text": "Кандидатът за президент на Украйна Владимир Зеленский запазва лидерството си в президентския рейтинг, като за него са готови да гласуват около 25% от определилите се избиратели. За това свидетелства публикуваните в понеделник данни от проучване на общественото мнение, проведено от социологическата група „Рейтинг“, предава ТАСС, цитирана от \"Фокус\" . „Лидер в президентския рейтинг е Владимир Зеленский, който има подкрепата на 24,7% от тези, които са се определили и имат намерение да гласуват“, се казва в съобщението. Второ място заема лидерът на партия „Бактивщина“ Юлия Тимошенко с 18,3%, на трето е действащият държавен глава Петро Порошенко с 16,8%, на четвърто е лидерът на партия „Гражданска позиция“ Анатолий Гриценко, а петицата затваря кандидатът на партия „Опозиционна платформа – За живот“ Юрий Бойко с 9,9%. Сред кандидатите за президент, с относително високо ниво на доверие се ползват Зеленский (43%), Тимошенко (28%), Гриценко (26%) и Порошенко (24%). Най-високо е недоверието към настоящия президент – 69%. В същото време обаче 22% от запитаните считат, че следващият президент на страната ще е сегашният – Порошенко. В победата на Тимошенко вярват 20%, на Зеленский – 18%. Положителна динамика по този показател имат Зеленский и Тимошенко. „През последните няколко седмици показателите на Порошенко спаднаха“, се отбелязва в съобщението. В момента 83% от респондените са готови да участват в президентския вот, но около една четвърт от тях все още не знаят за кого ще гласуват. Изследването е проведено от 1 до 7 март сред пет хиляди респонденти на възраст над 18 години чрез лично интервю.", "date": "2019.03.11", "title": "Владимир Зеленский води в рейтинга на кандидат-президентите на Украйна"}
{"url": "https://www.faktor.bg/bg/articles/novini/balgariya/zhalt-kod-za-snyag-dazhd-i-vyatar-v-21-oblasti-vav-vtornik", "text": "Валежи от дъжд и значителна облачност обхващат цялата страна във вторник. Жълт код за силен вятър и обилни валежи от дъжд и сняг е обявен в 21 области на страната. Опасност от силен вятър ще има в областите Кюстендил, Благоевград, Смолян, Кърджали, Хасково, Ямбол, Сливен, както и по цялото Черноморие. Предупредителен код заради валежи от дъжд и сняг е издаден за Монтана, Враца, Плевен, Ловеч, Габрово, Велико Търново, Търговище, Разград, Русе и Силистра, както и за Бургас, Ямбол, Хасково и Кърджали. През нощта по високите полета на Западна България, в Предбалкана и на места в Североизточна България дъждът ще премине в сняг и ще се образува снежна покривка. В останалата част от страната ще вали дъжд и на много места валежите временно ще са интензивни и значителни по количество. През нощта срещу сряда от северозапад валежите ще започнат постепенно да отслабват и спират. Вятърът ще се ориентира от север-североизток, ще е умерен, в източната половина от страната и по долината на Струма и Места, временно до силен. С него ще продължи да нахлува студен въздух. Минималните температури ще са от 1 до 6 градуса, а максималните - между 3 и 8 градуса. По Черноморието ще е облачно и дъждовно, с по-значителни валежи по южното крайбрежие. Ще духа умерен до силен североизточен вятър. Максималните температури ще са 6-9 градуса. Температурата на морската вода е 7-8 градуса. Вълнението на морето ще бъде 3-4 бала. В планините ще е облачно с валежи от сняг, на места значителни. Ще духа умерен, по билата до силен вятър от север-североизток. Главно па старопланинските проходи ще има условия за навявания. Максималната температура на 1200 метра ще бъде около 3 градуса, на 2000 метра - около минус 3 градуса.", "date": "2019.03.11", "title": "Жълт код за сняг, дъжд и вятър в 21 области във вторник"}
{"url": "https://www.faktor.bg/bg/articles/novini/balgariya/tihomir-bezlov-sbarkahme-v-prognozite-che-balgarskite-myusyulmani-mogat-da-se-radikalizirat", "text": "Когато се появи \"Ислямска държава\" и започнаха първите проблеми- С Пазарджик, с Нова Загора, много хора, които се занимават професионално с тези проблеми както и хора от службите, имаха своите опасения, че действително нашите мюсюлмани могат да се радикализират. Имаше много аналогии с подобни радикализации в Западните Балкани и Западна Европа, имаше вълна от бойци, които преминават от Западна Европа към Сирия. Имаше много опасесения. Това заяви в \"Още от деня\" на БНТ експертът по сигурността Тихомир Безлов. Аз също мислех, че рискът е сериозен. Слава Богу, оказа се, че сме сбъркали. Не се стигна до такива крайности, до каквито мислехме, че може да се стигне. Защо не са се появили, това е друга тема, но тези опасения ги имаше.   Имаше обаче обвинени наши сънародници в Австрия, в Германия, български граждани, които бяха осъдени на различни срокове затвор. Има обвинения срещу български граждани, които са участвали като бойци в \"Ислямска държава\" . Обвинените са много по-малко, отколкото се спекулираше, но има факти за това, заяви той. По думите му, основният проблем за финансирането на мюфтийството, е започнал да се очертава през 2014-2015 г. Той е в това, че от началото на прехода българската държава фактически не е плащала на имамите и заплатите им са били договорени с турската държава.  Не знаем какви са приходите на мюфтийството, както и на БПЦ. Те често се обръщат към държавата за подкрепа, а ние не знаем тяхната финансова ситуация. Основният проблем за финансирането на мюфтийството се е появил с промяната на курса на Ердоган, най-вече след военния преврат срещу него, смята Безлов. Според него, до сега политическите интереси в определени правителства са предпочитали тази тема да не се повдига. Ситуацията обаче се е променила след кризата в ДПС, в момента в който партията е сменила председателя си и се е появила ДОСТ. \"Според мен би трябвало НАП да излезе с оценка какви са приходите на мюфтийството и БПЦ, за да няма дискусия в обществото\", заяви   Безлов, като коментира и сравненията с Косово и възможността от поява на етническо напрежение заради опрощаването на дълговете на мюфтийството. \"Това, че при нас не се е случило като в Косово, има много обяснения, но не означава, че ние отвън не изглеждаме достатъчно рискова страна. Опрощаването на дълговете има своите последствия, особено ако е вярно, че този дълг е натрупан от неплатени социални и здравни осигуровки на мюфтийството. Основният въпрос е как ще се гарантира това, че парите отвън няма да продължат да идват\", обясни експертът в заключение.", "date": "2019.03.11", "title": "Тихомир Безлов: Сбъркахме в прогнозите, че много български мюсюлмани ще се радикализират"}
{"url": "https://www.faktor.bg/bg/articles/novini/svyat/v-rumaniya-zabranyavat-vanshnite-toaletni", "text": "Външните тоалетни вече са забранени в Румъния в населените места, където съществува канализация, а румънците, които не се съобразят с разпоредбите, са заплашени от глоби до 4000 леи (1650 лева), съобщава информационният сайт Зиаре. Според циркулярно писмо, изпратено от министерството на регионалното развитие и публичната администрация до кметовете на населените места, потребителите - физически и юридически лица, включително такива, които имат собствена водоснабдителна система, са задължени да се свържат към обществената канализационна система, съобщи БТА. Министерството напомня, че страната рискува срещу нея да бъде стартирана наказателна процедура за неспазване на европейска директива, предвиждаща всички домакинства в населени места с над 2000 жители да бъдат свързани към канализационна система. Срокът за прилагане на тези разпоредби е бил 31 декември 2018 г. Цитираният източник уточнява, че в случай на неспазване на закона се предвиждат глоби между 2000 и 4000 леи. Според Евростат в Румъния има 8,89 милиона жилища, от които 3,98 милиона са в селата. От тях 2,9 милиона имат достъп до канализация, но само 2,2 милиона са свързани към нея, което означава, че близо 1,8 милиона жилища продължават да използват тоалетни на двора.", "date": "2019.03.11", "title": "В Румъния забраняват външните тоалетни"}
{"url": "https://www.faktor.bg/bg/articles/novini/svyat/merkel-podkrepya-ideyata-es-da-ima-edin-predstavitel-v-saveta-za-sigurnost-na-oon", "text": "Германският канцлер Ангела Меркел подкрепи предложения на консервативната си партия за Европа, които се разминават с тези на френския президент, включително за едно-единствено европейско място в Съвета за сигурност на ООН, предаде Франс прес. \"Смятам, че това е много добра идея за бъдещето\", заяви Меркел в Берлин по повод предложенията за реформи на ЕС, които бяха публикувани през уикенда от новата лидерка на Християндемократическия съюз (ХДС) Анегрет Крамп-Каренбауер. Сред тези предложения, които се явяват отговор на неотдавна представените идеи за Европа на френския президент Еманюел Макрон, е и това за едно единствено европейско място в Съвета за сигурност на ООН. Меркел подчерта, че призванието на това място трябва да е \"да обедини европейските гласове в Съвета за сигурност на ООН\", тоест да се премахне мястото на Франция, с което тя разполага постоянно от края на Втората световна война. Миналата година канцлерът вече подкрепи идеята за такова европейско място, при невъзможността да получи място за Германия, но не уточни дали това означава премахване на местата на Франция или Великобритания. Подобна идея едва ли би се приела лесно от Париж, отбелязва АФП. \"Добре известно е, че Франция е скептична за европейско място в ООН\", каза единствено Меркел. С подкрепата си за тази идея Меркел и ХДС застават зад предложението, което направи неотдавна финансовият министър социалдемократ Олаф Шолц. Сред други предложения на ХДС, които може да предизвикат спор с Франция, е да се премахне Европейският парламент в Страсбург и да се запази само този в Брюксел. ХДС също така е против европейска минимална заплата.", "date": "2019.03.11", "title": "Меркел подкрепя идеята ЕС да има един представител в Съвета за сигурност на ООН"}
{"url": "https://www.faktor.bg/bg/articles/novini/balgariya/ts-tsvetanov-iznenadan-sam-che-bsp-potarsiha-politicheski-divident-ot-temata-s-veroizpovedaniyata", "text": "\"Няма никакво нарушение на Конституцията с опрощаването на дълговете на вероизповеданията. Това е поредната опорна точка на нашите политически опоненти. Изненадах се как БСП потърсиха политически дивидент от темата с вероизповеданията, но явно просто не могат да избягат от себе си. Те търсят противопоставяне в обществото. Вчера, когато отбелязахме 76 години от уникалния акт по спасяването на българските евреи, всички дадохме много ясен сигнал за силата на толерантността и че противопоставянето на хора по даден признак няма място в обществото. Нека БСП запомнят това\", заяви пред журналисти в Благоевград председателят на ПГ на ГЕРБ и зам.-председател на партията Цветан Цветанов. \"Когато ГЕРБ управлява, еврофондовете стигат до България и по този начин се реализират множество инфраструктурни проекти. Ние можем да покажем конкретни видими резултати от нашата работа, които са подобрили средата на живот на хората. БСП са на другия полюс. Неслучайно те критикуват качеството на проектите, изпълнени по време на мандата на ГЕРБ. Това е защото те нямат с какво да се похвалят. Хората обаче виждат всички направено и оценяват\", посочи Цветанов.  По думите му желанието на БСП да настъпи политическа криза, за да дойдат на власт не кореспондира с политически отговорното поведение.  \"Управлението не е привилегия, а отговорност. БСП не могат да носят такава и провалиха много проекти. Вижте какво стана с АМ-Струма при кабинета Орешарски\", отбеляза той. Председателят на ПГ на ГЕРБ изтъкна огромната заслуга, която имаше българското правителство начело с премиера Борисов за осигуряването на европейска перспектива за страните от Западните Балкани.  \"Вижте Северна Македония и колко по-близо е до членство в ЕС и НАТО\", подчерта той.", "date": "2019.03.11", "title": "Ц. Цветанов: Изненадан съм, че БСП потърсиха политически дивидент от темата с вероизповеданията"}
{"url": "https://www.faktor.bg/bg/articles/novini/balgariya/dimitar-delchev-e-vodesht-kandidat-na-dbg-za-evroizborite", "text": "Председателят Димитър Делчев ще е водещият кандидат на Движение \"България за гражданите\" за предстоящите евроизбори, съобщиха от партията. Националният съвет на ДБГ е взел решение да издигне Делчев, съобщи на пресконференция днес неговият заместник Найден Зеленогорски. Партията ще води консултации с Демократична България. 17-ти март обаче е крайната дата за приключване на преговорите за широко дясно обединение. Ако няма подписано споразумение, ДБГ ще работи за своя листа.   Според Делчев ЕС се нуждае от реформа, за да няма Европа на две скорости и на два стандарта. ДБГ ще са част от ЕНП, подчерта още Делчев, и заяви, че няма да работи за кампания, в която има опасност да се избере кандидат, който да влезе в ПЕС или АЛДЕ.   Самата Кунева вече не участва активно в българската политика, след като стана посланик на ЕС в Страсбург. От там тя няма и медийни изяви.", "date": "2019.03.11", "title": "Димитър Делчев е водещ кандидат на ДБГ за евроизборите"}
{"url": "https://www.faktor.bg/bg/articles/obshtestvo/zakon-i-red/mvr-dvamata-opitali-da-zapalyat-tsisterna-vav-vidin-sa-bili-dobre-podgotveni", "text": "Дейността на двамата мъже, направили опит за палеж на цистерна с гориво в Гранично поделение Видин говори за изключително добра подготовка, организация и планиране на това недовършено престъпление. Това съобщи във Видин главен комисар Христо Терзийски, директор на ГДНП на МВР, който участва в работно съвещание и представяне на годишния отчет-анализ на ОДМВР-Видин. Това престъпление беше недовършено поради независещи от тях причини и професионалната работа на полицаите от Областна дирекция на МВР Видин. Сега предстоят още процесуално-следствени действия, множество експертизи, ако е необходимо ще бъдат ангажирани допълнително и експерти от Института по криминалистика. Имаме версии за мотивите за това престъпление, но обвинените лица, не се възползваха от правото си да дават обяснения в хода на досъдебното производство, каза Терзийски. Работи се по няколко версии, като не се изключва нито една. Ако имахме показания от обвиняемите, щяхме да имаме по-голяма яснота. Има данни за престъплението по отношение на съучастие и поръчителство, но поради воденото досъдебно производство не могат да се посочат конкретни факти и лица. Оценката на Министерство на вътрешните работи за работата на ОДМВР Видин през изминалата година е много добра, съобщи Христо Терзийски. В работното съвещание във Видин участва и старши комисар Бисер Костадинов, заместник-директор на Главна дирекция \"Гранична полиция\".", "date": "2019.03.11", "title": "МВР: Двамата, опитали да запалят цистерна във Видин, са били добре подготвени"}
{"url": "https://www.faktor.bg/bg/articles/patriarhat-i-glavniyat-myuftiya-vlyazoha-pri-borisov", "text": "Българският патриарх Неофит и главният мюфтия Мустафа Хаджи пристигнаха на среща в Министерския съвет с премиера Бойко Борисов. И двамата духовни водачи отказаха да говорят пред журналисти, преди влизането си при премиера. Срещата е закрита за медиите. Изявления се очакват по-късно. Патриарх Неофит пристигна първи с кола марка BMW, модел 740. Същият автомобил се използваше и от предишния патриарх Максим. Главният мюфтия Мустафа Хаджи пристигна с черна луксозна S-класа (Mercedes S350). Поводът за разговора е общественият спор за опростените от парламента дългове на Главното мюфтийство с промените в Закона за вероизповеданията. Припомняме, депутатите решиха на първо четене до опростят около 8 милиона лева задължения на Главното мюфтийство. Промените бяха подкрепени от депутатите от ГЕРБ и ДПС, което стана повод опозицията да заподозре сделка между двете политически сили.", "date": "2019.03.11", "title": "Патриархът и главният мюфтия влязоха при Борисов"}
{"url": "https://www.faktor.bg/bg/articles/it-spetsialist-klasicheskata-shema-za-piramida-e-izpolzvana-s-opit-v-mrezhoviya-marketing", "text": "Обвинените за финансова пирамида за милиарди българи в САЩ са действали по класическа технология за мрежов маркетинг, каза  IT специалистът и експерт по криптовалути Цветан Аврамов пред бТВ. Те са се възползвали от бума на криптивалутите и са предлагали нещо, което дори не е подобно наа валута. За пет години Ружа и Константин успяват да рекламират криптовалутата OneCoin пред крупни инвеститори от всички континенти. Убеждават ги, че криптовалутата формира цената си единствено от търсене и предлагане на регулираните борсови пазари. Самата измислена валута не е била представена на борсата, а хората са се привличали чрез познати и приятели, обясни експертът. Те са се подлъгвали най-вероятно, защото не са се интересували достатъчно от валутата, а обещанието за бърза и лесна печалба е било основното, за което са се хващали, открои Аврамов.  Аврамов отбеляза, че са се организирали семинари и срещи, на които са се предлагали обучителни пакети, чрез които включилите се да склонят и други хора да вложат в OneCoin. Обучителните пакети са започвали от 150 долара, правени са банкови преводи, получавали са и пари в биткоини, добави експертът.  Според него и името не е случайно, то доста прилича на биткоин, но е обяснявано, че е инвестиция в бъдещето.  Не са получавали документ за тези пакети. Българите са имали голям опит в създаването на многослоен маркетинг, работили са в над 20 държави. Офисите на OneCoin в София бяха обискирани януари миналата година. Няколко месеца по-рано Ружа потъва в нелегалност. А единствената връзка на медиите с компанията е един и-мейл адрес", "date": "2019.03.11", "title": "IT експерт: Обвинените в САЩ българи са с голям опит в създаването на многослоен маркетинг"}
{"url": "https://www.faktor.bg/bg/articles/al-bano-vleze-v-cherniya-spisak-na-ukrayna", "text": "Министерството на културата на Украйна включи известния италиански изпълнител Ал Бано в черен списък на дейци на културата, които според преценката на властите представляват заплаха за националната сигурност. Това предаде ТАСС, като се позова на съобщение, публикувано в сайта на украинското културно министерство. В черния списък са 147 културни дейци, сред които руският режисьор Никита Михалков, музикантът Александър Розенбаум, скулпторът Зураб Церетели и др. Списъкът постоянно се допълва, предава БТА. Ал Бано Каризи е добавен в него по молба на Украинската служба за сигурност. Не се съобщава на какво основание е преценено, че певецът е заплаха за националната сигурност. В миналото той бе казал, че руският президент Владимир Путин е велик политик.", "date": "2019.03.11", "title": "Италианската звезда Ал Бано влезе в \"черния списък\" на Украйна"}
{"url": "https://www.faktor.bg/bg/articles/balgariya-veche-si-ima-4-novi-toto-milioneri", "text": "Джакпотът в 20-и тираж на играта \"Тото 2 - 6 от 49\" в размер на 9 501 430 лева беше спечелен снощи. Четирима късметлии от градовете Съединение, Пловдив, Търговище и София ще си разделят по 2 375 357 лева, познавайки печелившата комбинация - 26, 33, 18, 40, 11, 4, съобщават от Българския спортен тотализатор. Това бе най-големият дажкпот в историята на спортния тотализатор, като точно за днешния тираж надмина досегашния рекорд от 2012 г., когато той бе достигнал до 9 472 606.40 лв. Тогава двама души си разделиха въпросната сума, а най-голямата печалба, ударена от само един играч е 7 940 616.60 лв. през 2017-а.  Джакпотът в играта 6 от 49 стартира от нови 2 000 000 лева и се очаква в четвъртък да достигне 2 150 000 лева. За следващия тираж в четвъртък печалбите ще достигнат общо 5 905 000 лева. Джакпотът в играта 6/42 ще бъде 510 000 лева. В играта 5/50 сумата е до 3 000 000 лева, а в Тото Джокер – 40 000 лева.", "date": "2019.03.11", "title": "България се сдоби с 4-има тотомилионери на Сирни Заговезни"}
{"url": "https://www.faktor.bg/bg/articles/sport/marsel-hirsher-sastezaniyata-v-bansko-byaha-perfektno-organizirani", "text": "Австрийският скиор Марсел Хиршер, който спечели за осма поредна година Световната купа по ски алпийски дисциплини написа в личиня си сайт прекрасен отзив за състезанията в Банско. \"Следваща спирка Банско и за да сме честни: България и ски, кой би помислил, че това е възможно? Имат ли изобщо планини? Карпатите? Чували ли сте къде са разположени и има ли ски курорти? Въпроси, които като австрийски скиор си задаваш при полета към София, но изненадата е страхотна\", написа Хиршер в блога си дни след провеждането на стартовете в курорта. \"Банско е фантастичен ски курорт и се издига на над 2500 метра. Модерни лифтове и перфектно поддържани писти. Това ни показва още веднъж, че карането на ски е много по-широко разпространено, отколкото си мислим. Също така състезанията бяха перфектно организирани. Стартовете от Световната купа в Банско също бяха перфектно организирани. Цялата обстановка, финалът и трибуната, гостоприемството и подготовката на пистите - всичко това беше безупречно и дори по-добро от някои негативни изключения тук, в Алпите\", заяви австриецът.", "date": "2019.03.11", "title": "Марсел Хиршер: Състезанията в Банско бяха перфектно организирани"}
{"url": "https://www.faktor.bg/bg/articles/zinedin-zidan-otnovo-e-starshi-trenyor-na-real-madrid", "text": "На общо събрание днес, ръководството на Реал Мадрид официално назначи Зинедин Зидан за старши треньор на отбора, заменяйки Сантяго Солари. Договорът на легендарния французин е до юни 2022 година.  Зизу, както го наричат, беше треньор на испанския гранд до края на миналата година и спечели три поредни титли от най-авторитетния европейски клубен турнир Шампионската лига и един път испанския шампионат. Според неофициална информация Зидан се е съгласил отново да поеме ръководството на отбора, защото му е обещан трансфер на Еден Азар от Челси и 300 милиона евро за селекция.", "date": "2019.03.11", "title": "Зинедин Зидан отново е старши треньор на Реал Мадрид"}
{"url": "https://www.faktor.bg/bg/articles/spad-na-aktsiite-na-boing-s-9-sled-tragichnata-katastrofa-na-etiopskiya-samolet-737-max-8", "text": "Акциите на американския самолетостроителен гигант \"Боинг\" (Boeing) се понижават с над 9% на извънборсовата търговия на Уолстрийт в резултат на ужасната катастрофа на самолет Boeing 737 Max 8 на Етиопските авиолинии минути след неговото излитане от Адис Абеба, което доведе до смъртта на всичките 157 души на борда. Това е вторият самолет от този модел на \"Боинг\", който катастрофира малко след излитане през последните пет месеца, след като през миналия октомври друг Boeing 737 Max 8 на компанията Lion Ai се разбира близо до Индонезия, при което загинаха всичките 189 души на борда. На този етап има 350 самолетите 737 Max 8, които са експлоатация от по-малко от две години, като в същото време има поръчки за производството на още 4661 такива самолети от ново поколение. Липсата на яснота относно причините за вчерашната катастрофа накара Китайската гражданска авиация да обяви, че временно ще приземи наличните си самолети от този модел, като част от приземените самолети ще бъдат подменени с модели Boeing 737-800. Южна Корея също обяви, че ще инспектира своите два нови самолета Boeing 737 Max 8. Самолети Boeing 737 Max 8 се използват и от редица водещи американски авиокомпании като American Airlines Group Inc., United Continental Holdings и Southwest Airlines. Междувременно \"Боинг\" отложи тържественото представяне на новия си самолет 777 Х, заради вчерашната катастрофа в Етиопия, съобщиха информационните агенции. Катастрофите само в рамките на няколко месеца на два от намиращите се е експлоатация нови общо 350 самолети Boeing 737 Max 8 причиниха солиден спад на акциите на компанията \"Боинг\" с над 9% на извънборсовата търговия. След предишния трагичен инцидент със същия модел самолет на компанията Lion Air през октомври акциите на Boeing се понижиха за кратко с близо 7%, но от тогава насам акциите на \"Боинг\" поскъпнаха с цели 26%, като в същото време широкият фондов индекс S&P500 нарасна с едва 4%. Днешното понижение на акциите на Boeing се отразява негативно на фючърсите на фондовия индекс DJIA, като те се понижават с близо 200 пункта (спад с 0,75%) преди старта на търговията на Уолстрийт в понеделник.", "date": "2019.03.11", "title": "Спад на акциите на \"Боинг\" с 9% след трагичната катастрофа над Етиопия"}
{"url": "https://www.faktor.bg/bg/articles/rabotnitsite-na-folksvagen-negoduvat-ne-iskat-nov-zavod-v-iztochna-evropa", "text": "Представителите на служителите на \"Фолксваген\" отхвърлят изграждането на нов завод в Източна Европа или Турция. Вместо това те предпочитат съществуващите производствени мощности да бъдат използвани по-добре. На път е да се създаде вътрешен конфликт между капитала и служителите, пише \"Ханделсблат\", цитиран от БНТ. Раздразнението на работническия съвет се отразява и на плановете за изграждането на нов завод в Източна Европа. Конфликтът стартира, след като \"Фолксваген\" излезе с решение за изграждане на нова фабрика в Източна Европа. Инвестицията е на стойност 1,3 милиарда евро. Компанията разгледа десет възможни места в Сърбия, Румъния, България и Турция. Говорителят на семейството на \"Порше\", Волфганг Порше, заяви по време на автомобилното изложение в Женева, че отговорността за старите структури, особено в централата във Волфсбург, има и работническия съвет. Като представител на най-голямата акционерна група в компанията и член на Надзорния съвет, той подкрепи главния директор Херберт Дис за необходимото преструктуриране. Председателят на работническия съвет Бернд Остерлох реагира гневно на коментарите на \"Порше\". Според него за проблемите в групата са отговорни ръководството, а не служителите. Той се позовава се на погрешния преход към новите стандарти за разход на гориво и вредни газови емисии, който миналата година струваше на групата поне един милиард евро. Спорът служители-управа започна от преструктурирането на фабриката в град Емден в производство на електромобили. Това задейства цяла рокада в производствената мрежа на компанията. Производството на Passat в Емден като последствие бе спряно за шест месеца. Планирано е то да се премести в завода на Шкода в Чешката република. На свой ред Шкода се нуждае от по-голям капацитет, който да бъде създаден с изграждането на нов завод. \"Шкода има нужда от допълнителни производствени мощности, това е безспорно\", заяви говорител на компанията. Представители на служителите смятат, че заводът на Шкода може да бъде модернизиран срещу 200 милиона евро. Така ще бъде избегнат пореден грешен ход на компанията. \"Фолксваген\" вече имат немалко проблеми. Разработчиците срещат трудност с новата електроника за модела Голф, чието производство започва през втората половина на годината. Ако предвидените 80 000 единици не напуснат фабриката във Волфсбург, то загубите ще са на стойност 400 милиона евро. В Братислава производството на модела Up е преустановено, а продукт-наследник все още няма. По думите на служители именно директорът Херберт Дис и ръководството са виновни за забавянето и загубите.", "date": "2019.03.11", "title": "Работниците на \"Фолксваген\" негодуват, не искат нов завод в Източна Европа"}
{"url": "https://www.faktor.bg/bg/articles/darzhavata-ofitsialno-dade-hod-na-protsedurata-za-izbor-na-investitor-za-aets-belene", "text": "В изпълнение на решения на Народното събрание от 7 юни 2018 г. и на Министерския съвет от 29 юни 2018 г. \"Национална електрическа компания\" ЕАД отправя покана за избор на стратегически инвеститор за изграждане на АЕЦ \"Белене\". Това съобщиха от пресцентъра на Министерство на енергетиката.  В рамките на поканата се дава възможност и за заявяване на интерес за придобиване на миноритарно участие в бъдещата проекта компания, както и/или за закупуване на електрическа енергия от бъдещата електроцентрала. Целта на поканата е да предостави определена информация на страните, които желаят да заявят участие в процедурата. Българската страна ще участва в проектната компания, експлоатираща АЕЦ \"Белене\" с апортна вноска на активите, в това число – лицензираната площадка, наличното оборудване, издадените решения, разрешение, лицензии и други документи, свързани с проекта. В процедурата са заложени редица условия с цел максимална защита на имуществения интерес на българската страна. Българската държава, чрез НЕК ЕАД, си запазва правото на блокираща квота при вземането на решения по определени въпроси от компетентността на общото събрание на акционерите в проектната компания. Предвижда се изграждането на централата да се реализира на пазарен принцип, без сключване на дългосрочни договори за изкупуване на електроенергия от държавата и предоставяне на държавни гаранции, допълват от министерството. Заявление за участие в процедурата за избор на стратегически инвеститор, съответно интерес за придобиване на миноритарно акционерно участие в проектната компания, могат да подават български или чуждестранни юридически лица, както и обединения от такива. Срокът за получаване на заявления за участие е до 90-ия ден, считано от датата на публикуване на поканата в Официален вестник на Европейския съюз.  Индикативният срок за приключване на процедурата е 12 месеца, считано от датата на публикуване на настоящата покана в Официален вестник на ЕК.", "date": "2019.03.11", "title": "Държавата официално даде ход на процедурата за избор на инвеститор за АЕЦ \"Белене\""}
{"url": "https://www.faktor.bg/bg/articles/ikonomika/biznes/zapochvat-masovi-proverki-v-magazinite-v-tsyalata-strana", "text": "Масови проверки в магазините в цялата страна. Акцията е на Държавната агенция за метрологичен и технически надзор. Вече са установени и нарушения – спинър и очила в столичен магазин нямат маркировка и инструкции за употреба, липсват и данни за производителя. Според търговците случилото се е вследствие на грешка. Инспекторите на агенцията ще следят приоритетно за безопасното разпространение в търговската мрежа на промоционални продукти. Основните стоки, които попадат в тазгодишната кампания са от различни категории, като в тях попадат електроуреди, играчки, ръчни електроинструменти, лични предпазни средства, офис техника, продукти по отношение на енергийна ефективност, газови уреди. Санкциите могат да достигнат до 250 000 лева. Миналата година глобите за търговците бяха на обща стойност над 20 000 лева.  Акцията ще продължи до края на седмицата.", "date": "2019.03.11", "title": "Започват масови проверки в магазините в цялата страна"}
{"url": "https://www.faktor.bg/bg/articles/izteglyaneto-na-vlog-ot-faliralata-ktb-na-bivsh-shef-bnb-v-posledniya-moment-ne-e-ukorimo", "text": "Главният директор в управление \"Банков надзор\" по времето, когато КТБ беше поставена под специален надзор, Нели Кордовска, която изтегли влога си в банката в последния момент, не е в конфликт на интереси. До този извод стигна Административният съд в София, съобщи вестник \"Сега\" в днешния си брой. През юли миналата година Кордовска беше уличена в конфликт на интереси от Комисията за противодействие на корупцията и отнемане на незаконно придобито имущество (КПКОНПИ). След четиригодишно разследване комисията беше установила, че в последните работни минути на 19 юни 2014 г., точно преди КТБ да бъде поставена под специален надзор по предложение и на Кордовска, тя е изтеглила от каса в банката 64 195 евро. Комисията прие, че към тази дата Кордовска е разполагала с пълна и точна информация за състоянието на банката. От 18 юни в КТБ е действала назначена от Кордовска надзорна инспекция. Така тя е имала достъп до счетоводната и информационна система на банката. Следователно в края на деня на 19 юни, когато е извършено тегленето, тя е знаела, че КТБ е неплатежоспособна. Знаела е, че на следващия ден БНБ ще заседава за поставянето ѝ под специален надзор. Според съдебното решение, обаче, цитирано в \"Сега\", по времето, когато Кордовска е изтеглила парите си, е имало достатъчно публична информация за състоянието на КТБ и тя не се е нуждаела от данните, получени служебно, за да вземе решението си. Изданието информира, че съдебният състав е приел изцяло позицията на адвоката на Кордовска, според когото от 12 до 20 юни 2014 г. цяла България се била изредила да тегли депозитите от КТБ. Прокуратурата не е участвала по делото в Административния съд и не се е противопоставила на довода, че Кордовска \"не е направила нищо по-различно от останалите няколко хиляди граждани, търговски организации и държавни дружества, които и без да рзполагат с т. нар. вътрешна информация са започнали изтегляне на средствата си\", пише \"Сега\". Според съда КПКОНПИ нито твърди, нито е доказала, че Кордовска е извършила нещо, което да я постави в конфликт на интереси, защото трябвало частният интерес да влияе върху безпристрастното и обективно изпълнение на служебните правомощия. Комисията е осъдена да плати 621 лв. разноски, но може да обжалва пред Върховния административен съд. В момента Кордовска е зам.-председател на Фонда за гарантиране на влоговете.", "date": "2019.03.11", "title": "Изтеглянето в последния момент на влог във фалиралата КТБ от бивш БНБ -шеф се оказа неукоримо"}
{"url": "https://www.faktor.bg/bg/articles/yavor-kolev-ruska-grupa-e-zapodozryana-za-atakata-po-vreme-na-izborite-prez-2015-g", "text": "Руската хакерска група Fancy bear е основен заподозрян за организирането на кибератаките срещу сайтовете на ЦИК, МВР и няколко други институции по време на местните изборите у нас през 2015 г. Това съобщи началникът на киберпрестъпност в ГДБОП комисар Явор Колев. Той посочи, че групата е свързвана с руското военно разузнаване. Същата организация е заподозряна и за намесата в американските президентски избори 2016 г., пише \"24 часа\".", "date": "2019.03.11", "title": "Хакери на руското военно разузнаване са атакували изборите у нас през 2015 г."}
{"url": "https://www.faktor.bg/bg/articles/novini/svyat/silni-vetrove-ostaviha-bez-tok-stotitsi-hilyadi-domakinstva-v-chehiya", "text": "Силни поривисти ветрове оставиха тази нощ без ток почти 350 000 домакинства в Чехия.  Поради многобройните аварии днес се налага да бъдат ограничени доставките на електроенергия в 10 от общо 14-те области на Чехия, съобщи пред журналисти Соня Голингерова, прессекретар на националния оператор \"Чешки енергийни компании\". Тази сутрин без електричество вече са били 240 000 домакинства в Чехия. Вятърът изтръгвал дървета с корените и повредил далекопроводите в много райони. Последиците \"се отстраняват с участието на максимално възможните сили, включително пожарникари\", посочи Гилингерова. Лошото време причини смущения в железопътния трафик. На пътуващите с някои крайградски влакове бе препоръчано да използват автобусния транспорт.", "date": "2019.03.11", "title": "Силни ветрове оставиха без ток стотици хиляди домакинства в Чехия"}
{"url": "https://www.faktor.bg/bg/articles/mey-otnovo-razgovarya-s-yunker-za-brexit", "text": "Тереза Мей е имала днес отново телефонен разговор с председателя на Европейската комисия Жан-Клод Юнкер, съобщи говорителят на британския премиер. Той добави, че преговорите за Brexit продължават, предаде Ройтерс, цитирана от БТА. Мей разговаря с Юнкер и снощи, след като преди това в петък и събота имаше такива телефонни разговори с лидери от ЕС с цел да осигури пробив в преговорите за отстъпки в споразумението със съюза за Brexit така, че то да стане по-приемливо за британския парламент. Утре британският премиер се връща в парламента, за да представи отново споразумението си пред британските депутати, които веднъж вече го отхвърлиха през януари с голямо мнозинство. Ако в споразумението няма промени, тя може да се окаже заплашена от още едно тежко поражение. Ден преди споразумението за Brexit да бъде подложено на гласуване в парламента, там ще говори министърът по въпросите на Brexit Стивън Баркли, гласи съобщение в поддържан от опозиционната Лейбъристка партия профил в Туитър. В публикацията обаче се споменава единствено за това, че той ще говори в понеделник, без да се дават повече подробности. Според политическия редактор на Би Би Си Лора Кънсбърг е възможно в понеделник Мей да замине за Страсбург, но това пътуване засега не е потвърдено. \"Динамична\" - това е учтивият начин да се опише ситуацията с това, което се случва в момента\", написа Кънсбърг в Twitter.", "date": "2019.03.11", "title": "Тереза Мей отново разговаря с Юнкер за Brexit"}
{"url": "https://www.faktor.bg/bg/articles/novini/balgariya/izmamnitsata-ruzha-ignatova-bila-biznes-dama-na-godinata-prez-2014-g", "text": "38-годишната Ружа Игнатова – основател на криптовалутата OneCoin, е обвинена от щатската прокуратура за финансови измами и пране на пари в най-малко 21 държави по света. В официално съобщение от прокуратурата заявяват, че мултимилиардната компания на Игнатова е базирана изцяло върху лъжи и заблуди, а криптовалутата им „съществува само в главите на нейните създатели”. На 6 март 33-годишният й брат Константин Игнатов, който в последните 2 години ръководи компанията, е арестуван на летището в Лос Анджелис. Ружа Игнатова обаче остава в неизвестност. На пищна церемония през 2014-а в столичния хотел „Шератон” с участието и на кмета Йорданка Фандъкова, Ружа Игнатова бе наградена с приза „Бизнес дама на годината”. Същата година Игнатова представи новия си проект - криптовалута, наречена OneCoin, която щяла да измести от лидерството вече наложения биткойн. Още на следващата година Игнатова придоби чрез дубайски компании две знакови сгради в центъра на София. Година по-късно Игнатова дори изнесе лекция на бизнес форум в София, организиран от сп. Economist. Лектори на събитието бяха още президентът Росен Плевнелиев и министърът на икономиката Божидар Лукарски. Още тогава обаче изглежда, че около проекта й има нещо гнило, коментира за Дарик Владислав Драмалиев - директор на фондация „Битхоуп”: \"Още тогава, когато говорих с хората покрай нея, стана ясно че те нямат представа от технологията, която обикновено стои зад една криптовалута. Това е просто една илюзия, която съществува в главите на нейните създатели. Нито се търгува на борси, нито се \"копае\" с някакъв хардуер специализиран, няма история на транзакциите, няма пазарна цена. Това всъщност произлиза от факта, че не се търгува на нито една от борсите за криптовалути. Когато няма пазарна цена и цената на нещо не се определя пазарно - тя се манипулира. Цялото нещо е придружено с едни такива презентации на това колко е успешна компанията, как хора са успели след влизането им в компанията\", обяснява Драмалиев.  През октомври 2017-а Игнатова изчезва от публичното пространство, а с компанията се заема по-малкият й брат – Константин Игнатов. Той е арестуван на 6 март на летището в Лос Анджелис по обвинение за финансови измами и пране на пари. В официално съобщение от прокуратурата в Ню Йорк заявяват, че OneCoin е изцяло базирана върху лъжи и заблуди и още от самото начало е създадена само и единствено с цел измама. За това свидетелствали имейл кореспонденции между брата и сестрата, в които Игнатова говори за „стратегия за излизане”, чиято първа опция била: „Вземи парите, бягай и хвърли вината върху друг”. Игнатови подвеждали хора да инвестират в криптовалутата им, като обещавали големи печалби при нисък риск. По данни на прокуратурата до момента са установени около 3,3 милиарда долара на инвеститори. Компанията оперирала огромна международна мрежа, изнасяла презентации в десетки големи градове по света и продавала на инвеститорите си т.нар. „образователни пакети”, чрез които участниците се научавали да „копаят” уанкойни и да търгуват с тях. Въпросните пакети стрували до 55 хил. евро. Старите членове получавали комисиони, ако привлекат нови членове, което се оказало и единственият източник на приходи за компанията. Ружа Игнатова в момента е в неизвестност. Ако бъде задържана и призната за виновна, може да получи до 20 години затвор.", "date": "2019.03.11", "title": "Измамницата Ружа Игнатова била \"Бизнес дама на годината\" през 2014 г."}
{"url": "https://www.faktor.bg/bg/articles/lockheed-martin-ochakvame-pregovorite-balgariya-sasht-za-f-16-blok-70-da-priklyuchat-prez-lyatoto", "text": "Преговорите между правителствата на България и САЩ за закупуването на новите самолети за военновъздушните ни сили се очаква да приключат през лятото. Това прогнозираха  от американския концерн Lockheed Martin, производител на изтребителите Ф-16. В Пловдив компанията представи възможностите на най-новата версия на еднодвигателния изтребител F-16 Блок 70. Джим Робинсън, директор за кампанията на Ф-16 за Европа, уточни, че на правителствено ниво се договаря и цената на сделката. Припомняме, че през януари Народното събрание даде мандат на правителството да започне преговори с американската държава за закупуване на 8 нови изтребители F-16 Блок 70. Предвидените от България средства възлизат на 1 милиард и 800 лева с ДДС, като първоначалната оферта на американците надвишаваше тази сума. Джим Робинсън подчерта също, че е на финален етап изграждането на базата в Южна Каролина за производството на Ф-16 Блок 70 и се очаква през 2021 година да е готов първият изтребител по поръчката на Бахрейн. При успешно приключване на преговорите между България и САЩ първите самолети за страната ни се предвижда да бъдат изработени през 2023 година. „Смятаме да осъществим и партньорство с фирми в България, но не за производство на отделни компоненти, а за поддръжката на самолетите“, подчерта още Джим Робинсън.", "date": "2019.03.11", "title": "Lockheed Martin: Очакваме преговорите България-САЩ за  F-16 Блок 70 да приключат през лятото"}
{"url": "https://www.faktor.bg/bg/articles/novini/balgariya/mon-sanktsii-ako-deteto-ne-hodi-na-uchilishte", "text": "\"Говорим, че липсват достатъчно инструменти за принуда родителите да изпращат децата си редовно в училище. Това, което със сигурност ще направим съгласувано с народните представители, е, да се внесат предложения за изменение на Закона за социалното подпомагане и Закона за семейните помощи за деца, така че в по-дълъг период да се спират семейните помощи\", съобщи министърът на образованието и науката Красимир Вълчев на форум в Хасково, цитиран от БТА. \"Предвиждаме и в Закона за социалното подпомагане и други помощи да бъдат обвързани с посещаемостта в училище, така че да засилим мерките за принуда, с които разполагаме\", добави Вълчев.  Той уточни, че е факт, че сегашните глоби по Закона за предучилищното и училищното образование невинаги се налагат.  \"Кметовете понякога се въздържат. Винаги съм апелирал към тях да не се въздържат, за да се чувства неизбежността на санкциите\", обясни Вълчев и добави, че понякога глобите са и несъбираеми. По негови думи няма как задължителното образование да се реализира без принуда, но тези мерки са всъщност в интерес на децата.", "date": "2019.03.11", "title": "МОН: Санкции, ако детето не ходи на училище"}
{"url": "https://www.faktor.bg/bg/articles/kzk-darzhavata-sazdava-ppech-i-na-pazapa-na-gopiva-koito-deyctvat-v-polza-na-ly-oyl", "text": "Дъpжaвaтa в лицeтo нa Hapoднoтo cъбpaниe, Mиниcтepcтвoтo нa финaнcитe, aгeнция \"Mитници\" и Дъpжaвнa aгeнция зa мeтpoлoгичeн и тexничecĸи нaдзop cъздaвaт дoпълнитeлни пpeчĸи или бeздeйcтвaт и пo тoзи нaчин cъздaвaт изĸycтвeни пpeчĸи пpeд ĸoнĸypeнциятa нa пaзapa нa гopивa в Бългapия. Toзи извoд мoжe дa бъдe нaпpaвeн oт ceĸтopния aнaлиз, пoдгoтвeн oт Koмиcиятa зa зaщитa нa ĸoнĸypeнциятa (KЗK) и пyблиĸyвaн днec, пише money.bg. Oт aнaлизa нa peгyлaтopa мoжe дa ce нaпpaви зaĸлючeниe, чe cъщитe пpeчĸи зa нaвлизaнe нa пaзapa, ĸoитo oщeтявaт нaй-вeчe пo-мaлĸитe пpoизвoдитeли, дeйcтвaт в пoлзa нa eдинcтвeния внocитeл нa cypoв пeтpoл и лидep в пpoизвoдcтвoтo, тъpгoвиятa и диcтpибyция нa нeфтeни дepивaти - \"Лyĸoйл\". Kaĸви ca пpeчĸитe зa нaвлизaнe нa пaзapa? KЗK извeждa ĸaтo eднa oт нaй-гoлeмитe бapиepи зa нaвлизaнe нa пaзapa дaнъчнитe cĸлaдoвe. Peдицa yчacтници нa пaзapa пocoчвaт, чe липcaтa нa cвoбoдни вмecтимocти в дaнъчнитe cĸлaдoвe възпpeпятcтвa внoca. Kaĸтo e извecтнo, нeвъзмoжнocттa дa ce изпoлзвa дaнъчeн cĸлaд пpaви нeвъзмoжнa и вcяĸa cдeлĸa пo внoc и вътpeшнooбщнocтнo пpидoбивaнe. Зaтoвa и KЗK пocoчвa яcнo, чe тoзи пpoблeм cпиpa, a нe пpocтo зaбaвя внoca. Лoгичнo peшeниe нa пpoблeмa би билo cъздaвaнe нa coбcтвeн дaнъчeн cĸлaд. Taм oбaчe cъщo имa peдицa пpeчĸи, oпpeдeлeни cъc зaĸoн. \"Cъздaвaнeтo нa coбcтвeн дaнъчeн cĸлaд изиcĸвa виcoĸa пo paзмep пъpвoнaчaлнa инвecтиция, ĸoятo e нeпocилнa зa пoвeчeтo тъpгoвци, oтнeмa cepиoзeн финaнcoв, aдминиcтpaтивeн и oпepaтивeн pecypc, и имa дългocpoчнa възвpъщaeмocт. Πpoцeдypaтa пo издaвaнe нa лицeнз зa дaнъчeн cĸлaд e тpoмaвa и бaвнa\", пocoчвaт oт KЗK. A имeннo oгpaничeният бpoй yчacтници, ĸoитo paзпoлaгaт cъc cĸлaдoвe cъc знaчитeлeн ĸaпaцитeт, нaмaлявa възмoжнocтитe зa внoc. Cпopeд KЗK \"пoвишaвaнeтo нa дeлa нa внoca нa гopивa би мoглo дa зacили ĸoнĸypeнтния нaтиcĸ нa пaзapa нa гopивa нa eдpo и нa дpeбнo и дa дoвeдe дo пpeдлaгaнeтo нa aвтoмoбилни гopивa нa пo-дoбpи цeни\". Koмиcиятa зa зaщитa нa ĸoнĸypeнциятa дaлeч нe oтбeлязвa тoзи пpoблeм зa пъpви път, нo peaĸция oт cтpaнa нa дъpжaвaтa нямa. Caмaтa \"Лyĸoйл\" твъpди, чe oт oбщo 100 лицeнзиpaни cĸлaдa, caмo 4 ca нeйни, нo ĸлючoв в тoзи cлyчaй e oбeмът: пo дaнни нa KЗK (cъc зaличeни имeнa нa ĸoмпaниитe, нo нaй-вepoятнo \"Лyĸoйл Heфтoxим Бypгac\" и \"Лyĸoйл Бългapия\") двe дpyжecтвa дъpжaт 80% oт cĸлaдoвeтe зa бeнзин A95 и 65% oт тeзи зa дизeлoвo гopивo. Caмo eднo дpyжecтвo дъpжи 80% oт cĸлaдoвeтe зa бeнзин A98. Oт пyбличнитe aнaлизи нa KЗK тeзи дaнни нe cтaвaт яcни, нo peдицa eĸcпepти и дeпyтaти вeчe ca пocoчвaли пyбличнo, чe нaлaгaнитe тaĸcи зa cъxpaнeниe нa гopивo в cĸлaдoвeтe cъщo ca пpeчĸa пpeд ĸoнĸypeнциятa. Ocвeн oгpaничeнитe възмoжнocти зa внoc, cъщecтвyвaт и пpoблeми нa пaзapa нa eдpo в Бългapия. \"Cпopeд cтaнoвищaтa, нaличиeтo нa eдин гoлям пpoизвoдитeл и cъщecтвyвaщитe oгpaничeния пpи внoca пo мope, ĸaĸтo и нeeфeĸтивният дocтъп дo ЖΠ тpaнcпopт нaмaлявaт възмoжнocтитe зa избop нa дocтaвчиĸ. Haлицe ca и мaлĸo нa бpoй гoлeми paзпpocтpaнитeли нa бългapcĸия пaзap, мeждy ĸoитo нямa peaлнa ĸoнĸypeнция. Tвъpди ce, чe тe oпpeдeлят и нaлaгaт eднaĸвo виcoĸи пpoдaжни цeни нa гopивaтa. Taĸa тъpгoвцитe нa дpeбнo, ĸoитo нe внacят гopивa, a ги ĸyпyвaт oт бългapcĸи тъpгoвци нa eдpo, имaт cpaвнитeлнo oгpaничeн избop и тoвa ce oтpaзявa нa цeнaтa зa ĸpaйния пoтpeбитeл\", пишe oщe в aнaлизa. Ocвeн чe дъpжaвaтa нe peaгиpa c мepĸи, ĸoитo дa yвeличaт ĸoнĸypeнциятa, няĸoи пaзapни yчacтници cмятaт, чe ce cлyчвa тoчнo oбpaтнoтo: \"Чacт oт дpyжecтвaтa изĸaзвaт oпaceния, чe пocлeднитe пpoмeни в ЗAДC зa минимaлнитe ĸaпaцитeти нa дaнъчнитe cĸлaдoвe и нa oтдeлнитe peзepвoapи в тexния oбxвaт, щe дoвeдaт дo oтнeмaнe нa лицeнзи зa дaнъчни cĸлaдoвe зa cъxpaнeниe нa нeфтoпpoдyĸти, ĸoeтo нeминyeмo щe дoвeдe и дo нaмaлявaнe нa cъдoвeтe зa cъxpaнeниe нa зaпacи пo ЗЗHH\". Дpyг пpoблeм пpeд ĸoмпaниитe e нaлoжeнoтo cъc зaĸoн пoддъpжaнe нa зaдължитeлни зaпacи. Cпopeд KЗK тoвa зacягa ĸoнĸypeнтнaтa cpeдa. \"Πocoчвa ce, чe ca нeoбxoдими гoлeми pecypcи зa зaĸyпyвaнe нa гopивaтa, зacтpaxoвaнe и cĸлaд, ĸoeтo нa пpaĸтиĸa зaтpyднявa знaчитeлнo внoca зa пaзapнитe yчacтници, c изĸлючeниe нa мyлтинaциoнaлнитe ĸoмпaнии и пpитeжaтeлитe и oпepaтopитe нa paфинepии в oĸoлнитe cтpaни\". Eдин oт yчacтницитe в бpaншa пpeдлaгa oтпaдaнe нa изиcĸвaнeтo тъpгoвcĸитe oпepaтopи дa cъxpaнявaт зaдължитeлни зaпacи и пpexвъpлянe нa тoвa зaдължeниe ĸъм oпpeдeлeн дъpжaвeн opгaн, ĸaтo вcичĸи внocитeли и пpoизвoдитeли дa ce зaдължaт дa зaплaщaт фиĸcиpaнa цeнa зa cъxpaнeниe нa тoн пpoизвeдeнo или внeceнo гopивo. Πoдoбeн opгaн би имaл мнoгo пo-лeceн и eвтин дocтъп дo финaнcиpaнe, зacтpaxoвaнe и cĸлaдoвa нaличнocт, oтĸoлĸoтo вceĸи eдин oпepaтop нa пaзapa, ĸoeтo oт cвoя cтpaнa би yлecнилo внoca. Дpyг гoлям paзxoд, нaлoжeн cъc зaĸoн, e изиcĸвaнeтo тъpгoвцитe дa пpeдocтaвят 12-мeceчнa бaнĸoвa гapaнция зa бъдeщитe им зaдължeния пo ДДC. Oблeĸчaвaнeтo нa внoca, ocвeн чe имa пoтeнциaл дa нaмaли цeнитe, мoжe дa ce oтpaзи нeгaтивнo нa \"Лyĸoйл Heфтoxим Бypгac\", ĸaзвaт oт ĸoмиcиятa. \"Cлeдвa дa ce имa пpeдвид, чe cъщecтвyвaщaтa нa тepитopиятa нa cтpaнaтa paфинepия нa \"Лyĸoйл Heфтoxим Бypгac\" AД имa ĸaпaцитeт нa пpoизвoдcтвo, нaдxвъpлящo peaлнoтo пoтpeблeниe нa гopивa в cтpaнaтa, нeзaвиcимo дaли cтaвa въпpoc зa изcлeдвaнитe в тoвa пpoyчвaнe cвeтли гopивa или вcичĸи ocтaнaли пpoизвoдни нa нeфтa - ĸaтo cypoвинa зa пpoизвoдcтвo. Oт дpyгa cтpaнa, в cъceдни дъpжaви oт EC (Pyмъния, Гъpция) cъщo имa изгpaдeни пpoизвoдcтвeни мoщнocти, ĸoитo биxa мoгли дa oĸaжaт ĸoнĸypeнтeн нaтиcĸ нa \"Лyĸoйл Heфтoxим Бypгac\" AД\", ce зaявявa в aнaлизa нa ĸoмиcиятa. Kpитиĸa и cpeщy нoвитe ĸacoви бeлeжĸи Идeятa нa миниcтъpa нa финaнcитe Bлaдиcлaв Гopaнoв зa oпoвecтявaнe нa ĸacoвитe бeлeжĸи нa цeнитe, нa ĸoитo тъpгoвцитe нa дpeбнo ĸyпyвaт гopивaтa, би нaмaлилo cтoпaнcĸaтa нeзaвиcимocт нa yчacтницитe и би дoвeлo дo \"cъздaвaнeтo нa ycлoвия, ĸoитo дa yлecнявaт ĸoopдиниpaнeтo мeждy yчacтницитe нa пaзapa\".", "date": "2019.03.11", "title": "KЗK: Държавата създава пpeчĸи нa пaзapa нa гopивa,  които дeйcтвaт в пoлзa нa \"Лyĸoйл\""}
{"url": "https://www.faktor.bg/bg/articles/novini/svyat/harvatski-ministar-podade-ostavka-zaradi-paten-intsident", "text": "Хърватският министър на регионалното развитие и фондовете на ЕС Габриела Жалац съобщи, че под натиска на обществеността е поднесла оставката си на министър-председателя Андрей Пленкович след като в събота сутрин, при шофиране със свидетелство за управление с изтекъл срок, удари момиче и й нанесетежки наранявания, съобщи МИА, цитирана от Нова телевизия. Тя съобщи, че е говорила с Пленкович веднага след инцидента, като тази сутрин е подала оставката си. От друга страна, в събота говорителят на правителството Марко Милич каза, че министърът нито е подала оставка, нито някой го очаква от нея. „Подадох оставка от морални и всякакви други причини“, каза Жалац и добави, че абсолютно признава всичко, което се е случило този ден. „Това, което се случи с мен в събота, не бих искала да се случва на никого. Отидох до магазина, когато пред автомобила ми изскочи момиче. Аз го ударих, след което веднага му помогнах доколкото можех. Повикахме полиция и Бърза помощ и я отведохме в болницата във Винковци и оттам в Осиек“, обясни хърватският министър. Що се отнася до шофьорската книжка, тя каза, че тъй като не шофира често, не е проверила срока и не е видяла, че е невалидна от 2016 г., но че това не я оправдава. Тя се извини на хърватската общественост, че поради незнание е шофирала без валидна шофьорска книжка.", "date": "2019.03.11", "title": "Хърватски министър подаде оставка заради пътен инцидент"}
{"url": "https://www.faktor.bg/bg/articles/novini/balgariya/yu-angelov-turtsiya-otdelyashe-mnogo-pari-za-glavnoto-myuftiystvo", "text": "\"Нормално е държавата да финансира религиозните общности, защото това гарантира националната сигурност\", коментира пред Нова телевизия депутатът от ВМРО Юлиан Ангелов. \"Ако ние оставим тези вероизповедания да се финансират извън България, тогава допускаме националната сигурност да бъде засегната. Знаете, че Турция се намесва през Главното мюфтийство години наред в България, като Турция отделяше много пари за Главното мюфтийство, което не е нормално\", обясни депутатът. \"ВМРО гласува категорично против опрощаването на задълженията на вероизповеданията, защото считаме, че по този начин държавата толерира определени вероизповедания в България. Не може за едните да опростим 8 млн., а за други – 100 хил. лв. Ние нямаме против държавата да помага и да се намесва в тези неща от гледна точка на националната сигурност, но когато става дума за една несправедливост от гледна точка на това, че Главното мюфтийство на България все пак има хиляди имоти, отпусната е държавна субсидия, т.е. това са около 6 млн. субсидии от държавата за Главното мюфтийство. Ние сме против опрощаването на задължения, които са натрупани основно по съдебни дела срещу българската държава за връщане на вакъфски имоти\", заяви обаче Ангелов.", "date": "2019.03.11", "title": "Ю. Ангелов: Турция отделяше много пари за Главното мюфтийство"}
{"url": "https://www.faktor.bg/bg/articles/ivaylo-penchev", "text": "Единственото хубаво нещо на ниското самочувствие на българина е, че и българските политици ги е срам да си поискат голям подкуп. Той иска 5 лева, вместо да поиска 5 милиона лева. Това коментира бизнесменът Ивайло Пенчев в предаването “Лице в лице” на Би Ти Ви.  Великата Европа е нъвъзможна без конкуренция. Както Путин обещава развитие без да създава конкуретна среда за бизнес в Русия. И колко велика стана Русия, велика е ден до пладне. А пладне идва. Тя препрестанно губи конкуретноспособност. Нищо ново в Русия не се случва, нови технологии там няма, нищо няма.  Русия страда... Аз имам бизнес в 76 държави, Русия е една от тях. Жесток песимизъм цари в Русия. Ако не бяха американците да скачат толкоз много на Русия и да му върви на Путин посланието: \"Нас ни нападат, дайте да се обединим и да се защитаваме\", той щеше да е паднал отдавна.   Помагат му, нападайки го, както помагаха на Фидел Кастро, обясни Пенчев. Посланието на Еманюел Макрон се свежда до това - по-малко конкуренция, повече регулация. Посланията му са неосъществими. По-обезкуражаващо от това кое. Във Франция, ако не си ляв, няма шанс да се харесаш на обществото, заяви предприемачът. По думите му не е работа на политиците да регулират, която и да е заплата, дори това да е минималната. Единственият начин, по думите му, Европа да стане по-силна, е да е по-конкурентоспособна. Някои от неща, които иска Макрон, са разумни. Силна Европа е много трудно постижима, по начина, по който сме тръгнали да я постигаме, каза Ивайло Пенчев. Америка е по-свободна от Европа откъм правене на бизнес, заяви той. Патосът на Европа е да има много равенство, а не да има много свобода, каза Пенчев. Не ми е по-лесно да работя във Франция, отколкото в Сингапур. Няма европейска идентичност, каза той.", "date": "2019.03.11", "title": "Ивайло Пенчев: Жесток песимизъм цари в Русия"}
{"url": "https://www.faktor.bg/bg/articles/novini/balgariya/mladezhi-spasiha-zhivota-na-dete-zavlecheno-ot-ledenite-vodi-na-vodopad-suchurum", "text": "Младежи спасиха живота на дете в Балкана над Карлово. Инцидентът е станал в неделя следобед, когато три 12-годишни момичета се разхождали в гората в близост до водопада Сучурум край градския парк на подбалканското градче. Едно от децата паднало в реката и водата го повлякла към водопада. Само бързата намеса на случайно минаващи наблизо младежи спасила живота на момичето, което било в безсъзнание в ледените води. Младежите веднага сигнализирали на 112 и детето било извадено.", "date": "2019.03.11", "title": "Младежи спасиха живота на дете, завлечено от ледените води на водопад Сучурум"}
{"url": "https://www.faktor.bg/bg/articles/bolnichniyat-list-na-kamenarov-e-redoven-ustanovi-zdravnata-inspektsiya", "text": "Болничният лист на генералния директор на БНТ Константин Каменаров, с който той отложи за пореден път делото си за шофиране след употреба на алкохол, е редовен. Това е установила проверка на Столичната здравна инспекция, която е била поискана от съда. \"От направената проверка се установи, че са спазени изискванията за констатиране на неработоспособност на г-н Каменаров и издаването на болничен лист съгласно Наредбата за медицинската експертиза\", пише в отговора на здравната инспекция до съда, цитиран от \"Сега\". Проверката се наложи, тъй като според представения болничен лист Каменаров е в отпуск по болест от 14 до 22 февруари. Въпреки това на 19 февруари в централната емисия на БНТ той беше показан като участник на конференция в Брюксел за предизвикателствата пред аудиовизуалните медии във времето на дигитална революция. Поредното заседание по делото е насрочено за 13 март.", "date": "2019.03.11", "title": "Болничният лист на Каменаров е редовен, установи здравната инспекция"}
{"url": "https://www.faktor.bg/bg/articles/povdignaha-obvinenie-na-kmetitsata-na-zlatitsa-za-prisvoyavane-na-1-mln-leva", "text": "Софийската градска прокуратура повдигна обвинение на Магдалена Иванова, кмет на община Златица, за извършено от нея документно престъпление по чл. 311 от НК и за длъжностно присвояване в особено големи размери. Това съобщиха днес от пресцентъра на прокуратурата. През януари 2014 г. Иванова съставила декларация с неверни обстоятелства около ремонта на училището в града. Различните етапи от проекта на обща стойност над 100 000 лв., били финансирани и изпълнени по договор между общината и частно дружество. Иванова изготвила официалния документ с невярно съдържание с цел да бъде използван пред Областния управител и така да бъде платено двойно за ремонта, твърди прокуратурата. Държавното обвинение привлякло Иванова и за длъжностно присвояване за 1 000 000 лева. Средствата били отпуснати като целеви субсидии за капиталови разходи, а Иванова се разпоредила със сумата, като наредила плащане по фактура за извършени ремонти. Разследването срещу Иванова е от 2017 година за престъпление по служба. Срещу кметицата Иванова има и сигнал от депутати от ГЕРБ с твърдения за „фрапиращи нарушения“. От съобщението на държавното обвинение става ясно, че са събрани доказателства за присвояването на целеви субсидии за капиталови разходи по програма „Растеж и устойчиво развитие на регионите“ и че Магдалена Иванова е имала съучастник  - общински служител и шеф на фирма. Парите били присвоени с подправени фактури, в които стойността на строително-монтажните работи били многократно завишени.  Ако бъде призната за виновна, Иванова може да бъде осъдена на затвор до 20 години и конфискация на имущество.", "date": "2019.03.11", "title": "Повдигнаха обвинение на червена кметица за присвояване на 1 млн. лева"}
{"url": "https://www.faktor.bg/bg/articles/tsvetanov-shte-prisastva-na-otkrivaneto-na-obnoveniya-ploshtad-georgi-izmirliev-makedoncheto-v-blagoevgrad", "text": "Председателят на ПГ на ГЕРБ и зам.-председател на партията Цветан Цветанов ще присъства днес, 11 март 2019 г. (понеделник), от 17:30 часа на откриването на обновения площад „Георги Измирлиев-Македончето“ в Благоевград. Площад „Георги Измирлиев-Македончето“ бе изцяло обновен по проект „Благоустрояване на градската среда“, който се осъществява с финансовата подкрепа на Оперативна програма “Региони в растеж” и е на стойност 5.5 млн. лв. Това е първи ремонт на площада от 30 години насам, като са извършени укрепителни дейности  на носещите конструкции, старите плочки са подменени, фонтаните са ремонтирани, реконструирани са зелените площи и са обособени нови зони за отдих. След отслужването на тържествения водосвет ще има и богата културна програма.", "date": "2019.03.11", "title": "Цветанов ще присъства на откриването на обновения площад „Георги Измирлиев-Македончето“ в Благоевград"}
{"url": "https://www.faktor.bg/bg/articles/zhalt-kod-za-snyag-dazhd-i-vyatar-v-21-oblasti-vav-vtornik", "text": "Валежи от дъжд и значителна облачност обхващат цялата страна във вторник. Жълт код за силен вятър и обилни валежи от дъжд и сняг е обявен в 21 области на страната. Опасност от силен вятър ще има в областите Кюстендил, Благоевград, Смолян, Кърджали, Хасково, Ямбол, Сливен, както и по цялото Черноморие. Предупредителен код заради валежи от дъжд и сняг е издаден за Монтана, Враца, Плевен, Ловеч, Габрово, Велико Търново, Търговище, Разград, Русе  През нощта по високите полета на Западна България, в Предбалкана и на места в Североизточна България дъждът ще премине в сняг и ще се образува снежна покривка. В останалата част от страната ще вали дъжд и на много места валежите временно ще са интензивни и значителни по количество. През нощта срещу сряда от северозапад валежите ще започнат постепенно да отслабват и спират. Вятърът ще се ориентира от север-североизток, ще е умерен, в източната половина от страната и по долината на Струма и Места, временно до силен. С него ще продължи да нахлува студен въздух. Минималните температури ще са от 1 до 6 градуса, а максималните - между 3 и 8 градуса.", "date": "2019.03.11", "title": "Жълт код за сняг, дъжд и вятър в 21 области утре"}
{"url": "https://www.faktor.bg/bg/articles/obshtestvo/zakon-i-red/obviniha-kmeta-na-sozopol-prisvoil-blizo-2-miliona-leva", "text": "Софийската градска прокуратура обвини кмета на Созопол Панайот Рейзи в длъжностно присвояване в особено големи размери. Според обвинението в период от 3 години 33 пъти присвоил близо два милиона лева. Това станало чрез фалшиви договори и фактури. Парите били плащани от бюджета на общината по фактури за ремонти. Сумите обаче постъпвали по сметка на физическо лице, нямащо нищо общо с фирмата изпълнител. Самите фактури и договори не произхождали от лицата, сочени за техни автори.", "date": "2019.03.11", "title": "Обвиниха кмета на Созопол, присвоил близо 2 милиона лева"}
{"url": "https://www.faktor.bg/bg/articles/obshtestvo/zakon-i-red/nyama-nasrocheno-delo-za-myarkata-na-arabadzhievi", "text": "Искането за задържане и за екстрадиция е отправено с европейска заповед от специализираната прокуратура до испанските власти. Това, което обясниха специалистите в Испания е, че в тази ситуация испанският съд е длъжен да информира само българската специализирана прокуратура за това каква е съдбата на семейството. Дори е възможно българските власти да бъдат уведомени ден преди тяхната екстрадиция. Това може да стане и след един месец. Екипът на бТВ в Испания е изпратил запитване до всички съществуващи съдилища в региона, както и до Националния съд в Мадрид, но засега няма информация къде се намират задържаните. До момента дело за гледане на мярката на семейството не е насрочено. Възможно е решението дали да останат в ареста да бъде взето и без те да присъстват в съдебната зала. Властите в Испания много бавно решават всички дела. Когато има искане за екстрадиция, испанските власти никога не отказват екстрадиция, такава е практиката. Очакваме да разберем кога ще бъдат екстрадирани непосредствено преди самия полет.", "date": "2019.03.11", "title": "Няма насрочено дело за мярката на Арабаджиеви"}
{"url": "https://www.faktor.bg/bg/articles/obshtestvo/zakon-i-red/parlamentat-ima-pravo-da-obyavi-danachna-amnistiya", "text": "Парламентът е в конституционните си правомощия да обяви данъчна амнистия и промените в Закона за вероизповеданията имат точно такъв правен резултат.  Това заяви за „Дарик”  бившият конституционен съдия Пламен Киров. Той обясни, че  в конкретния случай с неплатените от Главното мюфтийство задължения към държавата  става въпрос не за опрощаване на дългове, а за амнистия на вземанията.   Според бившия конституционен съдия Пламен Киров парламентът има правомощия да прецени дали да амнистира задължения към държавата, било то събираеми или несъбираеми и да обяви със зкон амнистия за тях. Това по думите му не противоречи на Конституцията. Той добави, че се бъркат правните понятия амнистия и опрощаване.   „Значи очевидно не става въпрос за опрощаване, защото се опрощават само несъбираеми вземания към държавата. И това е правомощие на парламента. Парламентът може повече от това, което може президентът. Той може да обяви данъчна амнистия и това става със закон, тъй като парламентът упражнява своите правомощия преди всичко като приема закони, там където се налага да създава нормативна уредба. При данъчната амнистия се опрощават не само несъбираеми вземания, но и събираеми. Въпросът е какво парламентът прецени за целесъобразно във връзка с приходната част на държавния бюджет. Или можеш да се лишиш от определени приходи, с оглед на някаква по-висша цел. В случая с гласуване на измененията в закона за вероизповеданията, макар и законът да не е обявен публично като данъчна амнистия, той има такъв правен резултат. Аз не знам дали тази преценка е правилна, не знам какви са мотивите на парламента. Истинските мотиви на мнозинството, което гласува. Но, че парламентът е в конституционните си правомощия да го направи, според мен е така.“   В петък Народното събрание прие на първо четене промени в Закона за вероизповеданията, с които неплатените от Главното мюфтийство 8 млн. лв към 31 декември 2018 година ще бъдат амнистирани. Амнистията е валидна и за Българската православна църква, но тя няма задължения.   В хода на дебатите се чуха призиви законът на де се приема, защото е противоконституционен, тъй като само президентът има право да опрощава дългове към държавата.", "date": "2019.03.11", "title": "Парламентът има право да обяви данъчна амнистия"}
{"url": "https://www.faktor.bg/bg/articles/uchenik-s-ostro-otvoreno-pismo-do-korneliya-ninova-bsp-tryabva-da-bade-zakrita-napalno", "text": "Ученик от 11 клас написа остро отворено писмо срещу Корнелия Нинова и БСП, съобщава tribune.bg.   „БСП са една организирана престъпна група, която иска отново да е на власт и да затрие всичко, което е направено до момента. Корнелия Нинова е намерила начин да контролира част от хората, но защо не може да влияе на младите хора защото младите мислят и виждат как БСП се разпада всеки ден . Те могат само да говорят и да лъжат . Създадоха си и телевизия за да им е още по - лесно да лъжат най- вече пенсионерите. Г-жо Нинова моля ви спрете с този филм , в който сте се вкарали. Като не искате да ходите на работа по - добре напуснете парламента завинаги вашите избиратели за това ли са ви избра ли да не ходите на работа ли? Толкова нагли, фалшиви и смешни сте, че вече никой не ви вярва. За какво искате да спечелите евроизборите като вие изобщо не зачитате Европа и всичко финансирано? БСП трябва да бъде закрита напълно!“", "date": "2019.03.11", "title": "Ученик с отворено писмо до Корнелия Нинова: БСП трябва да бъде закрита напълно"}
{"url": "https://www.faktor.bg/bg/articles/novini/svyat/turskata-ikonomika-navleze-v-retsesiya", "text": "Турската икономика навлезе в рецесия след трипроцентов спад за последната четвърт на 2018-та. Според Турския статистически институт икономиката се е свила с 2,4% за последните три месеца на годината. Предишните три също завършиха с отрицателен растеж, което реално е начало на рецесия. Турция беше в такава последно през 2009 г. вследствие на световната икономическа криза. Ръстът на БВП за 2018 г. е 2,6%, което е значително по-малко от регистрираните за 2017 г. 7,4%. Инфлацията е друг сериозен проблем пред турската икономика. Тя достигна 25,24% през октомври, като през февруари вече бе под 20%. Лирата загуби от стойността си, като днес един долар струва 5,44 лири. Икономическите показатели са сериозен проблем пред президента Реджеп Тайип Ердоган, чиято Партия на справедливостта и развитието се готви за местни избори на 31-ви март.", "date": "2019.03.11", "title": "Турската икономика навлезе в рецесия"}
{"url": "https://www.faktor.bg/bg/articles/georgi-gergor-se-hvali-az-sam-ruski-grazhdanin-i-tochno-s-ukaz-na-medvedev", "text": "БСП ще спечели евроизборите със средства, които са легитимни и законни. Това заяви Георги Гергов, председател на БСП Пловдив - област в седмичното обзорно политическо предаване \"Беновска пита\" по Канал 3 и Радио К2. Както винаги БСП е готова за избори, колкото и да се съмняват нашите опоненти. Вие, видяхте залата, присъствието на хората, духа на хората и ние се готвим за победа. Това е положението, заяви той. Моят личен фаворит за водач на листата го казах на конгреса – Сергей Станишев. И ще се аргументирам защо. Сергей Станишев е човек, който е доказал себе си в годините. Той е европейски политик, доказал, че може, и аз вярвам в него. Да, за тези години, в които той е участвал в управлението сигурно има негативи, които в този момент неговите опоненти ги използват. Но, той е най-подготвеният. И е просто смешно да се мисли, че лидер на ПЕС да не е в листата или водач на листата. Тъй, че аз просто следвам логиката. Аз съм всъщност бизнесмен, освен политик и винаги преценявам на коя карта трябва да се заложи и как трябва да се играе. В този момент, ако искаме ние, трябва да заложим на тази карта - Сергей да води листата. Моите опоненти ще кажат \"Ние ще загубим изборите, ако сложим Сергей\" да води листата. Тъй че ще коментираме след изборите, но много е важно как ще се подреди листата. Много е важно това нещо, от това зависи изходът на изборите. Вие знаете, че като извадиха такъв кандидат за президент, ГЕРБ загубиха изборите, продължи пловдивският червен лидер. Сергей Станишев сам се оттегли, той пое един много сериозен пост в Европа и аз смятам, че БСП дали е загубила, или не е загубила, ние сме съвсем различна партия. Ние не сме лидерска партия. Ако Бойко Борисов не е лидер на ГЕРБ, ми те ги няма, коментира Гергов. Държим се партийно с Корнелия Нинова и смятам, че няма нужда от забиване на ножове в гърба. Отиваме към избори, това означава бием в една точка, иначе лошо Той коментира и присъствието си при посрещането на руския премиер. .Аз съм трети мандат почетен консул на Руската федерация …и съм руски гражданин, и точно с указ на г-н Медведев.  Когато точно той ми подписа указа, тогава стана президент. И е нормално да бъда поканен на посрещането на г-н Медведев. Какво да Ви кажа, дано това, което се случва и се говори, да се случи. \"Южен поток\" беше доста интересна схемата, която не проработи на базата на доста заложени подводни мини. Тъй, че това ще се случи. България ще има и \"Белене\", България ще има и \"Турски поток\" или \"Балкански поток\", или както ще да го наричат. Но, няма Русия да не използва този момент на вариант, в който да не отклонява от \"Турски поток\" друга тръба, за да идва надолу. Няма как да не ѝ се случи. Може да отнесе времето, две-три години. Може да не е в мандата на Борисов или на следващите, но това ще се случи, защото е необходимост, реалност. Ние може да имаме газ за нас, но утре може да не достига, смята Гергов", "date": "2019.03.11", "title": "Георги Гергов се хвали: Аз съм руски гражданин, с указ на Медведев"}
{"url": "https://www.faktor.bg/bg/articles/novini/balgariya/devet-dushi-sa-raneni-v-katastrofa-momiche-e-s-opasnost-za-zhivota", "text": "Девет души са ранени при челен сблъсък между два автомобила край Варна. Тежката катастрофа е станала на около 15:30 часа, на 10 март на пътя за град Вълчи дол.  21-годишен водач на „Сеат” е навлязъл  в лентата за насрещно движение и се ударил във „Фолксваген”.  Младият водач и двама негови спътници са настанени в болница. Най-тежко е състоянието на 18-годишно момиче, което с черепно-мозъчна травма и за живота му има опасност за живота й.  Две жени и 3-годишно дете, които са били в другата кола, също са приети за лечение. Другите пострадали при инцидента са се разминали с по-леки травми. Още седем души са ранени в катастрофи през почивните дни, а шофьор на „БМВ” загина в град Долни Чифлик. Както Дарик вече съобщи 44-годишният мъж се блъсна последователно в бетонен стълб и бетонна ограда, след което колата се преобърна и той почина на място.  61-годишна жена е със счупени крака, след като е била пометена на пешеходна пътека в центъра на Варна. Пострадалата е пресичала на кръстовището на улиците „Бачо Киро” и „Русе”, когато е била ударена от „Мазда”, управлявана от 54-годишна водачка.  Други две жени са настанени в болница с фрактури, след като 19-годишна шофьорка не спря на знак „Стоп” и се блъсна в преминаваща кола. Велосипедист е с травми, след като пиян се удари в паркиран автомобил на варненската улица „Кестен”. Проверката с дрегер му е отчела 1,37 промила алкохол.", "date": "2019.03.11", "title": "Девет души са ранени в катастрофа, момиче е с опасност за живота"}
{"url": "https://www.faktor.bg/bg/articles/novini/svyat/izvanredno-katsane-na-samolet-v-baku-zaradi-bombena-trevoga", "text": "Самолет на Уралските авиолинии се е приземил извънредно в Баку заради подозрение за бомба, съобщи РИА Новости. \"Еърбъс A321\" от Бахрейн за Москва е кацнал благополучно на международното летище „Хайдар Алиев“. Причината е подозрение на командващия самолета за бомба на борда”, се казва в съобщение на пресслужбата. Според пресслужбата на Летище Баку, е имало поне 225 души на борда на самолета, пътуващ към Москва от Бахрейн. Авиокомпанията потвърди, че има съобщения за неидентифицирани обекти на борда. След проверка не е установено наличие на бомба, съобщиха от руското посолство в Азербайджан, цитирано от агенцията.", "date": "2019.03.11", "title": "Извънредно кацане на самолет в Баку заради бомбена тревога"}
{"url": "https://www.faktor.bg/bg/articles/ot-hds-iskat-ostavkata-na-kantslera-angela-merkel", "text": "Консервативните кръгове в германския Християндемократически съюз поискаха оставката на канцлера Ангела Меркел. Управлението на страната трябва да бъде поето веднага от лидера на партията Анегрет Крамп-Каренбауер, настояха те в открит призив и прогнозираха скорошно разпадане на управляващата коалиция и предсрочни избори в Германия, пише \"Фокус\". „Съюз за ценности“ е група от силно консервативни членове на ХДС в Германия със силно влияние в партията. Техният председател Александър Мич се обърна с отворено писмо към канцлера Меркел, искайки предсрочната ѝ оставка.  „За ХДС ще е най-добре Меркел да се оттегли от поста си и възможно най-бързо да го предаде на лидера на ХДС Анегрет Крамп-Каренбауер“, заявява той. Само тогава Германия може да се сдобие с нов политически кабинет, който да промени миграционната и икономическата политика на страната. Според Мич това е неминуемо, тъй като голямата коалиция няма да издържи мандата си докрай и ще се разпадне. „Най-късно след местните избори в източната част на Германия социалдемократите ще напуснат коалицията. ХДС трябва да е подготвен за това“, смята Мич. Дискусията за изтегляне от коалицията бе подета още в петък от членове на Социалдемократическата партия.  „Има обещания, които сме поели към избирателите. Не може да бягаме от тях“, бе реакцията пък на ХДС.", "date": "2019.03.11", "title": "От ХДС  искат оставката на канцлера Ангела Меркел"}
{"url": "https://www.faktor.bg/bg/articles/radev-ot-sloveniya", "text": "Словения постига деполитизация на историята, която може да влияе негативно върху съвременните процеси. Осъзнавам колко сложен и продължителен може да е този процес и искам да поздравя президента Борут Пахор за този успех. Това заяви в Любляна българският президент Румен Радев, който заедно със съпругата си Десислава Радева са на официално държавно посещение в Словения. Радев изтъкна високата интензивност на сътрудничеството между България и Словения. Като пример за двустранното сътрудничество Радев посочи откриването на посолство в България, което работи от 2018 г. Една от инициативите е организирането на бизнесфорум. Желанието за участие бе много високо. Това показва нашето желание да работим заедно и обща цел да повишим двустранния обмен. С президента Пахор очакваме да се задълбочават бизнесконтактите и да търсим нови, ефективни форми на бизнессътрудничество. Имаме пряка авиолиния между Любляна и София. Президентът Пахор пристигна с първия полет на Adria Airways, изтъкна Радев. Той отчете, че след откриването на пряката авиолиния има увеличение на броя на туристите, очакваме и по-високи резултати в областта на бизнеса. Разширяването на ЕС и НАТО със страните от Западните Балкани е ключов фактор за стабилност, сигурност и просперитет, категоричен е Радев. Обсъдихме и предизвикателствата пред бъдещето на Европа и нашата обща позиция и общи политики да работим заедно за сигурна, солидарна и силна Европа, уверена в утрешния ден, каза българският президент. По думите му образованието, науката и културата са били свързващ елемент между нашите два народа. По време на официалното посещение на президента Румен Радев и съпругата му Десислава Радева са планирани и срещи с министър-председателя Марян Шарец, с председателя на парламента Деян Жидан и с кмета на словенската столица Зоран Янкович. В Любляна българският президент и съпругата му ще присъстват на прием по повод Националния празник на Република България - 3 март, даван от посолството на Република България в Словения за дипломати, изтъкнати представители на словенското общество и на българската общност.", "date": "2019.03.11", "title": "Радев в Словения: За България е важно да работим заедно за сигурна, солидарна и силна Европа"}
{"url": "https://www.faktor.bg/bg/articles/boy-i-aresti-v-moskva", "text": "Най-малко 28 души са задържани днес на протеста в Москва срещу проектозакон за \"независим от чуждестранни сървъри интернет\", който демонстрантите определят като цензура и опит да се изолира страната от останалия свят. Радио Свобода съобщава, че има поне три случая на полицейско насилие срещу протестиращите, две от пострадалите от ударите и ритниците на полицаите са жени. Хиляди демонстранти излязоха по улиците на Москва, за да защитят свободния интернет в страната си. Скандалният проектозакон предвижда да се попречи на руски сайтове да функционират чрез чуждестранни сървъри. Предложението беше разкритикувано като опит да се контролират съдържанията в мрежата и дори постепенно да се изолира руският интернет в контекста на засилващия се натиск на властите върху онлайн свободата, отбелязва Франс прес. Според организаторите на протеста в Москва са присъствали 15 000 души. Миналата седмица руският месинджър Telegram, който властите неколкократно се опитаха да блокират, но без успех, призова потребителите си да участват в днешната демонстрация. Целта на проектозакона, според Telegram, е \"тотална цензура\". Текстът предстои да бъде одобрен при решаващ вот на второ четене в долната камара на парламента.", "date": "2019.03.11", "title": "Бой, ритници и арести в Москва, полицаи пребиха две жени"}
{"url": "https://www.faktor.bg/bg/articles/mezhdunarodnata-kontaktna-grupa-za-venetsuela-se-sabira-v-v-kraya-na-mart", "text": "Второто заседание на Международната контактна група за Венецуела ще се проведе в края на месец март. Това подчерта говорителят на Европейска служба за външна дейност Мая Коциянчич, предава TACC. Tочната дата на заседанието все още не е конкретизирана. Към настоящия момент е известно, че срещата ще се състои в Латинска Америка. Съгласно думите на Коциянчич, дневният ред на заседанието също ще бъде обявен по-късно. Първото заседание на Международната контактна група за Венецуела се проведе на 7 февруари в Уругвай. Върховният представител на ЕС по въпросите на външните работи и политиката на сигурност Федерика Могерини, която председателстваше събитието, обеща, че групата ще предостави „широки международни гаранции за провеждането на нови избори във Венецуела\", а също и че „няма да позволи политизиране на помощта за страната\". По-рано Могерини многократно заявяваше, че целта на създаването на тази групата не е да се осигурят преговори между правителството и опозицията, а да се подготви „прехвърлянето на властта чрез демократични избори\", припомня агенциятa=", "date": "2019.03.11", "title": "Контактната група за Венецуела се събира в края на  март"}
{"url": "https://www.faktor.bg/bg/articles/novini/svyat/zukarbarg-imal-taen-tunel-za-byagstvo-v-tsentralata-na-facebook", "text": "Да бъдеш Марк Зукърбърг през 2019 г. със сигурност не е лесно или безопасно, особено като се имат предвид всички скандали, в които е замесен Facebook. Зукърбърг е мишена на непрекъснати вербални атаки, но със сигурност има и хора, които биха помислили и за физическо посегателство срещу изпълнителния директор на социалната мрежа. Тази седмица се появиха коментари от служители на Facebook, според които Зукърбърг е толкова загрижен за сигурността си, че дори е изградил таен тунел за бягство в една от конферентните зали в централата на компанията. Според неназовани източници отворът на тунела е в непосредствена близост до масата на Зукърбърг, а самата конферентна зала има бронирано стъкло, съобщава Нова телевизия. Говори се, че тунелът води директно до един от паркингите в централата на Facebook в Калифорния, откъдето милиардерът може да избяга в случай на опасност. Изданието \"Бизнес Инсайдър\" съобщава, че управителният съвет на компанията е одобрил бюджет от 10 млн. долара за безопасността на цялото семейство Зукърбърг. Официалните данни показват, че през 2017 г. личната безопасност на собственика е струвала 7,3 милиона долара.", "date": "2019.03.11", "title": "Зукърбърг имал таен тунел за бягство в централата на Facebook"}
{"url": "https://www.faktor.bg/bg/articles/stolichani-za-remonta-na-grafa", "text": "Ремонтът на столичната улица \"Граф Игнатиев\" не спира да дава поводи на гражданите за оплаквания. Първо бяха ограничителите по трасетата на трамваите, които разбуниха духовете. После криво наредените плочки, стърчащи кабели и тръби. Преди дни група младежи порицаха ремонтната дейност на улицата, като разпънаха плажни чадъри и шезлонги до голяма купчина с пясък. Темата за смяната на името на улицата също стана повод за бурни реакции.  \"Беше обявено обществено обсъждане на проекта. Зададох въпроса на какъв етап е инвестиционният процес. Главният архитект Здравко Здравков отговори, че е влязло разрешение за строеж. За какво обсъждане говорим, щом вече има решение? На 7 май започна безобразието, а не ремонтът. Цял живот се занимавам със строителство. Не съм виждал по-голямо строително безобразие. Няма такова нещо като пешеходна зона с трамваи. Къде са тротоарите? Отводняването също е огромен проблем. Главният архитект явно не е ходил по \"Графа\" по време на дъжд. Минават кабели под бетона, които за да се сменят трябва всичко да се изкърти\", обясни един от живущите в района Петър Ненов. Пред репортера на \"България он Еър\" Димитър Димитров друг от потърпевшите от ремонта на \"Графа\" изтъкна, че строителите не работят. Според него работниците идват късно, почват да си пият кафетата на слънце и да си гледат телефоните.", "date": "2019.03.11", "title": "Столичани за ремонта на \"Графа\": Безобразие - стърчащи кабели и тръби, криво наредени плочки"}
{"url": "https://www.faktor.bg/bg/articles/izpravyat-vetko-i-marinela-arabadzhievi-pred-sada-v-ispaniya", "text": "Ветко и Маринела Арабаджиеви се очаква да бъдат изправени пред съда в Испания. Те бяха задържани за 72 часа след акция на испанските власти в четвъртък сутринта в жилище, използвано от Георги Семерджиев, известен като Жоро Шопа, намиращо се в Кабрера де Мар в близост до Барселона. Пред испанския съд Ветко и Маринела Арабаджиеви трябва да заявят дали искат да бъдат съдени там или екстрадирани в България. Заместник главният прокурор Иван Гешев разясни, че ако изразят желание да бъдат върнати в страната, това може да стане в рамките на 15 дни, докато в противен случаи предстои дело на две съдебни инстанции. Ветко и Маринела Арабаджиеви бяха издирвани с европейска заповед за арест от края на август миналата година. На двамата задочно са повдигнати обвинения за участие в организирана престъпна група за данъчни престъпления - укриване на данъци и пране на пари. При специализирана операция на 31 август 2018 г. в офиси и хотели на семейство Арабаджиеви в София и Пловдив бяха задържани 10 лица във връзка с разследване за данъчни престъпления и пране на пари. Впоследствие имуществото на Арабаджиеви беше запорирано от НАП. Зам. главният прокурор Иван Гешев тогава коментира, че нанесената от сем. Арабаджиеви щета върху държавата е в размер на около 9 млн. лв. При акцията бяха иззети над 10 млн. лева в брой и автопарк за 5-10 млн. лева. Впоследствие обвинения бяха повдигнати на шест души, сред които и на син на семейство Арабаджиеви – Вълчо. Към момента Вълчо Арабаджиев е в ареста по обвинения за участие в престъпна група за пране на пари, ръководен от родителите му. Съдът остави за постоянно в ареста двете служителки Елена Караянева и Ромелия Кирилова, които също са обвинени за участие в групата. През януари т.г. Апелативният съд в Пловдив отмени окончателно наложените от НАП запори на сметки и имоти на Ветко и Маринела Арабаджиеви на стойност 16 млн. лв. с мотива, че имотите и сметките са били запорирани като обезпечение на задължения, които обаче са значително по-малки и възлизат на малко над 640 000 лв.", "date": "2019.03.11", "title": "Изправят Ветко и Маринела Арабаджиеви пред испанския съд"}
{"url": "https://www.faktor.bg/bg/articles/za-parvi-pat-kontsernat-proizvoditel-predstavya-u-nas-vazmozhnostite-na-f-16", "text": "Американският концерн, който произвежда изтребителя F-16, за първи път ще  представи възможностите на самолета у нас. Това ще се случи в Пловдив, които евентуално ще се сдобият с новата подобрена версия на F-16, ако сделката бъде финализирана. От американската компания уточняват, че това е най-новата и усъвършенствана модификация на \"еднодвигателния изтребител на НАТО\". До момента Бахрейн и Словакия са поръчали F-16. Едната държава ще купи 16 броя, а другата – 14. Американската компания предлага на България 8 изтребителя за 1 милиард и 800 милиона лева.", "date": "2019.03.11", "title": "За първи път представят у нас възможностите на \"еднодвигателния изтребител на НАТО\" F-16"}
{"url": "https://www.faktor.bg/bg/articles/borisov-etnicheskiyat-mir-i-tolerantnost-tova-mi-e-vazhno", "text": "\"Благодаря ви, че сте тук. Както винаги, имали сме една цел - българските граждани да бъдат спокойни, всеки да си изповядва вярата\". С тези думи се обърна премиерът Борисов към патриарх Неофит и главния мюфтия Мустафа Хаджи, които днес се срещнаха с министър-председателя в Министерски съвет, съобщава правителствената пресслужба.  Премиерът подчерта, че на проведени срещи и със Светия Синод, и с патриарха, и с владиците, и с мюфтийството много ясно е заявено каква е целта на промените в Закона за вероизповеданията.  \"За българските вероизповедания, за вероизповеданията на България, българската държава да си плаща, да не плащат други държави. Това не е и обида към другите държави\", посочи премиерът Борисов.  Той конкретизира, че по този начин няма да може чужди разузнавателни централи да работят по разединението на нашия народ. \"Така че целта е била да поставим всичко на чисто и оттук насетне държавата да си плаща за съответните вероизповедания. Вие – спазвайки закона, съответно да си водите своята отчетност. Това е целта на закона плюс всички останали неща, за които идвахме и на среща в Светия Синод, говорихме, така че ви моля да успокоите хората и вие, че думата сделка в случая няма нищо общо\", категоричен беше премиерът. По време на разговора си с патриарха и главния мюфтия министър-председателят акцентира още веднъж, че целта на закона е - единна държава със сигурност на  религиозната общност, уважение, толерантност.  \"Много пъти сме го правили - владиката от едната страна, ходжата от другата. Всеки да прочете това, което мисли и съответно заедно да работят за единството на държавата“, каза още премиерът Борисов. \"Затова на днешния свят ден ви поканих. Патриархът с мюфтията, докато седят заедно и могат да си говорят, можем да сме спокойни за етническия мир и толерантност. Това ми е важно, всичко останало ще го наредим\", подчерта министър-председателят пред духовните водачи. \"Благодарим, че винаги откликвате на нашите нужди и се стараем да бъдем толерантни\", заяви българският патриарх Неофит по време на срещата в Министерския съвет. Той изрази надежда, че вниманието, което се отделя от правителството по темата, ще бъде полезно за всички вероизповедания и занапред. В разговора главният мюфтия на мюсюлманите в България д-р Мустафа Хаджи коментира, че промените в Закона за вероизповеданията са закъснели.  \"Затова благодаря на българското правителство, във Ваше лице, че Вие намерихте сила и воля да направите това нещо. Необходимо е всички тези въпроси да бъдат решени овреме и ако бяха решени овреме, нямаше да се стигне до такива проблеми,\" заяви още д-р Хаджи.  Той изрази надежда, че оттук нататък промените ще дадат положителен резултат.  \"За да може всички хора в България да бъдат равноправни, за да може всички хора в България да изповядват свободно своята религия, независимо каква е тя, ние в крайна сметка всички сме български граждани и полагаме усилия за запазване на мира в нашето отечество - трябва да бъде ангажимент на всеки един от нас\", подчерта още по време на срещата главният мюфтия на мюсюлманите в България, допълват от пресслужбата на Министерския съвет.", "date": "2019.03.11", "title": "Борисов към Неофит и Хаджи: Етническият мир и толерантност - това ми е важно"}
{"url": "https://www.faktor.bg/bg/articles/patriarh-neofit-blagodarya-na-premiera-borisov-za-dobronamerenite-otnosheniya-kam-veroizpovedaniyata", "text": "Благодаря на премиера Борисов за добронамерените отношения към вероизповеданията. Това каза пред журналисти българският патриарх Неофит след среща при премиера Бойко Борисов с главния мюфтия Мустафа Хаджи, предаде Агенция „Фокус“.   „Разговорът беше полезен. Всички очакват от нас да бъдем в добри отношения. Благодаря на нашия премиер, че има добронамерени отношения към вероизповеданията. И нека да бъдем с отворени отношения“, заяви патриарх Неофит.", "date": "2019.03.11", "title": "Патриарх Неофит: Благодаря на премиера Борисов за добронамерените отношения към вероизповеданията"}
{"url": "https://www.faktor.bg/bg/articles/glavniyat-myuftiya", "text": "Приходите от имотите на мюфтийството не са достатъчни, за да се покрият задълженията към държавата. Това каза пред журналисти главният мюфтия Мустафа Хаджи след среща при премиера Бойко Борисов с българския патриарх Неофит, предаде Агенция „Фокус“.  „Срещата с премиера и патриарх Неофит мина в дух на толерантност, разбирателство. Ние като граждани на тази държава имаме ангажимент да пазим мира и спокойствието. Всеки според позицията, в която се намира, трябва да направи всичко възможно да запази мира. Ние винаги сме казвали, че България имаше „възможността“ да направи това, което стана около нас - в съседните държави. Но мъдростта на българския народ не позволи да се случи това. Оттук нататък всеки един гражданин трябва да направи всичко възможно да запази мира, който сме наследили от нашите деди. Но той не е даденост. Трябва да го запазим и да го оставим на нашите поколения, тъй като родината е на всички и всички имаме право да останем в нея“, каза още Мустафа Хаджи.  Той посочи, че дълговете на мюфтийството са натрупани от 2005 г. насам. „Това са стари задължения, върху които текат лихви. На този етап не мога да навляза в конкретика, това е работа на счетоводството“, каза още той и посочи, че не се занимава със счетоводните въпроси.  На въпрос дали приходите от имотите не са достигали за покриване на задълженията, главният мюфтия отговори: „Ако стигаха, при всички положения щяхме да ги покрием. Приходите са недостатъчни, тъй като по-голямата част са одържавени по време на комунистическия режим, а по-голяма част от тях не са възстановени. Приходите от тях не са достатъчни.\"", "date": "2019.03.11", "title": "Главният мюфтия: Наш ангажимент е да пазим мира и спокойствието в държавата"}
{"url": "https://www.faktor.bg/bg/articles/mariya-gabriel-1-3", "text": "Днес основният въпрос е не само да очертаем какви са предизвикателствата и новите реалности, но и да дадем повече отговори, да кажем какъв е нашият отговор на тези предизвикателства.  Това каза еврокомисарят по цифровата икономика и цифровото общество Мария Габриел при откриването на конференция на тема \"Киберсигурността в Европейския съюз: начини да отговорим на все по-нарастващите заплахи\", предаде Novini.bg.  През 2013 година беше публикувана първата европейска стратегия за киберсигурност. Шест години по-късно можем да кажем, че киберсигурността не е разговор между няколко експерти, а е част от ежедневието и това ще бъде по-важна тема с всяко ново свързано устройство. Всяко ново свързано устройство означава повече рискове, но и повече възможности, заяви Габриел. По думите ѝ през последните години киберсигурността се подобрява. Все още над 80% от европейските компании не знаят дали са били обект на хакерска атака. 44% от европейците имат основни цифрови умения. Затова трябва да има мобилизация на всички нива, за да може, инвестирайки в уменията на гражданите, да инвестираме в собствената си сигурност, посочи българският еврокомисар. Няма държава членка, която може да се справи сама с предизвикателствата в областта на киберсигурността. Трябват координирани действия. Всички искаме обединена, но и по-киберсигурна Европа, каза Габриел. Изправени сме пред общи заплахи, затова трябва да търсим общи решения. Трябва да бъдем бдителни и да предприемем изпреварващи действия. Трябва да има общоевропейски подход по отношение на киберсигурността, защото кибератаките не признават граници, заяви още Мария Габриел. Тя отбеляза, че акцентите за адекватна реакция на кибератака са координиран отговор, споделяне на информация за ситуацията и координация на публичната комуникация.", "date": "2019.03.11", "title": "Мария Габриел: Кибератаките нямат граници, затова в ЕС ще търсим общ подход срещу тях"}
{"url": "https://www.faktor.bg/bg/articles/sasht-nalaga-sanktsii-nad-firmi-ot-es-zaradi-severen-potok-2", "text": "САЩ се подготвят да наложат санкции над европейски фирми, които съфинансират проекта за газопровод „Северен поток 2“ от Русия до Германия, пише в. „Уолстрийт джърнъл“. Под заплаха от наказателни мерки са и компаниите, които участват в полагането на тръбите в Балтийски море, твърди изданието, което се позовава на анонимни американски източници. Санкциите рискуват да засилят напрежението на фона на продължаващ спор за американски мита върху германски автомобили. САЩ твърдят, че тръбата представлява стратегически риск и задълбочава зависимостта на Германия от руски енергийни доставки.", "date": "2019.03.11", "title": "Вашингтон налага санкции за фирми от ЕС заради „Северен поток 2“"}
{"url": "https://www.faktor.bg/bg/articles/fandakova-investitsiite-v-novi-tehnologii-garantirat-po-golyama-sigurnost-v-digitalnoto-obshtuvane", "text": "Дигиталната информация промени начина, по който хората общуват. Необходими са дигитални умения на почти всички работни позиции. Забързани с усилията да обучим повече хора е важно да не пропуснем рисковете, които се крият в дигиталното общуване, заяви кметът на София Йорданка Фандъкова по време на конференция на тема \"Киберсигурността в Европейския съюз: начини да отговорим на все по-нарастващите заплахи\". По думите й в София с киберсигурност са ангажирани повече от 40 000 експерти. „За да отговорим на предизвикателствата в съвременния свят е важно образованието по киберсигурност. Инвестициите в нови технологии гарантират по-голяма сигурност в дигиталното общуване“, подчерта Фандъкова. „Радвам се, че за първи път мога да съобщя за началото на инициатива в работата ни за създаването на различни образователни форми по сигурност в интернет. В края на миналата година подкрепихме платформа за образование и платформа в областта на киберсигурността чрез подписване на споразумение между Военна академия, Асоциацията за развитие на София, Софийски форум за сигурност, Българско ядрено дружество и Национална браншова асоциация „Електрическа мобилност“. Една от целите на тази платформа е разработване и предоставяне на различни образователни формати по киберсигурност“, каза Йорданка Фандъкова. Предстои през този месец да обявим онлайн анкета, която цели да събере информация за подготовката по кибер сигурност сред учениците, стана ясно от думите ѝ. „Обсъди се възможността да се открият повече специалности на темата „Киберсигурност“ в училищата. Много важна отговорност за мен като кмет, са сигурността на данните на информационните системи в София. Затова залагаме много сериозни изисквания и правим проверки на информационните системи“. Фандъкова увери, че личните данни в столицата, са защитени в най-висока степен. „По тази тема е нужно да имаме много добре подготвени експерти и да допуснем да изостанем в този толкова важен сектор“, каза още кметът на София.", "date": "2019.03.11", "title": "Фандъкова: В София с киберсигурност са ангажирани повече от 40 000 експерти"}
{"url": "https://www.faktor.bg/bg/articles/ad-pod-nebeto-germaniya-se-razmina-sas-samoletni-katastrofi", "text": "Бурята \"Еберхардт\", която удари Западна Германия вчера, причини затруднения на пилоти да приземят машините на писти в едно от най-големите пътнически летища в Европа.  Поне три самолетни катастрофи бяха избегнати на летището в Дюселдорф благодарение на уменията на авиаторите. Лошото време затрудни и наземния трафик. Германският железопътен превозвач отмени много влакове в провинция Северен Рейн – Вестфалия. Местната полиция съобщи, че природната стихия взе жертва. Мъж на 47 години загина след като дърво падна върху управлявания от него лек автомобил на пътен участък на стотина километра от Кьолн, предаде Б92.", "date": "2019.03.11", "title": "Ад под небето: Германия се размина със самолетни катастрофи"}
{"url": "https://www.faktor.bg/bg/articles/berlin-i-ankara-pred-nova-kriza-sled-zhurnalisticheski-skandal", "text": "Напрежение между Германия и Турция след отказа на Анкара да поднови акредитациите на двама германски журналисти. Случаят заплашва да прерасне в нова криза в и без това обтегнатите отношения между двете страни, предупреждават от редакцията на водещия берлински ежедневник Der Tagesspiegel, цитиран от \"Фокус\". В интервю с изданието министърът на външните работи на ФРГ Хайко Маас определи изгонването на двамата германски журналисти от Турция като \"неприемливо“. Първият дипломат на Берлин бе категоричен: \"Възпрепятстването на работата на журналистите не е съвместимо с нашето разбиране за свобода на пресата“. Маас увери, че федералното правителство в Берлин ще продължи да се застъпва за това журналистите да работят в Турция без ограничения. Според източници на вестника в Берлин тълкуват като обида принуждаването на германски журналисти да напуснат Турция. В поверителни дискусии федералното правителство е представило искане пред правителството в Анкара по въпроса. Освен това, Маас и министърът на икономиката Петер Алтмайер са разговаряли по телефона с турските си колеги, съответно Мевлют Чавушоглу и Берат Албайрак. Също така, представителите на германските бизнес кръгове са подчертали в контакти с правителството, че решението ще навреди на инвестициите в Турция. Двама германски журналисти напуснаха Турция в неделя, след като акредитациите им за работа не бяха подновени, съобщава ДПА. Йорг Бразе, кореспондент на държавната телевизия Цет Де Еф, и Томас Зайберт, репортер на базирания в Берлин ежедневник \"Тагесшпигел\", се върнаха обратно в Германия следобед. Двамата бяха информирани от властите в Анкара преди около седмица, че молбите им за издаване на нови прескарти не са одобрени. Турските официални представители не посочиха причини за отказа.  Случаят имаше сериозно отражение върху подобрилите се неотдавна отношения между Германия и Турция. Преди заминаването си двамата журналисти критикуваха действията на турското правителство на пресконференция в студиото на Цет Де Еф в Истанбул. \"Това е опит за сплашване на чуждестранните медии и за оказване на натиск върху тях\", заяви Бразе, като добави, че тези опити няма да дадат резултат. Цет Де Еф планира да оспори решението в съда. Бразе заяви, че двамата със Зайберт искат да продължат да предават за Турция, ако трябва и от чужбина.  От своя страна Зайберт заяви за Асошиейтед прес малко преди заминаването си, че отказът е дошъл изненадващо и не е имало никакво обяснение. Той посочи, че след 22 години работа в Турция е принуден да напусне страната сега.  \"Това е безпрецедентно\", изтъкна той.  Само през миналата година, политиците на двете страни стигнаха до сериозни разногласия заради арести на германски гражданин в Турция и обвинения от страна на Анкара към федералното правителство в Берлин, съдържащи определения за него като \"нацистко“. Поради последните събития, Министерството на външните работи на ФРГ отново коригира съветите си към пътуващите в Турция. \"Не може да се изключат по-нататъшни действия срещу срещу представители на германските медии и институции\", предупредиха от ведомството. \"Изказвания, които са заложени в разбиранията на германското право за свободата на словото, може да доведат до ограничителни мерки и да наказателно производство в Турция\", допълниха от германското МВнР.", "date": "2019.03.11", "title": "Берлин и Анкара пред нова криза след журналистически скандал"}
{"url": "https://www.faktor.bg/bg/articles/tsvetanov-1-55", "text": "ГЕРБ ще подкрепи промените в Закона за вероизповеданията и на второ четене. Това стана ясно от думите на председателя на ПГ на партията Цветан Цветанов пред журналисти, предаде Novini.bg. След като сме подкрепили закона на първо четене, означава че сме заявили много ясно политическата си воля, добави той. ГЕРБ е втората политическа сила, която има най-много мюсюлмани. В никакъв случай не бих могъл да разделям живота в България на християни и мюсюлмани, на католици и евреи. Бих призовал всички политици, които говорят за противопоставяне в обществото, да се хванем ръка за ръка и да бъдем посланици на толерантността, а не на тези, които разединяват. Явно има някой, който иска да прави някакво съществено разделение. Хората в смесените региони живеят прекрасно и в момента някой може би цели нещо друго. Аз никога не съм делил българските граждани на етнически принцип, подчерта Цветан Цветанов. Попитан дали с тези думи визира партньорите на ГЕРБ в управляващата коалиция - Обединените патриоти, Цветаноя заяви: \"Всеки един, който се припознае в това, което съм казал, може да си направи извод за поведението си в обществото\".", "date": "2019.03.11", "title": "Цветанов: Политиците да бъдем посланици на толерантност, а не на разделение сред хората"}
{"url": "https://www.faktor.bg/bg/articles/mariya-gabriel-sred-favorite-v-gerb-za-vodach-na-evrolistata", "text": "Има процедури, по които могат обявявани кандидатите и когато бъде окончателно готова листата с решение на Изпълнителната комисия, тогава ще дадем истинската новина, каза пред журналисти председателят на ПГ на ГЕРБ и зам.-председател на партията Цветан Цветанов в отговор на въпрос фалшива или истинска е новината, че българският еврокомисар Мария Габриел ще води евролистата на ГЕРБ. Той все пак разкри, че Мария Габриел е получила най-много номинации в структурите на ГЕРБ - над 10 000 номинации от 232 общини. Убеден съм, че Мария Габриел има изключително голям потенциал. Тя е работила по много сериозни досиета както като евродепутат, така и като еврокомисар. Знаете, че в момента най-актуалната тема е дигиталният свят и всичко, което е свързано с цифровата икономика, заяви Цветанов. Цветан Цветанов", "date": "2019.03.11", "title": "Мария Габриел сред фаворитите на ГЕРБ за водач на евролистата"}
{"url": "https://www.faktor.bg/bg/articles/tsvetanov-es-nay-demokratichnoto-myasto-za-zhiveene", "text": "Европейските избори ще покажат какво е нивото на киберсигурността в ЕС. Макар и за някои граждани европейският вот да не е най-важната или интересна тема, изключително важно е по време на тях гласът на хората да бъде защитен. Това заяви председателят на ПГ на ГЕРБ и председател на Комисията по вътрешна сигурност и обществен ред Цветан Цветанов по време на конференция на тема „Киберсигурността в Европейския съюз: начини да отговорим на все по-нарастващите заплахи“, която се провежда днес в София. Организатори на форума са Центърът за европейски изследвания „Вилфрид Мартенс“, Фондация „Ханс Зайдел“ и Сдружение „Граждани за европейско развитие на България“. „Ако системите за сигурност на страните в ЕС бъдат пробити по време на изборите, това ще означава, че е налице дефицит в способността ни да защитим националната си сигурност“, отбеляза Цветанов. Той отчете като положителен пример създадените в някои членки на ЕС министерства, борещи се с дезинформацията. „За съжаление, към този момент ние нямаме такова звено, което да противодейства на фалшивите новини и ежедневно биваме облъчвани. Може би все още не сме подготвени и за хибридните атаки, които някои страни като Русия ежедневно правят“, обясни председателят на Комисията по вътрешна сигурност и обществен ред. Цветан Цветанов поощри провеждането на такива кръгли маси и не изключи възможността от тях да произлязат предложения за законодателни промени. „Онлайн средата се променя ежедневно. Все повече възможности и услуги се предлагат. Остава обаче въпросът дали всичко е регулирано и можем да сърфираме безопасно в интернет. Непрекъснато пада възрастовият праг на децата, които са активни онлайн. Именно заради крехката им възраст обаче, те са изложени на много рискове. Това ни задължава непрекъснато да разясняваме потенциалните заплахи“, посочи председателят на ПГ на ГЕРБ.  По думите му истинско богатство за България е да има еврокомисар, чийто ресор е пряко свързан с киберзащитата и киберсигурността. Според Цветанов, когато е налице координирана работа между българските институции и активно партньорство с Мария Габриел и ЕК, това може да предостави добавена стойност в работата на страната по гарантираните на киберсигурността, която е неизменна част и от националната сигурност.", "date": "2019.03.11", "title": "Цветанов: Европейските избори ще покажат какво е нивото на киберсигурността в ЕС"}
{"url": "https://www.faktor.bg/bg/articles/ep-shte-prerazgleda-sporazumenieto-za-satrudnichestvo-s-moskva", "text": "Европейският парламент ще обсъди предложение за налагането на допълнителни санкции на Русия. В черновата на резолюцията се препоръчва преразглеждане на споразумението за сътрудничество с Москва в области от общ интерес като борбата с тероризма и климатичните промени. В текста пише още, че по-близки отношения с Русия са възможни само ако страната започне да спазва международното право. Резолюцията ще бъде гласувана утре. Тогава се очаква да бъде разгледана и темата за евентуалното прекратяване на преговорите с Турция за присъединяване към Евросъюза.", "date": "2019.03.11", "title": "ЕП готви преразглеждане на споразумението за сътрудничество с Москва"}
{"url": "https://www.faktor.bg/bg/articles/i-gartsiya-pretendira-za-kiseloto-mlyako-shte-go-zashtitava-pred-es", "text": "Гърция възнамерява да защити пред ЕС произвежданото в страната кисело мляко, съобщава \"Синхуа\". Агенцията се позовава на изказване на гръцкия министър на земеделието Ставрос Араховитис. Той се похвали с успеха на Атина да спре продажбите на имитиращ продукт в Чехия. Досега в ЕС са регистрирани общо 107 гръцки продукта. След регистрацията си на киселото мляко, Гърция ще се бори да защити и гироса, местна версия на турския дюнер. През последните няколко години категорията кисело мляко в гръцки стил се радва на огромно търсене в Европа и Съединените щати. Гръцкият тип представлява около половината от цялото кисело мляко, което се продава в САЩ от \"Данон\", \"Чобани\" и \"Генерал Милс\", които държат лъвския пай от пазара с 70%. Според гръцкия министър използването на термина \"гръцко кисело мляко\" за продукти, произведени извън Гърция, мами потребителите и противоречи на законодателството на ЕС. Изправен пред проучването на ЕС, Прага спази правилата и изпрати на ЕС проект за изменение на националните си закони, който ще попречи на чешките мандри да използват термина \"гръцко кисело мляко\". Съгласно защитените наименования на ЕС регистрираните продукти получават само европейска правна защита срещу злоупотреби, а не на международно равнище. Фета, считан от мнозина за гръцки национален символ, представлява повече от 70% от гръцкия износ на сирене. Тя се нарежда на пето място в списъка на 200-те европейски защитени сирена по отношение на обема на производството. Печалбите на Гърция достигат 330 милиона евро, докато 300 000 души работят в продуктовата линия, а други 50 000 фермери произвеждат храна за животни.", "date": "2019.03.11", "title": "И Гърция претендира за киселото мляко, ще го защитава пред ЕС"}
{"url": "https://www.faktor.bg/bg/articles/svetat-se-vaorazhava-8-skok-v-prodazhbite-na-orazhie-samo-za-5-godini", "text": "САЩ са доставили над една трета от продадените по света оръжия за последните 5 години и са затвърдили водещата си позиция като най-голям продавач на оръжие в света, показва доклад на Стокхолмския международен институт за изследвания на проблемите на мира (СИПРИ), цитиран от ДПА. Глобалните продажби на оръжие са нараснали с близо 8 на сто в периода от 2014 до 2018 г. в сравнение с предишните пет години. САЩ са доставили 36 на сто от тях, в сравнение с 30 на сто за предишните пет години. Най-малко 98 страни са закупили оръжие от САЩ, което е повече от всеки друг доставчик, отбелязва СИПРИ. Малко над половината от доставените от Вашингтон оръжия са били закупени от страни от Близкия изток. Саудитска Арабия е закупила 22 на сто от продадените от САЩ оръжия, което я прави най-важната им единична клиентка. Общо Рияд е внесъл 12 на сто от световните продажби на оръжие, като освен от САЩ е закупувал оръжия от Франция и Великобритания. Износът за Близкия изток е нараснал близо два пъти за последните пет години в сравнение с предишния период. Други важни регионални купувачи са Египет, Обединените арабски емирства и Ирак. Русия е вторият най-голям износител на оръжие, като е доставила една пета от продадените по света оръжия на общо 48 страни. Половината от руските оръжия са били продадени на Индия, Китай и Виетнам. Руският износ на оръжие обаче е спаднал със 17 на сто в сравнение с периода 2009-2013 г., отбелязва СИПРИ. След САЩ и Русия се нареждат Франция, Германия и Китай, като тези пет държави общо държат над 75 на сто от доставките. Останалите проценти се разпределят сред по-малки страни, сред които в последните години се нарежда и България. Саудитска Арабия, Индия, Египет, Австралия и Алжир пък а закупили общо една трета от продадените по света оръжия.", "date": "2019.03.11", "title": "Светът се въоръжава: 8% скок в продажбите на оръжие само за 5 години"}
{"url": "https://www.faktor.bg/bg/articles/parlamentat-na-venetsuela-poiska-izvanredno-polozhenie-v-stranata", "text": "С оглед на прекъсването на електрозахранването във Венецуела, което продължава вече няколко дни, Националното събрание в Каракас настоя за обявяването на извънредно положение в латиноамериканската страна, съобщава германският национален ежедневник Die Frankfurter Allgemeine Zeitung. Очаква се контролираният от опозицията и нейния лидер Хуан Гуайдо парламент в Каракас да обяви въвеждането на мярката в рамките на специално заседание, насрочено за по-късно през деня. Мнозина разглеждат Националното събрание като единствената легитимна институция в страната. Въпреки това, държавният глава на Венецуела Николас Мадуро обезвреди Националното събрание и прехвърли правомощията му на верните на правителството органи.  От четвъртък вечерта в страната е прекъснато електрозахранването, а възстановяването на подаването на електричеството върви бавно и с редица съпътстващи проблеми. Мадуро обвинява САЩ за ситуацията, която по-рано описа като „саботаж“ и резултат от хакерска атака. Опозицията, от друга страна, говори за липса на поддръжка, корупция и лошо управление. Прекъсването на тока до голяма степен парализира Венецуела. Множество магазини останаха затворени, метрото в Каракас не работи, на международното летище в столицата бяха отменени много полети. Според неправителствената организация Médicos por la Salud най-малко 17 пациенти са загинали в болниците в страната по време на срива в мрежата.", "date": "2019.03.11", "title": "Парламентът на Венецуела поиска извънредно положение"}
{"url": "https://www.faktor.bg/bg/articles/asad-siriya-e-pod-ikonomicheska-blokada", "text": "Войната в Сирия се превърна в ”икономическа блокада”, заяви президентът на страната Башар Асад в неделя, когато се срещна с китайския помощник-министър на външните работи Чен Сяодун. \"Войната срещу Сирия придоби нова форма, която е предимно обсадна и икономическа война\", заяви Асад според САНА, подчертавайки че различията сега се решават с икономически натиск и тероризъм, а не чрез диалог. Асад добави, че борбата срещу екстремизма ще доведе до политическо решение в края на краищата. Сирия е подложена на строги санкции както от Съединените щати, така и от Европейския съюз от началото на гражданската война през 2011 г. Междувременно в четвъртък говорителят на руското външно министерство Мария Захарова заяви, че опитите на Запада да попречи на Сирия да се присъедини към Арабската лига са доказателство за провала на политиките му в Близкия изток.", "date": "2019.03.11", "title": "Асад: Войната в Сирия се превърна в \"икономическа блокада\""}
{"url": "https://www.faktor.bg/bg/articles/gergov", "text": "Ще има продължение на \"Турски поток\" през България, категоричен е бизнесменът Георги Гергов, лидер на БСП-Пловдив. В коментар за посещението на Дмитрий Медведев в България по Канал3 той отбелязва, че според него Европа ще разреши строителството, тъй като премиерът Бойко Борисов си е опекъл работата. Лидерът на БСП-Пловдив е категоричен, че неговият фаворит за водач на червената евролиста е президентът на ПЕС Сергей Станишев.  \"Сергей Станишев е човек, който е доказал себе си в годините. Той е европейски политик, доказал, че може, и аз вярвам в него. Да, за тези години, в които той е участвал в управлението сигурно има негативи, които в този момент неговите опоненти ги използват. Но, той е най-подготвеният. И е просто смешно да се мисли, че лидер на ПЕС да не е в листата или водач на листата. Тъй, че аз просто следвам логиката. Аз съм всъщност бизнесмен, освен политик и винаги преценявам на коя карта трябва да се заложи и как трябва да се играе. В този момент, ако искаме ние, трябва да заложим на тази карта - Сергей да води листата. Моите опоненти ще кажат \"Ние ще загубим изборите, ако сложим Сергей\" да води листата. Тъй че ще коментираме след изборите, но много е важно как ще се подреди листата. Много е важно това нещо, от това зависи изходът на изборите. Вие знаете, че като извадиха такъв кандидат за президент, ГЕРБ загубиха изборите\", каза Гергов. Той коментира и отношенията си с лидера на БСП Корнелия Нинова. \"Ние с Корнелия Нинова каквото е имало да си го кажем, сме си го казали. Държим се партийно и смятам, че няма нужда от забиване на ножове в гърба. Отиваме към избори, това означава - бием в една точка, иначе лошо\", подчерта лидерът на БСП-Пловдив.", "date": "2019.03.11", "title": "Гергов: \"Турски поток\" ще има през България, Борисов си е опекъл работата"}
{"url": "https://www.faktor.bg/bg/articles/tatyana-doncheva-povikahme-medvedev-da-mu-kazhem-che-go-obichame-toy-ni-kaza-che-mozhem-da-go-obichame", "text": "Лидерът на \"Движение 21\" и адвокат на Евгения Банева - Татяна Дончева, коментира пред бТВ ареста на Арабаджиеви в Испания, действията на прокуратурата спрямо \"участвали в престъпни групи\" олигарси, посещението на Медведев у нас и други политически теми. От месеци тече процес \"гонка на олигарси\". Аз имах възможност да кажа на няколко пъти, че това повече прилича на механизъм за преразпределение на отдавна раздадено имущество между лицата, които са го раздали, и новите им намерения. Дали засегнатите фамилии са в състояние да се опазят, да се откупят, това ще видим. Това, което обявява Специализираната прокуратура, в лицето на нейния ръководител Иван Гешев, е, че прокуратурата ще преследва олигарси - така чувам и по съдебните зали, как прокуратурата не може да седи безучастно, когато народът е ограбен.   Има такива олигарси, които ще се преследват, и такива, които няма да се преследват, заяви Дончева. Защо точно бизнесмени като семейство Арабаджиеви, семейство Баневи са попаднали в този списък, това също е интересен въпрос, добави адвокатката.   Да преследваш олигарси, станали олигарси в резултат на българския модел на раздържавяване на държавната собственост, когато по списък бяха определени богатите хора и тези, които няма да получат хапки, изглежда малко съмнително. От една страна, защото прокуратурата няма за какво да ги търси - ако ги търсите за неплатени данъци или за други някакви престъпни неща, въпрос на доказване е, но би могло да се справят, коментира Дончева.   Част от обвиненията на групите олигарси са свързани с начина, по който те са станали богати, а този начин стана възможен през касовата и масовата приватизация на България, който процес е текъл преди много години, реално е законен. Дори и да имат някакви нарушения, то давностите по тях отдавна са изтекли, категорична е тя. Критериите за определяне на неколцина обвиняеми за \"организирана престъпна група\" са твърде занижени и това се прави, за да бъде вкарано делото в специализирания наказателен съд. Издирвани от България с международна заповед за арест пък са обвинявани за \"пране на пари\" не защото има доказателства за това, а за да не последва отказ на чуждите власти да ги върнат.   Дончева бе гневна от това, че на участвалия в приватизацията Николай Банев сега се търси наказателна отговорност за това, как е управлявал предприятията си, вместо държавата да организира стриктен следприватизационен контрол. \"Ние можем да кажем, че процесът на приватизация е бил престъпен и несправедлив. Въпросът е защо не направихме действащ следприватизационен контрол, за да спазват (купувачите) определени параметри. За да кажем 20 г. след като имуществото е изядено, изпито, че това е несправедливо и ще преследваме наказателно\", каза тя.   Според нея целта на тези процеси е не да се разследва действително процесът на приватизацията, а \"да хвърлим на гладното население няколко такива, които парадират с богатството си, да ни подхвърлят едни хора като парче месо на изгладнели лъвове и да ни кажат, че трябва да се задоволим с това\".   Татяна Дончева коментира и посещението на руския премиер Дмитрий Медведев в България. Защо правителството покани руския премиер в България? Тезата, че те са го поканили, за да получат някаква гаранция, че през страната ще премине „Турски поток\", не е сериозна, защото подобна делова сделка се уговаря преди официални посещения, заяви Дончева. Тези официални посещения се правят, за да се подпишат договори, а те се подготвят достатъчно преди това. Самият факт, че нищо не беше подписано, говори, че ние сме повикали Медведев да му кажем, че го обичаме, той ни каза, че можем да го обичаме, ама ЕК трябва да гарантира преминаването на „Турски поток\" през България, защото тя може и да не го гарантира, каза още Дончева.", "date": "2019.03.11", "title": "Татяна Дончева: Повикахме Медведев, за да му кажем, че го обичаме, той ни заяви, че можем да го обичаме"}
{"url": "https://www.faktor.bg/bg/articles/nikolay-pankov-glavnoto-myuftiystvo-pecheli-nad-30-mln-lv-godishno", "text": "Главното мюфтийство има 4700 имота, от които генерира годишен приход над 30 милиона лева от наеми и ренти. Това заяви пред bTV Николай Панков, който е началник на кабинета на председателя на Висшия мюсюлмански съвет Недим Генджев. Коментарът на Панков дойде във връзка със силния обществен спор около опрощаването на дълговете на мюфтийството, които възлизат на над 8 милиона лева. Според Панков по-голяма част от имотите се използват от активисти на ДПС. Парите се взимали на ръка. \"Ако НАП си върши работата и прати агенти под прикритие вместо да ги праща на круизни кораби и в читалища, ще разберат как стоят нещата\", заяви Панков. По думите му с проектозакона, който мина на първо четене в пленарна зала с подкрепата на депутатите на ГЕРБ и ДПС, уж се опрощават дълговете на всички вероизповедания, но всъщност целта била да се опростят само пари, които мюфтийството дължи на държавата. По този начин се облагодетелства само един човек и една институция, обясни Панков. Той каза и че главният мюфтия е бил агент на Държавна сигурност с името \"Андрей\".  Бил свързан и с групировката \"Мюсюлмански братя\". Според Панков самата философия на законопроекта за вероизповеданията е сбъркана. Не било възможно религиозният мир да зависи от спазването на законите. Коментарът му дойде по повод обяснената от управляващите цел на законопроекта, а именно да се спре финансирането на религии от чужбина. Припомняме, днес премиерът Бойко Борисов провежда среаща в Министерски съвет с българския патриарх Неофит и с главния мюфтия Мустафа Хаджи.  И двамата духовни водачи вече пристигнаха в сграда на МС, но отказаха коментар преди срещата.", "date": "2019.03.11", "title": "Николай Панков: Главният мюфтия е бил агент на ДС под кодовото име \"Андрей\""}
{"url": "https://www.faktor.bg/bg/articles/bsp-razmaha-oporkata-gerb-da-napravi-yavno-koalitsiyata-s-dps", "text": "\"Официално коалиция между ГЕРБ и ДПС не е имало. Но неофициално тази коалиция винаги е съществувала, не само в този парламент, но сега е особено видима. Възможностите на управляващите от ГЕРБ да си осигуряват кворум и мнозинство зависят от ДПС\". Това е поредната опорка, която анонсира депутатът и секретар на ПГ на \"БСП за България\" Кристиан Вигенин по партийната телевизия на столетницата, цитиран от пресцентъра на \"Позитано 20\". Поводът бе коментарът на премиера и лидер на ГЕРБ Бойко Борисов, че никога не е правил нещо тайно, за разлика от БСП, които многократно са били в коалиция с ДПС. С тези думи той категорично отрече опрощаването на над 8 млн. лева дълг на мюфтийството да е явна или тайна договорка между ГЕРБ и ДПС, а решение на неговата партия. Затова е поканил в понеделник на среща патриарх Неофит и главния мюфтия Мустафа Хаджи. \"Така както аз съм заявявал през тези 12 години, че коалиция с ДПС не правя и в същото време съм показал уважение към тази партия, която 27 години е на политическата сцена. Да излязат БСП и като нас да кажат - ние няма да правим коалиция с тях при следващите избори\", призова обаче левицата премиерът. Днес Вигенин коментира, че излизането на левите депутати от парламента е показало по-явно тази зависимост и задкулисни взаимодействия. Той припомни, че в годините социалистите са управлявали с ДПС, но на базата на коалиционно споразумение. \"От мое име си позволявам да призова лидера на ГЕРБ да направят едно явно споразумение с ДПС, за да се знае с кого управлява държавата, защото това не са патриотите\", заяви още Вигенин. Според него в ГЕРБ има изразена тревожност и тя не е от сега. Той припомни, че левицата се е борила срещу ГЕРБ в Народното събрание, но накрая в новините на телевизиите не се казва, че взетите решения са от управляващите, а се казва, че всички народни представители са ги решили. Така  са попаднали под ненавистта на хората към депутатите от управляващото мнозинство. Затова искали да се разграничат и напуснали парламента, добави Вигенин. Според него има риск с опрощаването на задълженията на мюфтийството да се настроят хората към ръководството на мюсюлманското вероизповедание. А това може да застраши религиозния мир. Той добави, че ОП са в шизофреничната позиция да правят безкрайни компромиси, за да осребрят присъствието си във властта. Вигенин подчерта, че е много важно в какви проекти се инвестират европейските средства и дали има добавена стойност от тях. \"Европейските пари, националният бюджет и политика трябва да са насочени към затварянето на тези различия. Това е и нашата политика. Тя присъства и във \"Визия за България\", каза още той.", "date": "2019.03.11", "title": "БСП размаха опорката: ГЕРБ да направят явна коалицията с ДПС"}
{"url": "https://www.faktor.bg/bg/articles/sled-tragichniya-intsident-v-etiopiya-kitay-zabrani-boeing-737-max-da-leti", "text": "Китай забрани на компаниите за въздушен транспорт да използват самолети Boeing 737 MAX, след катастрофата на самолет от същия модел на Етиопските авиолинии, предаде Франс прес. В решението си Дирекцията по гражданска администрация на Китай се позовава на катастрофата в Етиопия и на катастрофата на друг самолет на индонезийската компания \"Лайън еър\" през октомври миналата година. Забраната влиза в сила от 18 ч. местно време днес. В момента китайски компании имат около 60 подобни самолета, съобщава информационна агенция \"Цайцзин\", цитирана от Ройтерс. Според китайската агенция, специализираща в икономиката и финансите, много полети, които е трябвало да използват самолетите Boeing 737 MAX, вместо това ще бъдат извършени с моделите 737-800.", "date": "2019.03.11", "title": "След трагичния инцидент в Етиопия Китай забрани Boeing 737 MAX да лети"}
{"url": "https://www.faktor.bg/bg/articles/platna-oblachnost-shte-obhvane-stranata", "text": "Днес облачността ще се увеличава и вплътнява и след обяд вече ще бъде значителна. Привечер от запад ще започнат слаби валежи от дъжд, като до полунощ ще завали на места и в Централна България. Такава е прогнозата за времето на Националния институт по метеорология и хидрология (НИМХ), съобщи „Фокус“. Вятърът ще е от запад-северозапад, умерен до силен и с него ще нахлува по-студен въздух. Максималните температури ще са от 14 – 15° в Северозападна България до 20 – 21° на места в Горнотракийската низина, в София - около 14°.  Атмосферното налягане е по-ниско от средното за месеца и през деня още малко ще се понижи.  По Черноморието облачността ще е значителна, с повече слънце в часовете преди обяд. Почти без валежи. Ще духа слаб, след пладне - до умерен вятър от запад-северозапад. Максималните температури ще са между 16° и 19°. Вълнението на морето бъде 1 - 2 бала. Температурата на морската вода е 8° - 9°. Над планините облачността ще е значителна и след обяд в масивите от Западна България, а до полунощ и в Централна ще има валежи от дъжд, над около 1800 метра от слаб сняг. Ще духа умерен и силен вятър от западната четвърт. Максималната температура на височина 1200 метра ще е около 9°, на 2000 метра – около 2°.", "date": "2019.03.11", "title": "Плътна облачност ще обхване страната"}
{"url": "https://www.faktor.bg/bg/articles/mey-v-patova-situatsiya-gubi-podkrepata-na-pochti-vsichki-ministri-za-brekzit", "text": "Британската премиерка Тереза Мей е загубила подкрепата на почти всички министри от кабинета заради Брекзита, предаде ТАСС, като цитира статия във в. \"Дейли телеграф\". По данни на изданието само двама министри все още подкрепят Мей. Останалите \"са загубили вяра в способността й да ръководи\", съобщава източник на британското издание. Министрите искат Мей да подаде оставка не по-късно от месец юли, за да може следващият лидер на Консервативната партия да проведе следващия етап на преговорите за напускане на ЕС, ако парламентът се обяви за Брекзит без споразумение с Брюксел. Очаква се Мей да загуби насроченото за утре гласуване за одобряване на постигнатото споразумение с ЕС. На следващия ден депутатите ще гласуват за или против Брекзит без споразумение. Мей може да напусне поста си още на 13 март, ако опозиционната Лейбъристка партия внесе вот на недоверие на правителството и убеди депутатите да я подкрепят, отбелязва в. \"Дейли телеграф\".", "date": "2019.03.11", "title": "Мей в патова ситуация, губи подкрепата на почти всички министри за Брекзит"}
{"url": "https://www.faktor.bg/bg/articles/ochakva-se-premierat-da-se-sreshtne-s-patriarh-neofit-i-s-glavniya-myuftiya-mustafa-hadzhi", "text": "Очаква се премиерът Бойко Борисов да се срещне с Негово светейшество Българския патриарх Неофит и с Главния мюфтия Мустафа Хаджи. На 9 март министър-председателят обяви, че е поканил патриарха и мюфтията на среща в понеделник. На осмата политическа академия на Жени ГЕРБ във Велико Търново Борисов заяви, че няма договорка между ГЕРБ и ДПС за Закона за вероизповеданията. Той беше категоричен, че ГЕРБ няма да прави компромис с темата за етническата толерантност. Думите му са по повод твърденията на БСП за договорка между ГЕРБ и ДПС - отхвърляне на президентското вето върху Изборния кодекс на цената на опрощаването на дълговете на Главното мюфтийство. Според Борисов, ако има договорка, то тя е между християните и мюсюлманите в ГЕРБ за нормален религиозен живот в страната.  Опрощаването на задълженията на вероизповеданията е водеща тема в последните дни. На 8 март със законодателни промени на първо четене депутатите приеха дълговете да бъдат опростени. По данни на Министерството на финансите 8,267 млн. лева са задълженията на шест регистрирани вероизповедания, като най-голям дял - над 8 млн. лв. са задълженията на Главното мюфтийство.", "date": "2019.03.11", "title": "Очаква се среща на Борисов с патриарх Неофит и главния мюфтия Мустафа Хаджи"}
