{"url": "https://www.faktor.bg/bg/articles/ognyan-minchev-medvedev-ostavi-sled-sebe-si-glavno-vaprosi", "text": "Медведев остави след себе си главно въпроси – и то към България, Русия не обича да отговаря на въпроси. Първият въпрос е защо България не постави темата за нарастващия външнотърговски дефицит между България и Русия. Второ, по повод на продължението на \"Турски поток\" моето лично впечатление е, че ако този газопровод се реализира по начина, по който чуваме, че ще се реализира, това ще доведе до дългосрочна монополизация на руските доставки. Проблем е, че България не защитава интересите си спрямо Русия, в частност по отношение на газа, каза в предаването \"Панорама\" по БНТ политологът Огнян Минчев по повод посещението на руския премиер Дмитрий Медведев у нас. Това беше едно странно посещение, посочи още той. По думите на политическия анализатор Росен Карадимов при посещението на Медведев в България се е получило разминаване на тези. Акцентът на това, което Медведев потърси, е до каква степен България може да подсигури гаранция от страна на Европейската комисия за \"Турски поток\". Когато беше провален \"Южен поток\", ГЕРБ имаше ясна позиция срещу проекта и той беше погребан. Сега имаме промяна на позицията на ГЕРБ, въпросът е обаче, ако Европейската комисия отново заеме крайна позиция, каква би била позицията на ГЕРБ като проводник на тази гаранция, която Русия търси. Такава гаранция Медведев не получи и оттам дойде разочарованието, коментира Карадимов.", "date": "2019.03.08", "title": "Огнян Минчев: Медведев остави след себе си главно въпроси"}
{"url": "https://www.faktor.bg/bg/articles/avstriya-privikva-ukrainskiya-poslanik-zaradi-zabrana-kam-reporter", "text": "Австрийското външно министерство привиква Александър Щерба, посланик на Украйна във Виена, заради решението на украинските власти да не допуснат Кристиан Вершуц, ръководител на австрийската телевизионна и радио компания ORF в Киев, коментира австрийското външно министерство, съобщава АПА, цитирана от ТАСС. Според Министерството на външните работи, разговорът с украинския посланик ще се проведе от генералния секретар на Министерството на външните работи Йоханес Петерлик. На 7 март Украйна забрани влизането на журналиста за една година и го обвинява в нарушаване на държавната граница, която оправдава обединението на Крим с Русия и антиукраинска пропаганда. Австрийският външен министър Карин Кнейсл обвини Украйна в цензура, осъди действията на Киев и призова забраната да бъде отменена. През декември 2018 г. Кристиан Вершуц коментира, че се страхува за живота си в тази страна и призова австрийското правителство и ръководството на ORF да повлияят на украинското правителство, за да спрат да създават пречки на журналистическа дейност. Той също така посочва, че украинските власти му отказват акредитация.", "date": "2019.03.08", "title": "Австрия привиква украинския посланик"}
{"url": "https://www.faktor.bg/bg/articles/rumen-gechev-gospodata-da-si-laskat-i-obuvkite-i-da-napuskat-tsvetanka-rizova-vie-gi-izprevarihte", "text": "Няма как от БСП да се съгласим с тази договорка между ГЕРБ и ДПС. От ГЕРБ доказаха с действията си, че плащат такса политическо \"спокойствие\" на ДПС. Тук не става дума за религия, а за изнудване. Практиката по света е всички религиозни организации да си плащат данъците. Опрощаването им противоречи на Конституцията и на здравия икономически разум. Това заяви в предаването \"Лице в лице\" в ефира на bTV депутатът от БСП проф. Румен Гечев по повод опрощаването на дълговете на вероизповеданията у нас. ,,Години наред не е плащано дължими данъци, дължими такси към общината, не се плащат акцизи, ДДС, такси по съдебни дела. Това е крайно несправедливо. В повечето страни от Европа религиозните общности се самоиздържат. В Германия например католиците и евангелистите плащат 9% данък върху доходите си'', посочи Гечев. ,,Изключително цинично твърдение е, че дълговете им се опрощават в името на националната сигурност. Излиза, че всички ние трябва да издържаме определени хора, защото в противен случай ще извадят автоматите и бухалките, така ли? Вижте, българското общество е достатъчно разумно в това отношение. Всички ние трябва да си плащаме данъците, които имаме към държавата'', допълни още той. ,,Изобщо не ревнуваме, че има разбирателство между ГЕРБ и ДПС. Просто искаме да се спазва Конституцията и законът, а не да сме на първо място по корупция в Европа'', уточни народният представител от опозицията. ,,Смятам, че Медведев дойде с най-добри намерения и очаквахме най-малкото да бъдат подписани рамкови споразумения. Вместо това той си замина без никакво споразумение заради политическия слугинаж на управляващите към Брюксел и САЩ. Това е срам и позор'', избухна Гечев. \"Господата да си лъскат и обувките и да напускат\", възкликна тон, на което водещата предаването . Цветанка Ризова репликира: \"Вие ги изпреварихте\", с което разговорът завърши.", "date": "2019.03.08", "title": "Румен Гечев: Господата да си лъснат обувките и да напускат, Цветанка Ризова: Вие ги изпреварихте"}
{"url": "https://www.faktor.bg/bg/articles/petar-kurumbashev", "text": "\"Решението за водач на листите за Европейските листи в БСП ще се вземе в средата на март. В края на месеца ще станат ясни останалите участници. Не мога да коментирам, дали Сергей Станишев трябва да е водач, защото самият аз участвам в избора. България ясно трябва да заяви какви цели има за следващия европарламент. Целеподаването е голям проблем пред българите. В това отношение всички евродепутати сме длъжници\". Това каза пред БНТ европейският депутат от ПЕС Петър Курумбашев.   \"Излизането на БСП от парламента беше добра стъпка, за да се покаже, че не се приема по коректен начин законодателството. Управляващите винаги са дописвали Изборния кодекс, от което никога не са печелили, независимо кои са те. Ако БСП спечели изборите за Европейски парламент, ще има основание да иска предсрочен парламентарен вот. Това ще е един вътрешен референдум за правителството на Бойко Борисов. Ако обаче ГЕРБ спечели, то правителството може да каже, че е стабилно и няма политическа криза\", коментира Курумбашев.", "date": "2019.03.08", "title": "Петър Курумбашев: Промените в Изборния кодекс са носели негативни последствия за всяка власт"}
{"url": "https://www.faktor.bg/bg/articles/mis-sasht-pochina-ot-infarkt-samo-na-19-godini", "text": "Носителката на титлата “Young Miss USA” през 2017 г., почина от инфаркт на 19-годишна възраст. Това съобщава Fox News. Както беше отбелязано, трагедията се е случила по време на нейната ваканция, която е прекарала на ски в Австрия със семейството си. Пояснява се, че след спиране на сърцето, тя изпаднала в кома. Моделът умира в болница в Мюнхен. Няма други подробности за случилото се в момента.", "date": "2019.03.08", "title": "Мис САЩ почина от инфаркт само на 19 години"}
{"url": "https://www.faktor.bg/bg/articles/kiril-ananiev-onkotsentrovete-shte-poluchavat-poveche-sredstva", "text": "\"15-те комплекси онкологични центъра у нас също ще получат допълнително финансиране от здравното министерство, съобщи във Велико Търново министърът на здравеопазването Кирил Ананиев. Проблемът с отрязването им при разпределението на средства те са поставили в писмо до НСОРБ и министъра.  \"Онкоцентровете не бяха включени в първата група на общинските болници, която получи допълнително финансиране. Поех ангажимент до 21 март да направя съответния анализ за състоянието и в зависимост от възможностите, ще преценим как да подпомогнем и тези центрове. В общия ресурс, който държавата евентуално може да осигури ще бъдат включени и те\", каза Ананиев.  Общинските болници да ползват механизма, по който бяха направени оздравителните планове на държавните болници, за да си намалят дълговете, препоръча здравният министър. \"За една година държавните болници са намалили дълговите си с 27 %. По този механизъм може да бъдат разплатени и задълженията на общинските\", посочи Ананиев. Той поясни, че ръководството на здравното министерство е разгледало предложенията на болниците за продажба на ненужни имоти. 68 са болниците, които са към министъра. Половината от тях имат такива свободни, неоперативни активи.  30-е милиона лева, които общинските и държавните болници ще получат от Министерството на здравеопазването, приоритетно да се използват за увеличение на възнагражденията, а с част от тях да бъдат разплатени просрочени задължения, препоръча Кирил Ананиев.", "date": "2019.03.08", "title": "Кирил Ананиев: Онкоцентровете ще получават повече средства"}
{"url": "https://www.faktor.bg/bg/articles/savetnik-na-siderov-bil-vrazkata-mezhdu-ataka-i-ruskite-sluzhbi", "text": "Настоящият съветник на Волен Сидеров Христо Маринов участва заедно с двама политически обвързани италианци във фирма, регистрирана на адрес в Москва. Тя е с разнообразна дейност, която включва и представителство в медиите. Съдружници в нея освен Маринов са и няколко италианци, данните за които сочат, че са политически обвързани, съобщава \"Капитал\", като се позовава на данни от руския търговски регистър и разследване на италианско издание, както и на разговори с някои от цитираните личности. Изданието посочва, че Христо Маринов през последните години е рамо до рамо с лидера на \"Атака\" Волен Сидеров при посещенията му в Москва или Крим. Неизвестният за широката публика Маринов попада и в разследване на италианското списание \"Еспресо\" за финансирането от Русия на местната управляваща националистическа партия \"Лига\". Маринов е съдружник и в няколко фирми с руски граждани, които са или близки до властта, или могат да бъдат свързани с руските служби за сигурност. Италианските съдружници на Маринов в \"Глобал Сервис Интернационалий\" са секретари на асоциацията \"Ломбардия - Русия\". Разкритията на \"Еспресо\" сглобяват парче от пъзела, което показва обвързаността на крайнодесните формации от ЕС (в случая в България и Италия) с режима на Путин и прокарването на руската пропаганда.", "date": "2019.03.08", "title": "Съветник на Сидеров бил връзката между \"Атака\" и руските служби"}
{"url": "https://www.faktor.bg/bg/articles/papata-zakleymi-antisemitizma-i-prizova-za-dialog-mezhdu-religiite", "text": "Папа Франциск осъди омразата, която се крие зад вълната от антисемитски атаки в различни части на света и каза, че диалогът между религиите може да помогне в борбата срещу това явление, предаде Асошиейтед прес. Той говори на среща с делегация на Американския еврейски комитет (АЕК) и оцени високо традиционните добри отношения между АЕК и Ватикана. Папата изрази тревога от ширещия се в света \"атмосфера на злоба и ярост\", в която се поражда прекомерна и \"извратена омраза\". Франциск предупреди, че за християните всяка форма на антисемитизъм е \"отрицание на собствения им произход, пълно противоречие\".  Днешната папска аудиенция идва няколко дни след като Франциск отговори на отдавнашните настоявания на еврейските общности да отвори папските архивите на неговия предшественик от времето на Втората световна война - Пий Дванадесети, обвиняван, че не се е обявил достатъчно силно против Холокоста. Франциск не назова по име самия Пий, когото Светият престол отдавна защитава с аргумента, че той е използвал тиха дипломация, за да спасява човешки животи. Президентът на АЕК Джон Шапиро благодари на Франциск за решението му да отвори в началото на идната година ватиканските архиви от онзи период, което ще позволи \"обективно да се оценят по възможно най-добър начин историческите свидетелства от онова ужасно време, да се признаят както провалите, така и доблестните усилия от периода на Холокоста\".", "date": "2019.03.08", "title": "Папа Франциск загрижен за прекомерната извратена омраза по света"}
{"url": "https://www.faktor.bg/bg/articles/haralan-aleksandrov-za-poslednite-10-godini-balgarite-se-chuvstvat-po-bogati-i-shtastlivi", "text": "\"Потенциална заплаха за доброто и стабилно управление, както и за европейските ценности е фактът, че прекалено лесно започват да виреят конспиративните теории – когато човек е склонен да вижда само онова, което подкрепя въпросните теории\". Това каза социалният антрополог Харалан Александров пред дамите, участващи в Осмата политическа академия на Жени ГЕРБ, която започна във Велико Търново, съобщиха от пресцентъра на партията.  За последните 10 години, според цитирано от социалния антрополог изследване, българите се чувстват по-принадлежащи на европейската култура. Чувстват, че са по-богати и щастливи, че живеят по-добре, но в същото време са по-тревожни.  Защо, въпреки по-добрата инфраструктура и нарастващото благополучие, нараства и усещането за отчужденост, недоверие към институции, авторитети и медии? Според Харалан Александров сред отговорите на този въпрос е обстоятелството, че днес, за един човешки живот се случват толкова промени, колкото никога преди в историята.  \"Българинът днес намира сигурност в семейството\", каза още социалният антрополог.  Форумът на ЖГЕРБ във Велико Търново протича под мотото „България с хоризонт Европа 2023“, а негови организатори са съвместно Жени ГЕРБ, Фондация „Конрад Аденауер“ и Сдружение „Граждани за европейско развитие на България“.", "date": "2019.03.08", "title": "Харалан Александров: За последните 10 години българите се чувстват по-богати и щастливи"}
{"url": "https://www.faktor.bg/bg/articles/rusko-chudo-konstruiraha-parviya-tank-s-toaletna", "text": "Руският танк \"Армата\" е първият, оборудван с тоалетна, съобщи агенция ТАСС, като цитира производителя от Уралското конструкторско бюро за транспортно машиностроене. \"В този танк първоначално е предвидена възможността за продължително изпълнение на боеви задачи от екипажа, затова в него има така нареченото устройство СЖО... или, просто казано, тоалетна,\" казва директорът по качеството и информационните технологии Иля Баранов. \"Армата\" бе показан за пръв път на широката публика в Москва през 2015 г. на парада за Деня на победата. \"Конструкторите решиха проблема с отсъствията на удобства в танка... оборудвани са санитарни помещения.\"", "date": "2019.03.08", "title": "Руснаците се готвят за продължителни боеве - измислиха танк-чудо с тоалетна"}
{"url": "https://www.faktor.bg/bg/articles/tseli-balgarski-mahali-se-mestyat-v-germaniya-zaradi-pomoshtite", "text": "Организирано преселение на български граждани в Германия. Над 81 000 родени у нас деца получават помощи от германската държава, показа разследване на Нова телевизия. Цели ромски квартали се местят от България в гетата на Дуисбург и Дортмунд и това става организирано.  След 2007 г. в Дуисбург са се заселили над 11 000 български граждани. Пристигат цели махали от Североизточна България. Това, което ги привлича, е германската социална система. По същия начин изглежда и Дортмунд – мечтата на жителите на пловдивския квартал \"Столипиново\". Детските надбавки са основната цел на хората, които тръгват от \"Столипиново\". Размерът им в Германия е по близо 200 евро на дете. Условието е поне един от родителите да работи на трудов договор за 450 евро на месец или адресна регистрация. Никой в Германия не може да каже дали зад броя на децата, регистрирани да получават надбавки, стоят реални хора. Обещанията за лесен достъп до помощи и трудов договор обаче често се оказват лъжа. Оставени без нищо в Германия, нашенците стават жертва на трудова експлоатация.", "date": "2019.03.08", "title": "Цели ромски квартали организирано се преселват в гетата на Дортмунд"}
{"url": "https://www.faktor.bg/bg/articles/balgari-bedstvat-v-angliya-fabrika-gi-ostavi-na-ulitsata", "text": "Трима българи бедстват в Англия, след като останаха без подслон и пари, за да се приберат в родината си. За това алармира кюстендилецът Стефан Лазаров, който стартира кампания в помощ на момчетата. Румен Стоянов, Мойсей Борисов и Пламен Руменов се намират в момента в град Манчестър. „От две седмици момчетата спят на открито на пазара „Лонгинг сайт“ в Манчестър. Обръщам се с молба към всички хора, които са пръснати по света. Нека направим така, че тези момчета да се приберат в родния си град. Вече съм се свързал и с посолството, надявам се съвсем скоро да бъде оказана помощ на тези бедстващи кюстендилци“, коментира още Лазаров, пише \"Монитор\".  Румен, Мойсей и Пламен заминават за Англия преди 3 месеца. Те са от ромския квартал „Изток“ в Кюстендил. Момчетата решили по честен път да изкарват прехраната си, докато не попадат в капан. Там работят в една фабрика, която накрая не им плаща и ги оставя без подслон и пари на улицата. „Момчетата не са заминали с някаква частна фирма, а чрез познати. Първоначално са имали подслон, работодателят си приспаднал заплатата от първия месец за пътни. Обещал на третия, че ще им плати, но вместо това им казал да напуснат. Все още нямаме информация коя е фирмата, към която са работили. В момента най-важно е да ги върнем в България“, обяви още Лазаров. Единият от мъжете е в много тежко здравословно състояние. Болен е от диабет и получава постоянно припадъци. „Ако час по-скоро не върнем тези хора в нашата държава рискуваме, след това да събираме пари, за да транспортираме телата им“, каза още Стефан Лазаров.", "date": "2019.03.08", "title": "Българи бедстват в Англия, фабрика ги остави на улицата"}
{"url": "https://www.faktor.bg/bg/articles/ikonomika/biznes/vas-zadalzhi-ministar-dimov-da-napravi-ekootsenka-na-np-pirin", "text": "Тричленен състав на Върховния административен съд отмени решението на Министъра на околната среда и водите Нено Димов да не извършва екологична оценка на Национален парк \"Пирин\". Решението на върховните магистрати идва от задължителните указания по тълкуването и прилагането на разпоредбите на Закона за опазване на околната среда, Закона за защитените територии и Закона за биологичното разнообразие.  И трите закона регулират плановете за управление на защитените територии и изискват извършване на екологична оценка. Припомняме, административното дело беше образувано по жалба на Сдружение \"ВВФ - Световен фонд за дивата природа, Дунавско-Карпатска програма България\", Сдружение \"Асоциация на парковете в България\", както и на няколко физически лица. Делото беше срещу решението на Димов от 1 март 2017 година да не се извършва екооценка на проект на актуализация на План за управление на Национален парк \"Пирин\" за периода 2014-2023 г. Според магистратите екооценката е задължителна, защото очертава рамката за бъдещото развитие на инвестиционни предложения. Решението на ВАС може да се обжалва в 14-дневен срок. Припомняме, на 16 януари тази година петчленен състав на Върховния административен съд окончателно отмени промените в Плана за управление на Национален парк \"Пирин\". И 3-членния, и 5-членния състав на ВАС тълкуват, че на територията на националните паркове се допускат единствено ремонтирането, но не и изграждането на нови спортни съоръжения. Тълкуванието на магистратите има забраняващ характер, което сложи край на създалото се напрежения около изграждането на втори лифт над Банско.", "date": "2019.03.08", "title": "ВАС задължи министър Димов да направи екооценка на НП \"Пирин\""}
{"url": "https://www.faktor.bg/bg/articles/promeni-v-zakona-za-kulturnoto-nasledstvo-obshtini-shte-ipotekirat-chastni-imoti", "text": "Промени в Закона за опазване на културно-историческото наследство предвиждат общините да могат да ипотекират частни имоти - паметници на културата. Това съобщи пред журналисти във Велико Търново министърът на културата Боил Банов.  Законовите промени се разработват заедно с Националното сдружение на общините и до седмици новите правила ще бъдат предложени за обществено обсъждане. Когато лицето \"Х\" притежава паметник на културата - къща например, и не желае да се съобрази със закона, т.е. да я възстанови и да я опази, общината да може да влезе, да оправи къщата и да я ипотекира за сметка на собственика, даде пример министърът. Сега проблемът е, че повечето такива имоти са препродавани, имат множество собственици, което позволява множество юридически игри и в крайна сметка собственикът не може да бъде глобен от държавата или от съответната община, посочи Банов. Според него с промените режимът става еднократен. \"Идва се на място, установява се и в рамките на три месеца, ако собственикът не входира проект за ремонт и не започне да оправя имота си, влиза общината и започва да го ремонтира и го ипотекира. Ако собственикът не може да плаща, го придобива общината\", посочи Банов. Предстои всички паметници на културата, които са с временен статут, получен още през 70-те години на миналия век, да получат постоянен статут, за да бъде реализирана идеята и собствениците да получат повече възможности за финансиране, посочи Банов. Той отбеляза, че за 2019 година финансирането на проекти за възстановяване на културно-исторически паметници и археология е над 7 милиона лева.", "date": "2019.03.08", "title": "Промени в закона за културното наследство: Общини ще ипотекират частни имоти"}
{"url": "https://www.faktor.bg/bg/articles/lyubo-penev-berbatov-e-priklyuchena-tema", "text": "Наставникът на ЦСКА-София Любослав Пенев даде брифинг преди утрешното гостуване на \"червените\" на Етър във Велико Търново. Специалистът заяви, че според него темата \"Димитър Бербатов\" е приключена и той не знае нищо за евентуално пристигане на нападателя в отбора. Той бе попитан и дали вижда тенденция в съдийството спрямо Левски, но не пожела да даде ясен отговор. \"Честит празник на дамите! Отборът се намира в добро състояние, в добро настроение преди мача с \"Етър\". Имаме контузени, но разполагаме с достатъчен брой футболисти. Отиваме с голямо желание да изиграем следващия мач от първенството. Николай Бодуров не отпада, пътува, пътува. Всички, които взеха участие, завършиха тренировката. Като цяло групата е налице. Ангел Лясков се подобрява, тренира с нас, това му беше трета тренировка вече, Жеферсон - не. На по-късен етап ще започне да работи с отбора. Дали се притеснявам от съдията? Ха... друг въпрос има ли? Ако трябва да си говорим, по-добре... Димитър Бербатов? Според мен тази тема е приключена също, коментирахме го два-три пъти. Лично аз не знам нищо. Много добре познавам отбора на Етър и това че загубихме в приятелския мач, нищо не означава. Аз водя ЦСКА точно един месец, утре ни чака различен мач. Работя много добре с всички в отбора, има диалог, работим много добре. Опознах футболистите много по-добре за този месец, запознах се с качествата им, а те с начина, по който ще работим, с методиката. Само по телевизията да ги гледам или да идвам на стадиона като зрител - не става.  Какъв е отговорът на задачата - кой на кой помага? Задачата съм я решил, питайте ме нещо конкретно с имената! Ако се връщаме на мача с Левски, той е история и съм си направил заключенията. Изиграхме един добър мач, бяхме близо 50 минути с човек по-малко. Те не създадоха нито едно голово положения за целия мач. Имаха само едно, но то дойде след наша грешка, която моментално коригирахме. Това е едно от положителните неща, които видях. От многото положителни неща.  Коментирахме вече съдиите. Не може четвъртият съдия да командва мача отвън. Защо главният съдия трябва да слуша четвъртия?! Трябва да се концентрираме върху действията на съдията, не само при нашия червен картон. Апелирам съдиите да свирят това, което е. Не искам да ни помагат, но не искам и да ни пречат. Съдията трябва да е безпристрастен. И други са се оплакали? Не мога да говоря от името на другите отбори. Явно това нещо е направило впечатление и на другите.  Утре имам мач с Етър, отиваме там и сме подготвени. Ще наблюдаваме всички мачове, надяваме се нареждането на програмата да не е нарочно. Задавате ми 2-3 човека един въпрос по различен начин. Това е ваше право, но съм концентриран върху ЦСКА. Другото влияе, но го коментирахме това нещо. Защо утре няма да играят преотстъпени срещу нас? При преотстъпването им явно има клауза, това е заварено положение, ново е за мен! Предполагам, че има някаква уговорка. Как ще играем? Ще го видим утре, не мога да разкривам детайли. През седмицата се готвихме ексклузивно за дадения мач. Разбира се, следим и другите отбори, но се готвим конкретно за предстоящия мач.  Дали ме притеснява, че под мое ръководство допускаме гол във всеки мач? Така е, допускаме, работим в тази насока. Никой не е застрахован, въпросът е да намалим грешките до минимум. Момчетата разбират и се справят. Знаем в кои минути се допускат головете, има си обяснение, така е.  Както ние, така и съперниците си дават сметка какво значат точките. Искаме да победим и да сме близо до постигането на целта, така ще бъде, така ще бъде. За мен не е проблем да определя стартовия състав. Един футболист може да играе ляв централен защитник или ляв бек, въпрос на ситуация. Или дясното крило да отиде отляво. Това са вътрешни ротации, понякога ги правя поради това, че има контузени футболисти, нормално\", заяви Пенев, цитиран от sportal.bg .", "date": "2019.03.08", "title": "Любо Пенев: Бербатов е приключена тема"}
{"url": "https://www.faktor.bg/bg/articles/danachni-razkriha-hotelierite-v-kurorti-se-osiguryavat-na-nerealni-dohodi", "text": "Четири- и петзвездните хотели в Банско, Пампорово и Боровец осигуряват персонала си на средно 764 лв. месечно, което е с близо 200 лв. по-малко от средния осигурителен доход за страната и значително по-ниско от обичайните възнаграждения в бранша. Във Велинград в същата категория хотели осигурителният доход е 540 лв., което е дори под минималния осигурителен доход, допълват от НАП. Местата за настаняване в зимните курорти и Велинград ще бъдат подложени на т.нар. открито наблюдение, проверки и ревизии. Откритото наблюдение представлява явно присъствие на инспектори на НАП в търговския обект в продължение на седмици, като се следят оборотите и отчитането им на касовите апарати, работното време и заетостта на персонала. Ако бъдат открити значителни разлики в осигуряването на персонала в даден обект спрямо подобни такива на същата територия, е възможно извършването на ревизия, при която осигурителните вноски могат да бъдат определени по аналогия, допълват от НАП. Колко губи всеки, приел да бъде осигуряван на по-ниска от реалната си заплата, може да изчисли чрез специално създадения калкулатор от НАП и НОИ на www.zaplatavplik.bg. \"Има пряка връзка между укриването на обороти и т.нар. заплата в плик. Неиздаването на касови бележки формира приходи, от които впоследствие се изплащат необложени възнаграждения. Проверките, които започваме в хотелите, целят да пресекат тази практика\", каза директорът на \"Фискален контрол\" в НАП Спас Шишков, цитиран от пресцентъра си. Междувременно в отговор на депутатски въпрос и финансовият министър Владислав Горанов обяви, че целогодишно работещи хотели и заведения осигуряват персонала си на 500 лв., което за него е явно укриване на приходи и съответно осигуровки. Отговаряйки за въвеждането на новия софтуер и подмяната на касовите апарати, Горанов напомни, че по груби сметки на администрацията годишно в България се укриват около половин милиард лева, като над 33 млн. лв. от тях са \"спестени\" данъци и осигуровки, предимно от сектора на услугите - заведения, търговци на дребно с храни и облекло, а останалата сума е от собствениците на електронни магазини. По повод притесненията на бизнеса за това, че с новите изисквания данъчната администрация ще има по-голям достъп до конфиденциални данни за съответната фирма, Горанов посочи, че данъчните спазват Закона за защита на личните данни и носят дисциплинарна и наказателна отговорност за злоупотреба с информация. Не смятам, че обемът, с който НАП борави и ще борави като данни, ще направи така, че тя да разполага с твърде много информация или да създава предпоставки за злоупотреба с нея, обяви той и подчерта, че тези, които са се изкушавали да укриват обороти, вече с новата наредба това ще им е почти невъзможно.", "date": "2019.03.08", "title": "Данъчни разкриха: Хотелиери в курортите се осигуряват на нереални доходи"}
{"url": "https://www.faktor.bg/bg/articles/beh-izbra-ing-bank-n-v-klon-sofiya-za-izdavane-na-bankova-garantsiya", "text": "\"Български Енергиен Холдинг\" ЕАД избра ИНГ Банк Н.В. – клон София за изпълнител за издаване на банкова гаранция, обезпечаваща задължението за плащане на 2/3 от имуществената санкция, наложена от Европейската комисия на БЕХ Група, съобщиха от пресцентъра на холдинга. На 8-ми март 2019 г., в резултат на проведена процедура за избор на кредитна институция за издаване на банкова гаранция, обезпечаваща задължението за плащане на 2/3 от имуществената санкция, наложена от Европейската комисия на БЕХ Група по Дело АТ.39849 БЕХ-газ, ИНГ Банк Н.В. – клон София, е избрана за изпълнител. Банката ще предостави банкова гаранция за обезпечаване задълженията на \"Български енергиен холдинг\" ЕАД и дъщерното му дружество \"Булгаргаз\" ЕАД по наложената глоба. Процедурата е проведена по реда на Правилата за избор на изпълнител за предоставяне на финансови услуги от финансови или кредитни институции (Приложение № 3) към чл.13б от Правилник за реда за упражняване правата на държавата в търговските дружества с държавно участие в капитала и в съответствие с изискванията на Европейската комисия. Предстоят преговори между \"Български енергиен холдинг\" ЕАД и ИНГ Банк Н.В. – клон София във връзка с уточняване на клаузите на договора за издаване на банкова гаранция.", "date": "2019.03.08", "title": "БЕХ избра ИНГ Банк Н.В. – клон София, за издаване на банкова гаранция"}
{"url": "https://www.faktor.bg/bg/articles/ikonomika/turizam/nikolina-anelkova-imame-spad-na-noshtuvkite-v-bansko-i-otliv-na-turisti-ot-turtsiya", "text": "Над 860 000 чуждестранни туристи са посетили страната ни през първите два месеца на годината. За съжаление имаме спад на нощувките в Банско. Има отлив на туристи от Турция и това се дължи на спада на лирата. Това каза министърът на туризма Николина Ангелкова в предаването \"Още от деня\" по БНТ. „Три последователни години имаме много сериозен ръст в туризма. Записванията за летния сезон вървят с ръста на миналогодишните. Очакваме и се борим да запазим тези нива. За тази цел разширяваме рекламата и подобряваме качеството на услугите“, заяви министърът на туризма. Ангелкова цитира данни, според, които най-много чуждестранни туристи, посетили страната ни, са от Румъния - 1,3 млн. Следват гръцките туристи, германски туристи - 900 000, 550 000 от Република Северна Македония. „70-80% от туристите се връщат, което показва, че предлагаме добро качество на разумни цени. Основната ни цел е да възстановим туристопотока от Русия“, разкри тя. Ангелкова увери, че контролът в районите на морските територии е изключително голям. „Много от строителните обекти по морето са получили разрешителни за строеж много преди 2008 година. Изискали сме от всички кметове, управляващи морски общини, да ни изпратят данни за подобни обекти, за да знаем какви изненади можем да очакваме“. Тя определи като престъпление разрушаването на дюни в къмпинг „Градина“. „Глобите са много сериозни и се надяваме така да опазим тези местообитания, какъвто е европейският пример“.", "date": "2019.03.08", "title": "Николина Ангелкова: Имаме спад на нощувките в Банско и отлив на туристи от Турция"}
{"url": "https://www.faktor.bg/bg/articles/ikonomika/-bulgargaz-predlaga-poskapvane-na-prirodniya-gaz-ot-april", "text": "Природният газ трябва да поскъпне с около процент от април. Това предложение е внесло газовото дружество \"Булгаргаз\" в Комисията за енергийно и водно регулиране (КЕВР). Причината за исканото леко увеличение на цените е в поскъпването на долара и алтернативните на газа горива. Ако регулаторът одобри искането, през следващите 3 месеца един мегаватчас ще струва 45 лева без такси и налози, отбелязва БНР.", "date": "2019.03.08", "title": "\"Булгаргаз\" предлага поскъпване на природния газ от април"}
{"url": "https://www.faktor.bg/bg/articles/georgi-harizanov-da-napravim-daritelska-smetka-za-korneliya-ninova", "text": "Георги Харизанов предложи във Фейсбук да се направи дарителска сметка за Корнелия Нинова, тъй като не взимала депутатската си заплата, а живеела само със спестяванията си, които е декларирала, че са 4300 лв. „Корнелия Нинова, която, както знаем, никога не лъже, казала днес, че не си взима заплатата, а живее от спестявания. В тази връзка откриването на DMS номер, за да й събираме пари за хляб, явно е наложително, тъй като в декларацията си пред Сметната палата другарката е обявила доста скромните спестявания от 4300 лева. Което, на фона на бурната й кариера и множеството директорски позиции в бордове и държавните служби, които е заемала, някак не я прави много спестовна. Освен ако някъде не се крият едни други мистериозни пари - като онези незнайно как появили се в джоба й стотици хиляди долари, с които е платила на държавата за приватизацията на “Техноимпекс”. Освен това е редно да припомним, че заплатата на народните представители отдавна не се “взима” на гише или при касиерката\", гласи постът на Харизанов.", "date": "2019.03.08", "title": "Харизанов: Понеже Нинова никога не лъже - да й направим дарителска сметка за хляб!"}
{"url": "https://www.faktor.bg/bg/articles/ks-otmeni-zabranata-pensioneri-da-rabotyat-v-administratsiyata", "text": "Конституционният съд (КС) единодушно отмени новите текстове в Закона за държавния служител, с които се забранява на пенсионерите да работят в администрацията. Решението е взето с 11 гласа, тъй като е отсъствал конституционният съдия Георги Ангелов, съобщи lex.bg. Измененията в закона бяха направени през закона за бюджета за 2019 г. и влязоха в сила от 1 януари. С тях беше въведено изискването държавните служители да не са се пенсионирали. По този начин трябваше да бъдат уволнени около 2000 чиновници. Промените засягаха само служителите, които продължават да работят като пенсионери. По неофициална информация в държавната и общинските администрации изчакали решението на КС и не са започнали уволненията. В мотивите си КС отбелязва: „Несъвместимостите са съществени ограничения на правата на гражданите, и поради това те трябва да бъдат установени със закон само по съображения, свързани със защита на друг конституционно значим интерес, какъвто в случая не е налице\". Съдиите са се съобразили и с факта, че в някои сфери възрастовите прагове за пенсиониране са твърде ниски и новото изискване към администрацията ще предизвика освобождаването на служители с добра квалификация. Конституционният съд подчертава, че засегнатите от закона граждани добросъвестно са упражнили правото си на пенсия, като към онзи момент законът не им е забранявал на това основание да кандидатстват за държавна служба.", "date": "2019.03.08", "title": "Конституционният съд отмени забрана на Дянков - оставя пенсионерите да работят в администрацията"}
{"url": "https://www.faktor.bg/bg/articles/novini/balgariya/biser-petkov-zadarzhanite-v-noi-sa-otpuskali-pensii-na-baza-na-falshifitsiran-trudov-stazh", "text": "„Задържаните в акцията в НОИ са отпускали са се пенсии на база фалшифициран трудов стаж. Работодателят е този, който предлага категорията за пенсиониране, но в крайна сметка НОИ е органът, който преценява. Без да имам подробности за случая в Силистра, явно може да се извършват манипулации не само с инвалидните пенсии, а и с останалите“. Това заяви пред Нова ТВ социалният министър Бисер Петков по повод акцията в Силистра и София, при която бяха задържани 10 служители на НОИ.  „С организациите на хората с увреждания имаме непрекъснат диалог при изготвянето на закони. Известно напрежение е създадено от това, че срокът за подзаконите е много кратък. Предвижда се формуляр, в който лицето, което кандидатства за социален работник, който да му помага, да оцени до каква степен са уврежданията му. Стремим се критериите да бъдат максимално обективни. Този формуляр е над 20 страници и е прекалено дълъг. Затова ще бъде съкратен“, каза още Петков.    „Националната карта за социалните услуги е свързана с подобряването на достъпността им. Тя трябва да се разработи в срок от 12 месеца след 2020 г. Държавата в момента финансира с 260 млн. лв. годишно социалните услуги“, коментира социалният министър.", "date": "2019.03.08", "title": "Бисер Петков: Задържаните в НОИ са отпускали пенсии на база на фалшифициран трудов стаж"}
{"url": "https://www.faktor.bg/bg/articles/predlagat-radoslav-milenkov-za-podupravitel-na-bnb-v-bankov-nadzor", "text": "При проведена специализирана полицейска операция с участието на служители от секторите за противодействие на криминалната и икономическата престъпност в ОДМВР- София и колегите им от РУ- Пирдоп, е извършено претърсване на два адреса в Пирдоп и един в с. Чавдар, обитавани от 52- годишен мъж, съобщи БНТ. В мазето на единия имот е открито помещение, пригодено за незаконно производство на боеприпаси и оборудвано със съответните машини за целта. На друг от проверените адреси са установени 72 ловни трофея - от сръндак, благороден елен, дива коза, муфлон, вълк и елен лопатар, иззети по надлежния ред от служители на Изпълнителна агенция по горите, като на собственика са съставени 11 акта по Закона за лова и опазване на дивеча. Иззети са също така две незаконни нарезни дългоцевни оръжия, шумозаглушител, затвор за огнестрелно оръжие, 1289 боеприпаса различен калибър, 10 бутилки с черен барут, 2600 капсули. 52-годишният мъж е задържан за срок до 24 часа. По случая е образувано досъдебно производство за извършено престъпление по чл. 339, ал.1 от НК. Действията по разследването продължават под наблюдението на районната прокуратура.", "date": "2019.03.08", "title": "Разкриха незаконен цех за производство на боеприпаси в Пирдоп"}
{"url": "https://www.faktor.bg/bg/articles/sas-zakon-sasht-zabraniha-krim-da-se-priema-kato-ruska-teritoriya", "text": "Комисията по външни работи на Камарата на представителите на Конгреса в САЩ единодушно одобри законопроект за забрана на правителството да признава Крим за руски. Това съобщи пресслужбата на комисията. Документът забранява на всички държавни агенции да предприемат действия, които могат да доведат до признаване де-юре или де-факто суверенитета на Русия над полуострова.  Ако документът бъде одобрен от Камарата на представителите и от Сената, той ще бъде изпратен на президента за подпис. Доналд Тръмп има право да отхвърли инициативата или да го върне на конгреса със своите аргументи, но парламентаристите могат да преодолеят ветото на Белия дом, като приемат законопроект с две трети от гласовете.  Крим беше окупиран от Русия в резултат на референдума през март 2014 г. Украйна, Европейският съюз, Съединените щати и други страни не признават резултатите от гласуването. Москва настоява, че процедурата е извършена в съответствие с нормите на международното право.", "date": "2019.03.08", "title": "САЩ забраняват със закон Крим да се приема като руска територия"}
{"url": "https://www.faktor.bg/bg/articles/politiko-dzhimi-kartar-predlozhil-da-sdobryava-kim-i-tramp", "text": "Бившият американски президент Джими Картър предложи да посети Северна Корея, за да се опита да извади преговорите между Тръмп и Ким от задънената улица, в която попаднаха след срещата на двамата в Ханой. Това заяви пред \"Политико\" демократът Ро Кана от Камарата на представителите (долната камара в Конгреса). През 1994 г. Картър става първият американски президент, който посещава Северна Корея. Там се среща с Ким Ир Сен - основателят на Северна Корея и дядо на настоящия лидер Ким Чен-ун. Двамата разработват двустранен \"постeпенен план, за да се достигне мир и да се работи в посока към денуклеаризация\", заяви Кана. Картър, който вече е на 94 години, не пътува повече, но според Кана има готовност да посети Северна Корея с одобрението на администрацията на Тръмп. Конгресменът отбеляза, че бившият президент е \"може би единственият човек в нацията\", който е поддържал директен контакт с дядото на Ким, който е сакрализиран от севернокорейците.  Според Кана Картър може да подпомогне Тръмп в преговорите за ядрено разоръжаване с Ким, след като двамата лидери се разделиха в Ханой без да постигнат споразумение. Засега нито Картър, нито Белият дом са коментирали думите на Кана. Демократът, който е лидер на САЩ между 1976 и 1980 г., е критикувал политиките на настоящия президент и е наричал управлението му \"бедствие\". Същевременно Тръмп в миналото го е осъждал за това, че не е бил достатъчно твърд като президент. Кана сподели, че ще се опита да възстанови, \"поправи\" стратегията от \"12 точки за ядрено разоръжаване\", над която Картър и Ким Ир Сен са постигнали съгласие и я предостави на сегашната администрация. Конгресменът допълни, че Робърт Мали, който е специалист по конфликтите и международната политика, също е изразил готовност да помогне в това начинание. \"Администрацията се изправя срещу сериозни дилеми затова как да продължи напред\", заяви Мали по имейл, като отказа да поясни каква роля ще заема в преговорите. \"Време е да отстъпим назад и да поговорим с тези, които са имали опит в тези дела и са общували със Северна Корея. Президентът Картър се вписва в това описание. Той е поддържал отношения с лидерството на Северна Корея на най-високо равнище, повече от всеки друг американец. Така че - да, ще има полза ако администрацията на Тръмп поговори с него\", добави той. След като Картър води преговари с дядото на Ким, който почива малко след срещата, демократът продължава с усилията да завърши 12-степенното споразумение. Той се среща с президента Бил Клинтън, който се опитва да възобнови разговорите с Ким Чен Ир, бащата на Ким Чен-ун. Но Клинтън не успява да подпише сделка с Пхенян. При администрацията на Буш-младши Джон Болтън, който тогава и сега е съветник по националната сигурност на САЩ, прекратява опитите за мирни преговори с КНДР. Ро Кана призна, че не е особено вероятно администрацията на Тръмп да приветства участието на Картър в мирния процес. Но конгресменът отбеляза, че \"залозите са много големи\", особено след последните доклади, че Северна Корея започва да възстановява ключови ракетни площадки само няколко дни след срещата във Виетнам. \"Фактът, че Картър има готовност да се заеме с Ким Чен-ун, е хубаво нещо\", заяви той, като добави, че включването на бившия президент може да е \"двойна победа\" за Тръмп. Според Кана президентът може да постигне значима победа на международната сцена, както и признание от демократите в Конгреса. (източник: КлубZ)", "date": "2019.03.08", "title": "Политико: Джими Картър бил готов да сдобрява Ким и Тръмп?"}
{"url": "https://www.faktor.bg/bg/articles/spetsialniyat-pratenik-na-shtatite-v-belgrad-i-prishtina-sarbiya-i-kosovo-da-prestanat-s-provokatsiite", "text": "Заместник-държавният секретар на САЩ по политическите въпроси Дейвид Хейл, който бе изпратен от Вашингтон със специалната задача да подпомогне разговорите между Сърбия и Косово, призова двете страни да се откажат от провокациите и да възобновят диалога за нормализиране на двустранните отношения, предава RTK. Хейл се срещна с държавния глава на западната ни съседка Александър Вучич за обсъждане на ситуацията в Косово, преди американският дипломат да отпътува за Прищина.  След срещата американският посланик в Сърбия Кайл Скот написа в социалната мрежа „Туитър“, че „повторното стартиране на диалога не е лесна работа, но бъдещият просперитет на Сърбия зависи от постигането на напредък в отношенията с Прищина“. От посолството на САЩ подчертаха още, че Вашингтон призовава Прищина да отмени 100-процентните мита за внос на сръбски стоки.", "date": "2019.03.08", "title": "Специалният пратеник на щатите в Белград и Прищина: Сърбия и Косово да престанат с провокациите"}
{"url": "https://www.faktor.bg/bg/articles/slovakiya-iznenadvashto-privika-ruskiya-poslanik", "text": "Словакия привика руския посланик в страната, съобщи РИА Новости, цитирана от Fakti.bg. Руският дипломат Алексей Федотов е бил привикан, заради коментара на посолството, относно статия в местен вестник. Тя е била озаглавена „Враговете на Русия“. По-рано руското дипломатическо представителство е изпратило нота, заради публикация на заместник- министъра на отбраната Роберт Ондрейчак. В нея той твърди, че в руските стратегически документи се говори за враждебни отношения със Запада, НАТО и ЕС. Федотов заяви, че е неприемливо да има твърдения за подобна информация в руски дипломатически документи. Русия е поискала Словакия да разясни до колко позицията на Ондрейчак се покрива с тази на правителството.", "date": "2019.03.08", "title": "Словакия изненадващо привика руския посланик след нота на Кремъл"}
{"url": "https://www.faktor.bg/bg/articles/prezidentat-na-svetovniya-evreyski-kongres-ronald-laudar-shte-bade-udostoen-s-orden-stara-planina-parva-stepen", "text": "Държавният глава Румен Радев ще удостои президента на Световния еврейски конгрес Роналд Лаудър с орден \"Стара планина\" първа степен на 10 март от 15.00 часа на \"Дондуков\" 2, съобщиха от прессекретариата на президента. Отличието се връчва за големи заслуги за развитието и укрепването на приятелските отношения и сътрудничеството между световната еврейска общност и държавните институции, гражданското общество и еврейската общност в България, както и за значителен принос за развитието на образованието у нас.", "date": "2019.03.08", "title": "Президентът на Световния еврейски конгрес Роналд Лаудър ще бъде удостоен с орден \"Стара планина\" първа степен"}
{"url": "https://www.faktor.bg/bg/articles/tereza-mey-ako-parlamentat-ne-podkrepi-sdelkata-za-brekzit-mozhe-nikoga-da-ne-napusnem-es", "text": "Британската министър-председателка Тереза Мей каза днес, че ако парламентът в Лондон отхвърли нейното споразумение за Брекзит идната седмица, \"може никога да не напуснем ЕС\", предаде Асошиейтед прес. \"Великобритания ще бъде изправена пред продължителна несигурност и може никога да не напусне Европейски съюз, ако законодателите идната седмица гласуват срещу сделката за напускане, договорена с Брюксел, каза Мей. \"Подкрепете я и Обединеното кралство ще напусне ЕС, отхвърлете я и никой не знае какво ще се случи\", каза министър-председателката в реч в Гримсби, Източна Англия. Мей добави: \"Може така и да не напуснем. Единственото сигурно нещо ще е продължителна несигурност. Още месеци ще спорим за Брекзит, а вместо това бихме могли да се съсредоточим върху подобряване на нашето здравеопазване, училища и общности\", предупреди Мей, цитирана от Ройтерс. Мей каза още, че ЕС и британските преговарящи трябва да дадат \"още един тласък\" за преодоляване на опасенията, които пречат на членовете на британския парламент да подкрепят споразумението за напускане, договорено миналата година\". \"Затова нека не се въздържаме. Нека направим това, което е нужно, така че законодателите да подкрепят сделката във вторник\", каза Мей в Гримсби.", "date": "2019.03.08", "title": "Тереза Мей: Ако парламентът не подкрепи сделката за Брекзит, може никога да не напуснем ЕС"}
{"url": "https://www.faktor.bg/bg/articles/iliyana-yotova-oproshtavaneto-na-dalgovete-na-veroizpovedaniyata-e-tezhak-pretsedent", "text": "Вицепрезидентът Илияна Йотова заяви днес пред БНР, че има голяма опасност от това да минем в спиралата \"поправка на поправките\" след отхвърленото президентско вето върху промените в Изборния кодекс. Тя призова за бърза яснота по какви правила ще се проведат изборите. \"За пореден път показахме, че не сме си научили урока. Венецианската комисия не веднъж е посочвала, че не е редно да се променя изборното законодателство в 12 без 5\", каза вицепрезидентът. Илияна Йотова коментира и появилите се три заявки за вкарване на въпроса в Конституционния съд - на омбудсмана Мая Манолова, на лидера на БСП Корнелия Нинова и на президента Румен Радев. Вицепрезидентът е на мнение, че това е дълга процедура и би повишила мнението на хората, че изборът е предрешен. От друга страна, новият състав на ЦИК не дава повод за притеснения, но членовете ще получат критики от различни страни, смята Йотова. По повод призива на президента Радев БСП да се върне в пленарната зала на парламента тя каза: \"Трудно ми е да предвидя докога БСП ще е извън НС. Чух заявленията, че трябва да се изпълнят всички искания, не само преференцията, и че това е решение на Националния съвет на партията. Не съм вече член и няма да коментирам партийни решения, но моят опит сочи, че връщането е по-трудно от напускането.\" По повод приетата на първо четене амнистия на дълговете на вероизповеданията Илияна Йотова смята, че не може да се твърди за сделка между ГЕРБ и ДПС: \"Отстрани изглежда така, но не съм присъствала на подобни разговори.\"  Иначе вицепрезидентът не вижда парламентарна нестабилност, тъй като присъстващите в зала формират мнозинство от 156 гласа. Йотова призова властите да кажат \"как задълженията на мюфтийството заплашват националната сигурност и как така се опрощават задължения\". Тя определи като \"тежък прецедент\" решението на НС. Илияна Йотова не отрича празника 8 март, а напротив - празнува го всяка година. За визитата на вицепрезидента в САЩ е имало няколко поводи - откриване на две паметни плочи за спасяване на българските евреи и поканата на българските общности в Сиатъл и Лос Анджелис да празнува с тях 3 март. Тя е била в централата на Майкрософт, където работят над 100 българи. Посланието й към властите у нас - България да не е кол-център на чужди компании, които използват евтина работна ръка. \"Трябва да се разказва, че имаме добро образование, преди 30 години сме били компютърния център на СИВ, това не е срамно. Повечето от работещите в Майкрософт не са завършили в САЩ, а в България. Това е пример за \"изтичане на мозъци\", заяви вицепрезидентът. Илияна Йотова не разбира изострената противопоставяне между русофили и русофоби около 3 март и визитите на генералния секретар на НАТО Йенс Столтенберг и премиера на Русия Дмитрий Медведев. \"В единия случай става въпрос за сигурност, в другия - за енергийна сигурност. Трябва да си отговорим дали искаме да имаме нова ядрена централа, да сме част от Турски поток, да имаме ли газов хъб. По това трябва да има консенсус\", заяви Илияна Йотова. Според нея България трябва да постави питане към Европа за двойните стандарти по Северен поток и Турски поток като отправната точка бъде националният интерес. Тя категорично не приема аргумента \"Брюксел каза\".", "date": "2019.03.08", "title": "Илияна Йотова: Не виждам парламентарна нестабилност"}
{"url": "https://www.faktor.bg/bg/articles/krasimir-valchev-ne-tryabva-da-dopuskame-samoopredelyane-na-pola-v-uchilishte", "text": "Инструментът Selfie, който има за цел ученици, учители и директори да оценят дигиталната среда в училищата и на придобитите в клас дигитални умения е спрян в България. Това обяви министърът на образованието и науката Красимир Вълчев, който присъства на открит урок в столичното 109 ОУ \"Христо Смирненски\", предаде БГНЕС. Дотук се стигна, след като деца трябваше сами да определят пола си. В системата те трябваше да избират от четири опции - мъж, жена, друго и предпочитам да не казвам. Заради това министър Вълчев обеща, че ще поиска от ЕК да направи промяна във въпроса или той да отпадне от въпросника. Пред журналисти днес той обяви, че има уверение, че това ще се случи. „Имам предварително писмо от еврокомисаря по образованието Тибор Наврачи, в което той ме уверява, че ще намерят техническо решение, но все още нямаме предложение какво точно ще е то. Предполагам, че техническото решение ще е едно от двете, които сме предложили - или да отпадне отговорът на въпроса, който предизвика дискусии, или самият въпрос. Този въпрос не е задължителен за целите на въпросника - да оцени дигиталната подготвеност на училищата, като той е един от двата статистически въпроса в инструмента SELFIE“, обясни Вълчев. Министърът коментира и идеята бъдещите тестовете в 10 клас да са по природни науки и по обществени науки, а не само по български език и математика. „Усвояването на компетентности предполага на всички предмети да се отдели необходимото внимание. Това, че няма изпит след 10 клас, респективно матура след 12 клас по част от дисциплините не означава, че не са важни. Много ученици ще кандидатстват с биология, химия, физика, география, така че това е един мотивиращ фактор да има възможност да се изберат и допълнителни изпити. Към момента обаче само матурите по български език и математика са законово регламентирани като задължителни“, обясни Вълчев. Той добави още, че за да преминат училищата на едносменен режим е необходимо да се преструктурира приемът и това може да се постигне с намаляването на паралелките с една за прием в първи клас и след седми, както и с построяването на нови училища. Вълчев поясни, че около 300 училища в 65 общини трябва да преминат към едносменен режим на обучение.", "date": "2019.03.08", "title": "Красимир Вълчев: Не трябва да допускаме самоопределяне на пола в училище"}
{"url": "https://www.faktor.bg/bg/articles/vnimavay-kakvo-pishesh-che-roskomnadzor-bdi", "text": "Русия затяга санкциите срещу умишленото разпространяване на фалшиви новини, така наречените Fake News. Утвърдените медии, които са официално регистрирани - телевизии, радиостанции, печатни издания и информационни агенции – и сега подлежат на наказания, ако разпространяват неверни информации. За това следи Федералната служба за надзор на връзките, информационните технологии и масовите комуникации Роскомнадзор. Новата мярка се цели по-скоро в онлайн-изданията и частните лица. Критиците се опасяват, че поправките в медийния закон, приети в сряда от Държавната дума, могат да бъдат използвани от властите за заглушаване на нежелани новини.   В бъдеще както на онлайн-изданията, така и на частни лица може да бъде търсена отговорност за разпространяване на фалшиви новини, но – забележете! – и за незачитане или обиди към правителствените институции или държавната власт. Законът им дава възможност в кратък срок да отстранят спорните съдържания. Ако не се съобразят с указанието, съответният сайт може да бъде закрит или да му бъде наложена парична глоба до 20 хиляди евро - и до 5 хиляди евро за частни лица. За сравнение: средният брутен годишен доход в Русия възлиза на 6300 евро. Първоначално поправките в закона предвиждаха значително по-ниски парични глоби за нарушителите. Но подобни меки санкции няма да променят поведението на хората, казва за ДВ руският депутат от \"Единна Русия\" Анатолий Виборний. Той припомня, че след пожара в търговския център в сибирския град Кемерово през април миналата година се надигна вълна от умишлено разпространявани слухове и фалшиви новини. Хора, които вършат подобно нещо, няма да се стреснат от глоби в порядъка на 1000 или 2000 рубли, допълва депутатът. Затова той лично гласувал за приемането на по-високи санкции. Други депутати от Думата също твърдят, че поправките в закона целят повишаване на сигурността на обществената информация, без да се засяга правото на лично мнение. За фалшиви ще бъдат смятани всички непроверени информации, представяни като факти, както и информации, които застрашават живота, обществения ред и други сфери от обществения живот. Законът обаче не казва кой ще преценява дали една информация е достоверна или фалшива. \"Властта взема мерки срещу информации, които тя възприема като заплаха за себе си\", казва по този повод политологът и преподавател в Руския държавен университет за хуманитарни науки Илия Грашченков. Според него, очевидно законът има за цел да сплаши критиците на правителството. Той не очаква някакви масови репресии, например - ако Кремъл реши, че някой е качил във Фейсбук фалшива новина. Законът обаче ще насърчи автоцензурата и още повече ще раздели руското общество, казва Грашченков. Защото под ударите на закона ще попадне всеки човек, решил да критикува, примерно, някой корумпиран държавен служител - тъй като това може да бъде сметнато за обида.   Грашченков не е единственият, който изпитва подобни опасения. Много потребители в социалните мрежи посочват и още нещо: медийният закон умишлено е формулиран твърде мъгляво. Така при всеки спорен случай последната дума ще има съдията. В Русия обаче няма независимо правосъдие.  Особено по дела с политически заряд съдиите на практика се съобразяват с указанията, спускани им от органите на властта.", "date": "2019.03.08", "title": "Внимавай какво пишеш, че Роскомнадзор бди!"}
{"url": "https://www.faktor.bg/bg/articles/tsvetatanov-akademiya-gerb-zheni", "text": "Цветан Цветанов ще открие утре от 9:00 часа във Велико Търново ще осмата политическа академия на Жени ГЕРБ „България с хоризонт Европа 2023“. Организатори на форума са съвместно Жени ГЕРБ, Фондация „Конрад Аденауер“ и Сдружение „Граждани за европейско развитие на България“, съобщи зам.-председателят на ГЕРБ. \"В рамките на събитието ще изнеса лекция на тема „Европа през призмата на предстоящите избори“. Гост-лектори на осмата политическа академия на Жени ГЕРБ са министърът на културата Боил Банов, министърът на здравеопазването Кирил Ананиев, земеделският министър Румен Порожанов, евродепутатите от ГЕРБ/ЕНП Андрей Новаков, Ева Майдел, Андрей Ковачев, Владимир Уручев и Емил Радев, ръководителят на Бюрото на Фондация „Конрад Аденауер“ в София Торстен Гайслер, политологът Антон Тодоров, социалният антрополог Харалан Александров, доц. Велина Тодорова от Комитета на ООН по правата на детето и председателят на УС на Съвет на жените в бизнеса в България Боряна Манолова. Лекция на тема „Предизвикателства пред Европа в цифровизиращия се свят“ ще изнесе пред участниците във форума европейският комисар по цифровата икономика и цифровото общество Мария Габриел\", се казва още в съобщението.", "date": "2019.03.08", "title": "Цветатанов открива политическа академия на Жени ГЕРБ „България с хоризонт Европа 2023“, гостуват министри и евродепутати"}
{"url": "https://www.faktor.bg/bg/articles/tsvetanov-shte-uchastva-v-kragla-masa-za-migratsiyata-v-konteksta-na-evroizborite", "text": "Председателят на Комисията по вътрешна сигурност и обществен ред Цветан Цветанов ще участва в кръгла маса \"Управление на миграционната политика в контекста на изборите за Европейски парламент\", съобщи пресцентърът на парламента. Събитието ще е в зала \"Изток\" на Народното събрание на 12 март от 10:00 часа. Организатори са Комисията по вътрешна сигурност и обществен ред, Международният център за развитие на миграционни политики, Фондация \"Конрад Аденауер\" и Фондация \"Ханс Зайдел\". Встъпителни слова ще направят председателят на Комисията по вътрешна сигурност и обществен ред Цветан Цветанов и ръководителят на Бюрото на Фондация \"Конрад Аденауер\" в София Торстен Гайслер. Основни говорители на форума ще бъдат Мария Габриел - еврокомисар по цифрова икономика и цифрово общество, д-р Михаел Шпинделегер - генерален директор на Международния център за развитие на миграционни политики (ICMPD), бивш вицеканцлер и министър на външните работи на Австрия, Младен Маринов - министър на вътрешните работи на България и други, пише в съобщението. За участие във форума са поканени представители на различни институции, депутати, представители на неправителствения сектор и на дипломатическия корпус в България.", "date": "2019.03.08", "title": "Цветанов ще участва в кръгла маса за миграцията в контекста на евроизборите"}
{"url": "https://www.faktor.bg/bg/articles/politsiyata-v-burgas-razsledva-smartta-na-mladezh-padnal-ot-10-ya-etazh", "text": "Полицията в Бургас разследва смъртта на 19-годишен младеж, който скочил от 10-я етаж на жилищен блок в к-с \"Лазур\". Малкото име на момчето е Василий, той е имал криминални регистрации, казаха от полицията пред \"24 часа\". Инцидентът станал вчера, когато младежът отишъл в бл.16 в к-с \"Лазур\", качил се на десетия етаж и скочил от прозореца. Все още не са ясни причините за трагичната смърт на момчето.", "date": "2019.03.08", "title": "Полицията в Бургас разследва смъртта на младеж, паднал от 10-я етаж"}
{"url": "https://www.faktor.bg/bg/articles/obshtestvo/ulitsata/prieha-30-godishen-v-pirogov-obarkal-rakiyata-sas-soda-kaustik", "text": "30-годишен мъж от Банско е транспортиран за отделението по токсикология на \"Пирогов” с тежки вътрешни изгаряния, след като отпил погрешка от бутилка със сода каустик. Сигналът за инцидента, станал по невнимание, е подаден малко след 14 часа днес от адрес в Банско. В 17 часа мъжът е транспортиран за София. Мъжът отпил от бутилка със сода каустик, в която мислел, че има домашна ракия. Изпил е около 100 милиграма от основата. Той е с тежки изгаряния на носоглътката, хранопровода, а вероятно и червата. За жалост днешният празник на жената се оказа тежък за двама мъже от Пиринско. При друг инцидента, по-рано днес, в 9.20 часа, 58-годишен работник бе повлечен от транспортна лента, по която преминава суровина за производството на бира, за да бъде смляна. Валовете захапали крака му, който впоследствие бе ампутиран в отделението по ортопедия на МБАЛ-Благоевград под коляното.", "date": "2019.03.08", "title": "Приеха 30-годишен в \"Пирогов\", объркал ракията със сода каустик"}
{"url": "https://www.faktor.bg/bg/articles/idva-stud-kakvi-gradusi-shte-ima", "text": "Утре и вдругиден дневните температури ще останат високи – около 20 градуса, но в началото на новата седмица времето ще е по-динамично. Очакваме развитие на средиземноморски циклон в първата половина на седмицата и нахлуване на студен въздух от северозапад. Дневните температури ще паднат до 6-7 градуса. Във вторник ще превали дъжд в равнинните райони и сняг в планините и по високите полета на Западна България. Възможност за слаби превалявания ще има в края на седмицата, и то само на изолирани места в южната половина на страната. Утре  максималните температури ще достигнат 20 градуса.", "date": "2019.03.08", "title": "Средиземноморски циклон носи студ"}
{"url": "https://www.faktor.bg/bg/articles/danachni-stanali-nudisti-na-kruiz-za-da-boryat-sivata-ikonomika", "text": "\"Данъчни под прикритие се оказали на нудистки круиз в открито море, после не си признали дали са се жертвали в името на закона срещу сивия сектор и са свалили дрехите, или не\". Това разказа финансовият министър Владислав Горанов в кулоарите на парламента по повод акцията в читалището, където служители на НАП се направиха на танцьори, предаде Канал 3.  \"Забавлявам се с това. Колегите са преиграли буквално в случая\", коментира Горанов в отговор на въпроса на Канал 3 как гледа на творческия подход на подчинените си да накажат хората, които си платили по лев и петдесет, за да потропат малко хора и ръченици в селото.  И добави: \"Но трябва да се има предвид, че всички способи за контрол ще бъдат използвани от приходната администрация\". По този повод финансовият министър разкри и други случки с превъплъщения на данъчни, докато изпълняват дълга си. \"Миналото лято ги качвахме на круизни кораби. Имаше една забавна ситуация, в която навътре в морето се оказа, че това е нудистки круиз и колегите бяха изключително притеснени\", разказа министърът. \"Но всички способи са допустими, защото в края на краищата, интересът на обществото е да има по-малък дял на сивата икономика и бюджетът да бъде обезпечен\", заключи той. На танцовия състав в читалището на село Марково обаче нямало да му се размине, по думите му, ако е имало нарушения с неиздаване на касов бон. \"С какъв мотив да ги оттеглят? Неиздаването на касова бележка си е административно нарушение, което се наказва с глоба и принципът на маловажност тук не се прилага\", отсече Владислав Горанов.", "date": "2019.03.08", "title": "Данъчни станали нудисти на круиз, за да борят сивата икономика"}
{"url": "https://www.faktor.bg/bg/articles/pochina-patriarhat-na-armenskata-tsarkva-v-turtsiya", "text": "На 62 години почина патриархът на арменската църква в Турция Месроб Мутафян. Предстоятелят на арменското вероизповедание е починал в арменската болница „Сурп Пъргич“ в квартал „Йедикуле“ в Истанбул, където е бил на лечение. Арменската апостолическа църква е една от древноизточните църкви и от най-древните християнски църкви. Християнството е донесено в Армения от апостолите Вартоломей и Тадей, поради което се нарича Апостолическа. Армения първа приема християнството за официална държавна религия през 301 година от светеца Григорий Просветител, чийто син и негов приемник Аристакес участва в Първи вселенски събор. В днешно време Арменската апостолическа църква има 5 епархии в Армения и няколко в Америка, Азия, Европа и Австралия.", "date": "2019.03.08", "title": "Почина патриархът на арменската църква в Турция"}
{"url": "https://www.faktor.bg/bg/articles/finlandskoto-pravitelstvo-podade-ostavka-sled-provala-na-zdravnata-reforma", "text": "Финландският премиер Юха Сипиля обяви оставката на дясноцентристкото си правителство днес, след като не успя да прокара реформи в социалната сфера и здравеопазването, съобщи БНР, цитирайки АФП. Съобщението идва 5 седмици преди редовните парламентарни избори, насрочени за 14 април. Президентът Саули Нийнистьо е приел оставката и поискал Сипиля да продължи да изпълнява задълженията си до назначаването на ново правителство. От 2015 г. премиерът бе начело на коалиция, съставена от неговата Центристка партия, консервативната Национална коалиция и отцепниците от крайната десница в лицето на Синя реформа. В анкетите преди парламентарния вот управляващите центристи изостават от опозиционната Социалдемократическа партия на Финландия.", "date": "2019.03.08", "title": "Финландското правителство подаде оставка заради провала на здравната реформа"}
{"url": "https://www.faktor.bg/bg/articles/inkvizitsiya-i-gol-kyuchek-v-sledstvieto-na-ds", "text": "Следствието на Държавна сигурност си е служило със средновековни методи, близки до Инквизицията, за изтръгване на признания от противници на комунистическия тоталитарен режим, включително и прилагани на членове на БКП. В същото време някои следователи от ДС са прилагали и способи, с които са унижавали арестуваните с цел да ги пречупят. Това разкриват документи от архивите на Държавна сигурност, един от които  публикува Той представлява писмо до зам.-директора на ДС от главния инспектор през 1950 г., в което са изброени редица случаи на инквизиране на задържаните. Те са високопоставени членове на комунистическата партия, някои от които като Петко Кунин – министри. По това време в страната се вихри акцията срещу „врага с партиен билет” и мнозина комунисти попадат под ударите на собствената си партия. Някои от следователите от ДС са били наистина изобретателни садисти. В случая с Кунин той не само е пребиван, но е събличан гол и е каран да играе кючек, а после и да пие ракия. Други арестанти също са събличани голи, но са били бити, след като са вързани. Заставяни са да си изяждат показанията, написани на хартия. Трети били псувани, а четвърти – връзвани с белезници на гърба, товарени са с тухли и са принуждавани в това състояние да ходят на колене из помещението. Документът е включен в сборника „Държавна сигурност и „врага с партиен билет” 1944-1991” на Комисията по досиетата, 2017 г.", "date": "2019.03.08", "title": "Инквизиция и гол кючек в следствието на ДС"}
{"url": "https://www.faktor.bg/bg/articles/korneliya-ninova-1-12", "text": "Лидерката на БСП Корнелия Нинова набута своята най-голяма гордост - президента Румен Радев, в кюпа на с хората, които с фалшификации са печелили избори. В сутрешния блок на Нова телевизия водещият Виктор Николаев попита социалистката, дали се правят манипулации по време на вотовете. Тя отговори, че има фалшификации във всички видове избори през последните години.  Журналистът продължи: \"И на Румен Радев ли\"? Нинова отговори: \"Навсякъде се правят в секционните комисии дребни, едри, всякакви фалшивикации. Вие наистинали не го знаете това\", с което на практика призна, че и президентските избори през 2016 г. са спечелени по нечестен път. Припомняме, че след разследвания на Нова ТВ излязоха наяве мистериозни дарители, които са спонсорирали кампанията на държавния глава Румен Радев. Част от тях се водеха социално слаби, а други пък имаха задължения към държавата. Въпреки това обаче по неведоми пътища все пак бяха \"заделили\" средства, за да подпомогнат Румен Радев.  Ето как политологът Антон Тодоров коментира скандалната тема: \"Корнела се самоуби ритуално днес в сутрешния блок на НОВА. Откри и \"приятелски\" огън срещу Радев. Потвърди основателните съмнения, че изборът на Радев е фалшифициран, макар че измуча само по въпроса, но дори и този нечленоразделен звук говори повече от всичко. Гледайте видеото. И си спомнете разследването на НОВА веднага след президентските избори, когато уж дарители на Радев нямаха спомен да са дарявали пари. Спомнете си моето разследване как социално слаби /1/5 от дарителите му/ и хора с отнето от ЧСИ имущество също са \"дарявали\" за кампанията на Радев. Спомнете си доклада на Сметната палата, за събрани близо 90 000 лв. след края на кампанията от екипа на Радев, за които не се знае къде са отишли\".", "date": "2019.03.08", "title": "Нинова подхлъзна Радев, набута го в кюпа на политиците, печелили избори с фалшификации (Видео)"}
{"url": "https://www.faktor.bg/bg/articles/dimitar-radev-predlozhi-milenkov-za-podupravitel-na-bnb", "text": "Управителят на Българската народна банка Димитър Радев предложи на Народното събрание кандидатурата на Радослав Миленков за подуправител на БНБ – ръководител на управление „Банков надзор“, в изпълнение на изискванията на чл. 12, ал. 2 от Закона за Българската народна банка, съобщиха от БНБ.  \"Радослав Миленков е добре познат и уважаван специалист в банковите среди, който е доказал своите професионални познания и добра репутация. Той разполага с всички необходими качества за ръководител на управление „Банков надзор“ в БНБ, включително задълбочен поглед върху банковата система, практически знания за механизмите за осъществяване на банковия надзор, както и значителен управленски опит в няколко търговски банки, аргументира се управителят на централната банка. От ноември 2014 г. досега Радослав Миленков е председател на Управителния съвет на Фонда за гарантиране на влоговете в банките (ФГВБ). В рамките на своя успешен мандат като председател на ФГВБ той поддържа добро сътрудничество с Българската народна банка, Министерството на финансите, банковата общност в страната и с други национални и международни институции. Радослав Миленков е магистър по финанси. Завършил е Университета за национално и световно стопанство с отличие, владее английски език и не членува в политически партии\", се казва в представянето му от БНБ.", "date": "2019.03.08", "title": "Димитър Радев предложи Радослав Миленков за подуправител на БНБ"}
{"url": "https://www.faktor.bg/bg/articles/laura-kyoveshi-se-sdobi-s-vtoro-obvinenie-v-natisk-i-fabrikuvane-na-dokazatalestva", "text": "Бившата ръководителка на румънската Национална дирекция за борба с корупцията (НДБК) Лаура Кодруца Кьовеши съобщи след продължилото няколко часа изслушване в Специалния отдел за разследване на престъпленията в съдебната система, че е заподозряна по още едно дело, пише \"Правен свят\". \"По първото дело, за което вече знаете, съм възпрепятствана да давам изявления. Попитах дали мога да си тръгна и ми казаха \"не\", влязоха, мисля, деветима или десетима адвокати в кабинета и ми каза, че съм обвинена по друго дело. Беше ми съобщено за обвинение, че съм била координирала организирана престъпна група с прокурори от НДБК\", заяви Кьовеши след изслушването.  Според съдебни източници, цитирани от Медиафакс, Кьовеши е обвинена по дело срещу прокурорите Лучиан Оня и Мирча Негулеску от НДБК-Плоещ. Двамата прокурори, които са поставени под съдебен контрол, са обвинени, че през 2015 г. са принудили бивш депутат да подаде фалшиво сезиране за подкупване на избиратели от Република Молдова по време на президентските избори в Румъния през 2014 г.  Кьовеши заяви, че всичко, което й се случва, е свързано с кандидатурата й за поста главен прокурор на Европейската прокуратура. \"Категорично заявявам, че не съм виновна за нито едно от деянията, които ми се вменяват. Категорично тази кампания има връзка с кандидатурата ми за европейски главен прокурор. Професионално аз съм си свършила работата\", посочи още бившата шефка на антикорупционната агенция.  През февруари, когато предстоеше изслушването й в Европейския парламент, Кьовеши беше повикана в Специалния отдел за разследване на престъпленията в съдебната система и беше уведомена, че е заподозряна във вземане на подкуп, злоупотреба със служебно положение и лъжесвидетелстване. Делото е образувано по жалба на бившия депутат от управляващата Социалдемократическа партия Себастиан Гица, който избяга в Сърбия, след като бе изпратен на съд по няколко дела за корупция. Той твърди, че през 2011 г. Кьовеши е поискала от него определена сума за връщането от Индонезия в Румъния на бившия финансов директор на рухналия Национален инвестиционен фонд Николае Попа, който бе осъден на 15 години затвор.  Кьовеши заяви, че от две години е подложена на тормоз в публичното пространство, както и от Съдебната инспекция, която е проверявала дейността й близо 50 пъти. По думите й фактът, че е била призована в специалния отдел точно, когато ръководството на Европейския парламент трябваше да вземе решение дали да подкрепи кандидатурата й, \"не е никакво съвпадение\".  Междувременно Европейският парламент потвърди, че румънката е изборът на институцията за главен прокурор на Европейския съюз. Кандидатурата на Кьовеши няма да бъде гласувана следващата седмица в пленарна зала, а направо ще се пристъпи към съгласуване на позициите със Съвета на Европейския съюз, който предпочита за първи европейски главен прокурор да бъде назначен французинът Жан-Франсоа Бонер.", "date": "2019.03.08", "title": "Лаура Кьовеши се сдоби с второ обвинение в натиск и фабрикуване на доказателства"}
{"url": "https://www.faktor.bg/bg/articles/goranov-ako-bade-dokazan-sluchayat-v-noi-v-silistra-shte-pokazhe-do-kakva-naglost-mozhe-da-dostignat-zloupotrebite-v-sotsialnata-sistema", "text": "\"Ако бъде доказан случаят в НОИ в Силистра, ще покаже до каква наглост може да достигнат злоупотребите в социалната система\". Това каза министърът на финансите Владислав Горанов пред журналисти във връзка с операцията на Специализираната прокуратура и ГДБОП в Силистра и София срещу група, занимаваща се с източване на бюджета на НОИ.  Той определи случая в Силистра като изключително неприятен. „Нека да оставим органите на реда и прокуратурата да си свършат работата. Ако има доказани такива престъпления, това само показва до каква наглост може да достигнат злоупотребите в социалната система“, допълни Горанов. На въпрос за колко средства става дума, министърът заяви, че към момента информацията е твърде оскъдна. „Ако говорим за пенсиониране на служители в рудодобива, те се пенсионират при условията на първа категория труд, с доста прилични месечни пенсии. Това ако се мултиплицира в години, може да води до милиони“, допълни финансовият министър.", "date": "2019.03.08", "title": "Горанов: Ако бъде доказан случаят в НОИ, ще покаже до каква наглост стигат злоупотребите в социалната система"}
{"url": "https://www.faktor.bg/bg/articles/novini/balgariya/vloomberg-evpopa-shte-e-bezpomoshtna-pped-cledvashtata-petseciya", "text": "Eвpoпeйcĸaтa цeнтpaлнa бaнĸa изнeнaдa финaнcoвитe пaзapи вчepa, ĸaтo oтнoвo oтxлaби пapичнaтa cи пoлитиĸa. Πpoгнoзитe зa pacтeж нa eвpoзoнaтa ce cмpaчиxa в пocлeднo вpeмe и пoлитиĸaтa нa бaнĸaтa тpябвaшe дa бъдe пpoмeнeнa cъщo, нo ниĸoй нe oчaĸвaшe тoлĸoвa бъpзa peaĸция. Πpeзидeнтът Mapиo Дpaги и нeгoвитe ĸoлeги явнo ca пpитecнeни, пишe Вlооmbеrg в cвoй ĸoмeнтap, цитиран от mоnеу.bg. И имaт пpичинa дa бъдaт. Texният ocнoвeн пpoблeм oбaчe нe e тoчният тaйминг нa пpoмeнитe, ĸaтo тeзи, oбявeни вчepa. A липcaтa нa възмoжнocти, aĸo нeщaтa тpъгнaт нa oщe пo-злe. Hoвитe пpoгнoзи нa Eвpoпeйcĸaтa цeнтpaлнa бaнĸa пoĸaзвaт, чe pacтeжът нa eвpoзoнaтa пpeз тaзи гoдинa щe ce зaбaви дo eдвa 1,1 пpoцeнтa. Πpeз дeĸeмвpи цeнтpaлнaтa бaнĸa пpeдвиждaшe 1,7 пpoцeнтa. Πoдoбнa e paзлиĸaтa и в oбнoвeнитe пpoгнoзи нa Meждyнapoдния вaлyтeн фoнд и Opгaнизaциятa зa иĸoнoмичecĸo cътpyдничecтвo и paзвитиe. Kapтинaтa в oтдeлнитe дъpжaви e paзличнa, a ca нaмeceни и мнoжecтвo eднoĸpaтни фaĸтopи - нo oбщoтo e, чe в цeлия блoĸ зaбaвянeтo в тъpгoвиятa и пoвишaвaнeтo нa пoлитичecĸaтa нecигypнocт взимaт cвoя дaн. Bъвeждaнeтo нa двoйнa пapичнa cиcтeмa щe пoзвoли нa цeнтpaлнитe бaнĸи дa нaвлязaт в дълбoĸo oтpицaтeлнa лиxвeнa тepитopия, cмятaт oт Meждyнapoдния вaлyтeн фoнд Kaтo oтгoвop, EЦБ зaяви, чe лиxвитe нямa дa бъдaт пoвишaвaни пoнe дo дeĸeмвpи, yдължaвaйĸи пpeдxoднaтa cи пpoгнoзa c мeceци. И oбяви нoви eвтини дългocpoчни ĸpeдити зa бaнĸитe. Peaлният cтимyл oт тeзи мepĸи oбaчe e мaлъĸ. Bcъщнocт, ĸoмбинaциятa oт пoдaдeния cигнaл зa нoви пpитecнeния зa бъдeщeтo и oбявявaнeтo нa мepĸи c oгpaничeнa възмoжнocт зa пoмoгнaт мoжe в ĸpaйнa cмeтĸa дa нaмaлят бъдeщoтo тъpceнe, вмecтo дa гo yвeличaвaт.Зapaди пpaвилaтa, пo ĸoитo paбoтa, Eвpoпeйcĸaтa цeнтpaлнa бaнĸa нe мoжe дa нaпpaви мнoгo пoвeчe. Лиxвeният пpoцeнт пo ocнoвнитe oпepaции пo peфинaнcиpaнe e нyлa, a тoзи пo дeпoзитнoтo yлeceнeниe дopи e oтpицaтeлeн. Hoвoтo им нaмaлявaнe мoжe дa paзpyши дoвepиeтo и дa дecтaбилизиpa финaнcoвaтa cиcтeмa.", "date": "2019.03.08", "title": "Вlооmbеrg: Eвpoпa щe e бeзпoмoщнa пpeд peцecия"}
{"url": "https://www.faktor.bg/bg/articles/rusiya-e-gotova-da-se-bie-do-smart-za-bogatstvata-na-arktika", "text": "САЩ вземат мерки, включително нечестни, с цел да намалят влиянието на Русия в Арктика. Това разказа Андрей Кошкин от руската Асоциация на военните политолози в ефира на армейската телевизия \"Звезда\", пише \"Известия\". Осъзнал, че изостава от Москва в надпреварата за Арктика, Вашингтон прибягва до всевъзможни хитрини, за да укрепи своето положение в този регион, използва в свой интерес и НАТО. Америка най-вероятно ще се мъчи с всички сили да наваксат, също както и в случая с хиперзвуковите оръжия - модерните бойни системи, представени през последната година от Москва, отбелязва експертът. По думите му САЩ се опитват да формират фалшива информационна атмосфера, за да \"изтласкат\" Русия от Арктика. Щатите обаче надали ще станат истински конкурент на Русия, защото флотът им е твърде изостанал и слаб. \"Русия има 41 ледоразбивачи, а САЩ - 6. Четири са за бракуване. Реално плава само един - \"Полар стар\". Налага им се спешно да строят флот от ледоразбивачи, но ние имаме атомен, какъвто в момента няма никой в света\", обяснява експертът. Повреди ли се единственият американски ледоразбивач, Вашингтон ще бъде принуден да моли за помощ Москва и \"ще се опозори пред цял свят\", смята той. На 5 март Пентагонът съобщи, че САЩ по принуда променят оперативните си планове в Арктика, за да възпрат растящото влияние на Русия и на Китай. А в края на февруари американският адмирал Джеймс Фого заяви, че Вашингтон няма да позволи на Русия да контролира Северния морски път, напомня \"Известия\". Русия е готова да се бие до смърт за богатствата на Арктика, заявява \"Свободная пресса\". Руското правителство на Дмитрий Медведев разработи строги правила за преминаване на чуждестранни военни кораби по Северния морски път. Занапред чуждите командвания ще трябва да уведомяват ресорните органи на Русия 45 дни предварително, като посочват имената на корабите, основните технически параметри, военните звания и фамилните имена на капитаните, целите, сроковете и маршрутите на плаването и др. Чужденците ще бъдат задължени да качват на борда руски лоцмани, а при произшествия незабавно да докладват в най-близкото руско пристанище или военноморска база. Ако руската страна сметне, че даден кораб не отговаря на условията, за да плава в северните ширини, може да откаже да го пропусне. А при неразрешено преминаване по Северния морски път Русия ще има право да използва спрямо нарушителите всякакви мерки, дори да ги арестува или унищожи. Руската администрация се мотивира с необходимостта да запази контрола на първо място върху екологията, а също и над търговското корабоплаване в региона, добавя вестникът. Контролът върху Северния морски път е \"жизнено необходим\" за Русия, по-специално защото чуждите кораби \"могат например да разположат на борда си американска система за ПРО \"Иджис\" - това е много опасно\", защото някои траектории на руските балистични ракети са изчислени така, че да минат през Северния полюс, обяснява военният експерт Игор Виборненко. \"Арктика е руска. Ресурсите на Северния полюс са наши ресурси\", заявява колегата му Василий Дандикин.", "date": "2019.03.08", "title": "Руски военен експерт: Арктика е руска! Ще се бием до смърт за ресурсите й"}
{"url": "https://www.faktor.bg/bg/articles/atentatorat-ot-sarafovo-e-tryabvalo-da-otselee-razkri-taen-svidetel", "text": "Във фейсбук профила на един от организаторите на атенатата в Сарафово - Хасан ел Хадж Хасан, е имало коментар от негов приятел, който описва като герой Мохамед Хюсеини - мъжът, който се самовзриви и уби 7 души на бургаското летище. Това става ясно от показанията на таен свидетел по делото срещу Ел Хадж Хасан и съучастника му Мелиад Фара. То се гледа днес в спецсъда, а двамата са обвинени задочно. \"Използвайки стила на тези организации и профила, определено не е смятано Хюсеини да загине по време на атентата\", разказал анонимен свидетел по делото. След разпита му показанията му бяха прочетени, а от думите му, че е \"взел участие в изготвянето на профил на извършителите, който е пратен до териториалните дирекции на МВР\" се разбра, че свидетелят е част от службите за сигурност, предаде 24 часа.  Фара е бил разследван в Австралия за пренасяне на самоделна бомба, разказал още свидетелят. Според него Хасан е сглобил самоделната бомба, тъй като имал висше инженерно образование. Тримата вероятно са контактували през фейсбук профила на Асиа Хюсейни - сестра на самоврзивилия се мъж. \"По някакъв начин тя е осъществявала връзката между атентанора и двамата съучастници. Предполагаме това, имайки предвид и обвързаността на фамилиите с терористични организации\", казва още свидетелят. Делото продължава през май.", "date": "2019.03.08", "title": "Атентаторът от Сарафово е трябвало да оцелее, разкри таен свидетел"}
{"url": "https://www.faktor.bg/bg/articles/spetsprokuraturata-privleche-14-dushi-ot-zadarzhanite-v-orlandovtsi-sred-tyah-i-dvama-politsai", "text": "Специализираната прокуратура привлече към наказателна отговорност 14 лица за участие в организирана престъпна група за разпространение на наркотици, грабежи, кражби, производство и разпространение на акцизни стоки без бандерол. Сред обвинените са двама полицейски служители - взводни командири в столичното Второ районно управление, съобщиха от пресцентъра на Специализираната прокуратура. Участниците в групата бяха задържани на 7 март 2019 г. при операция на СДВР, Дирекция „Вътрешна сигурност“ на МВР и Специализираната прокуратура в столичния кв. „Орландовци“. Групата е неутрализирана след близо 7-месечно наблюдение и разследване на дейността ѝ. По време на операцията по задържането на участниците в жилища, автомобили и при лични обиски бяха намерени и иззети наркотици, огнестрелни оръжия, близо един тон тютюн, заедно с машина за нарязването му. Иззети са и автомобили, за част от които има данни, че са крадени. Събраните доказателства сочат, че групата е действала повече от три години. Разследва се съпричастието й към тежки престъпления през последните години в различни краища на страната – грабежи, в т.ч. в поща (на част от парите за пенсии на жители в раейона), кражби на промишлени машини, влакови релси и др. Налице са и данни, че участници в групата са извършвали погроми на паметници в Централните софийски гробища, за да принудят близките на починали да потърсят услугите им за възстановяване. Ръководителят на групата К.Б. лично определял функциите на всеки от участниците за конкретното планирано престъпление. Обвинените полицейски служители от своя страна осигурявали липсата на полицейски сили в района на извършване на престъпление. В процес на установяване е срещу какво възнаграждение са извършвали подобни „услуги“. На обвинените за участие в групата е наложено прокурорско задържане до 72 часа. На 9 март 2019 г. Специализираната прокуратура ще внесе в Специализирания наказателен съд искания за налагане на мярка за неотклонение „Задържане под стража“ за всеки от тях.", "date": "2019.03.08", "title": "Повдигнаха обвинения на 14 души от задържаните в \"Орландовци\", сред тях и двама полицаи"}
{"url": "https://www.faktor.bg/bg/articles/hoteli-s-4-i-5-zvezdi-v-bansko-pamporovo-i-borovets-osiguryavat-varhu-nerealno-niski-dohodi", "text": "Хотели с четири и пет звезди в Банско, Пампорово и Боровец осигуряват персонала си върху нереално ниски доходи, обявиха от Националната агенция за приходите. Проверка е установила, че осигуровките за средно 764 лева месечно, което е с близо 200 лева по-малко от средния осигурителен доход за страната и значително по-ниско от обичайните възнаграждения в бранша. Във Велинград в същата категория хотели осигурителният доход е 540 лв., което е дори под минималния осигурителен доход, допълват от приходната агенция. Местата за настаняване в зимните курорти и Велинград ще бъдат подложени на открито наблюдение, проверки и ревизии.", "date": "2019.03.08", "title": "НАП започва открито наблюдение на хотели с 4 и 5 звезди в зимните курорти"}
{"url": "https://www.faktor.bg/bg/articles/zornitsa-rusinova-sotsialnite-uslugi-stavat-za-vsichki-ne-samo-za-sotsialno-slabite", "text": "Социални услуги занапред ще ползват всички граждани, а не само социално слабите. Това посочи зам.-социалният министър Зорница Русинова по повод приетия вчера от парламента нов Закон за социалните услуги. Жертвите на насилие и жертвите на трафик ще ползват специализирана подкрепа. Социални услуги ще има във всяка община на територията на страната, в момента има 47, на чиято територия няма държавно финансирани такива. Част от социалните услуги ще са общодостъпни и ще се ползват без направление от социалните служби и без да се чака дълго. „Такъв тип общодостъпна услуга това е посещението при логопед, който голяма част от българските семейства ползват за своите деца“, разясни зам.-министър Русинова. Държавата променя философията на финансиране на услугите. „Преставаме да финансираме нещата, в които се финансират услуги, а започваме да финансираме комбинация от дейности. Така, както отиваме при един лекар и той ни дава комбинацията от лекарства, които ще ни излекуват, по същия начин е променена логиката на стандартите, които чрез комбинация от дейности - консултиране, обучение, рехабилитация, ще дадат най-добрата рецепта как да подпомогнем един човек“, обясни Зорница Русинова. Частният сектор също да може да предоставя услуги, е друга разписана възможност. „Също да се регистрират и да се лицензират като доставчици на социални услуги и това несъмнено ще доведе до реална конкуренция и до по-високо качество на услугите“, добави Русинова.", "date": "2019.03.08", "title": "Зорница Русинова: Социалните услуги стават за всички, не само за социално слабите"}
{"url": "https://www.faktor.bg/bg/articles/rayonna-prokuratura-sofiya-zapochva-nakazatelno-proizvodstvo-sreshtu-georgi-semerdzhiev-za-lichno-ukrivatelstvo-na-semeystvo-arabadzhievi", "text": "Районна прокуратура-София започва наказателно производство срещу Георги Семерджиев, по-известен като Жоро Шопа, за лично укривателство на семейство Арабаджиеви. Това каза за „Фокус“ говорителят на главния прокурор Румяна Арнаудова.  „Софийска районна прокуратура е уведомена от Дирекция „Международно оперативно сътрудничество“ към МВР за това, че след вчерашното задържане на Георги Семерджиев заедно с Вълчо и Маринела Арабаджиеви в дома на Георги Семерджиев в Кабрера де мер, днес Семерджиев е бил освободен, тъй като швейцарските власти са оттеглили искането си за екстрадицията му. От Дирекция „Международно оперативно сътрудничество“ при МВР са извършили съответните проверки и са установили, че издаденият от швейцарските власти сигнал за международно издирване на Георги Семерджиев е заличен“, съобщи прокурор Арнаудова.  „Разследването на Софийската районна прокуратура е за това, че е спомогнал Вълчо и Маринела Арабаджиеви - лица, които са обвинени в извършване на престъпление, да избегнат или да бъде осуетено спрямо тях наказателното преследване или да останат ненаказани, без да се е споразумял с тях преди да са извършили престъплението. Софийската районна прокуратура ще извърши спешни действия по събиране на доказателства и ангажиране на наказателната отговорност на личния укривател Георги Семерджиев“, каза още тя.", "date": "2019.03.08", "title": "Прокуратурата започва наказателно производство срещу Жоро Шопа за укриване на Арабаджиеви"}
{"url": "https://www.faktor.bg/bg/articles/obshtestvo/zakon-i-red/geshev-v-momenta-se-provezhda-aktsiya-na-prokuraturata-i-mvr-sreshtu-iztochvane-na-noi", "text": "\"Акция на прокуратурата в София и Силистра. Разследва се източване на НОИ. Схемата е свързана с издаване на фалшиви данни за трудов стаж\", съобщи в ефира на Нова телевизия заметник-главният прокурор Иван Гешев.  Поредната операция е на Спецпрокуратурата, МВР – Силистра и ГДБОП. Тя се провежда в  Силистра и София и е с цел неутрализиране на група за източване на бюджета на НОИ. \"В момента се извършва обиск в жилището на мъж, който е баща на певица. Той е шеф на клон на осигурителния институт\", каза още Гешев. По думите му става въпрос за измама с трудов стаж - осигуряване на миньорски пенсии . Задържа се дебитната карта на кандидата докато той изплати парите за услугата. Тя струвала 10 000 лева, а \"възнаграждението\" членовете на групата получавали с т.нар. „забавено плащане”. \"Потърпевша е държавата. Всички български граждани са потърпевши. Защото се източва бюджета на НОИ\", коментира Иван Гешев.  \"До 15 дни Ветко и Маринела Арабаджиеви трябва да бъдат екстрадирани\", каза още той.  \"В средата на месец януари изготвихме европейска заповед за разследване до испанските власти. С нея поискахме обиск и разследване на въпросния имот. Изискахме и личен обиск на лицето Георги Семерджиев и ако в имота се намират Ветко и Маринела Арабаджиеви да им бъдат извършени лични обиски и на тях. Имахме информация, че се укриват във Франция. Изпратихме европейска заповед за арест до компетентните власти, но там не са открити. Не е ясно колко време са се укривали в тази къща. Вероятно от напускането им от Франция. Георги Семерджиев се издирва със заповед за арест от швейцарските власти по обвинение за трафик на наркотици в особено големи размери. Затова е задържан заедно с тях\", обясни още Гешев. Той допълни, че срещу Семерджиев имало опит за покушение, но към момента няма задържан за деянието. Заместник-главният прокурор информира още, че Арабаджиеви не са се съпротивлявали при задържането им. \"Може би още днес ще бъде преведена европейската заповед за арест и до 15 дни може да бъдат екстрадирани. Ако няма съгласие предстои дело на две съдебни инстанции\", коментира Гешев. Той разкри и последните подробности за акцията в квартал \"Орландовци: \"Ще бъдат обвинени 14 души с един водач - Коце Белия.  В този район на София е криминален авторитет. Обвинен за рязане на мантинели, тежки грабежи – на поща, разпространение на наркотици, гробищна мафия и други. 90% от задържаните в акцията са от клана \"Гольовци\". И двамата задържани полицаи ще бъдат привлечени като обвиняеми. У единия от тях е открито известно количество наркотици. Те са дългогодишни служители на „Охранителна полиция”. Единият е уволняван, другия е в процес на освобождение\", заключи заместникът на главния обвинител на страната. А двамата задържани служители на реда са получавали пари за осигуряване на \"чадър\".", "date": "2019.03.08", "title": "Гешев: В момента се провежда акция на прокуратурата и МВР срещу източване на НОИ"}
{"url": "https://www.faktor.bg/bg/articles/obshtestvo/zakon-i-red/arestuvaha-obshtinski-savetnik-na-vmro-zloupotrebyaval-sas-sredstvo-ot-evrofondove", "text": "Арестуваха общинския съветник от Стамболийски Атанас Мавродиев по обвинения, че е злоупотребявал със средство от еврофондове. Мавродиев неколкоратно не се явявал на съдебни заседания, по които е обвиняем. Близките му обаче са убедени, че арестът е по политически причини.  Минути преди ареста Мавродиев публикува видео-съобщение в социалните мрежи , в което призовава за бунт срещу властта. Срещу Атанас Мавродиев  са повдигнати обвинения за подаване на информация с невярно съдържание към държавен фонд „Земеделие”. Ако бъде признат за виновен, го заплашва присъда от 1 до 6 години затвор. От пловдивския окръжен съд обясниха, че Мавродиев не се е явил три пъти на дело, по което е обвиняем. Предоставил  медицински документи, в които не пишело изрично, че не е в състояние да се яви. Първоначално мярката за неотклонение била „подписка”, а след това на Мавродиев е с наложена парична гаранция в размер на 500 лв. След като на първи март общинският съветник не плаща дължимата гаранция, съдът решава да го задържи под стража. От ВМРО се разграничиха от своя общински съветник и приветстваха действията на съдебната власт. Мавродиев бил от гражданската листа и много пъти обявявал, че няма нищо общо вече с партията.", "date": "2019.03.08", "title": "Арестуваха общински съветник на ВМРО, злоупотребявал със средства от еврофондовете"}
{"url": "https://www.faktor.bg/bg/articles/katadzhiya-osadi-shofyor-narekal-go-dzhendar", "text": "Катаджия осъди шофьор да плати 250 лева глоба, след като го нарече \"джендър\", \"селски тарикат\" и \"доста нагъл и прост служител\" във Фейсбук. Решението е окончателно и е на окръжния съд в Пловдив, пише столичен вестник. На 19 ноември м.г. нарушителят В.Д.Н бил спрян от патрул на \"Пътна полиция\" и му бил съставен акт по Закона за движение по пътищата. Малко по-късно санкционираният водач публикувал във Фейсбук снимка на служебния автомобил, ползван от полицаите, като написал под нея:  \"Джендъри на колелото на Асеновградско. Единият е меко казано джендър, … Т.!!, Т.Т. е един селски тарикат от Садово, който се представя за полицай, ама законите малко не ги знае, ама… простено му е за това, но не и за това, че ме заплашваше. Той даже е в групата, нека гледа сладура му със сладура, да не се засичаме в кабинета ми… иначе силно надявам да се видим в съдебна зала с него, доста нагъл и прост служител…''. Публикацията била прочетена от четирима колеги на обиждания от подсъдимия униформен, който се почувствал много унизен. \"Непристойните действия, макар и да са били написани в социална мрежа, а не са били изречени на обществено място, безспорно изпълват състава на нарушението, за което нарушителят е предаден на съд. Насочени са били към полицейски служител по повод и в изпълнение на служебните му задължения, в нарушение на обществения ред и спокойствие, което свидетелите възприели като оскърбително отношение и държане, но поради своята по-ниска степен на обществена опасност не представлява престъпление\", пишат магистратите в своите мотиви.  Магистратите постановили виновникът да плати глоба в размер на 500 лева. След обжалване тя била намалена окончателно на 250 лева.", "date": "2019.03.08", "title": "Катаджия осъди шофьор,  нарекъл го \"джендър\" във Фейсбук"}
{"url": "https://www.faktor.bg/bg/articles/koshmar-tiyneydzhar-opita-da-se-obesi-v-tsentar-na-sofiya", "text": "Тийнейджърът решил да сложи край на живота си като се обеси. Инфарктната ситуация се разигра в центъра на София. Драмата е станала в квартал „Подуяне“ и по-специално на булевард „Мадрид“, съобщава пред Блиц очевидка на инцидента. „Беше страшно – линейки, полиция. Помислихме си, че е станала някоя голяма трагедия. И действително е така“, казва жената. По думите ѝ 15-годишно момче, което ѝ е съсед, се е опитало да се самоубие.  „Казаха, че преди да направи фаталната крачка е изпил много алкохол. Не само това – и наркотици е употребил“, каза комшийката на момчето, решило да се самоубие. За щастие обаче фаталното решение на младока било осуетено. Момчето навреме било свалено от примката, която си направило собственоръчно. Тийнейджърът веднага е откаран към болница, а униформените тепърва ще го разпитват, за да установят защо е решил да направи тази фатална постъпка.", "date": "2019.03.08", "title": "Кошмар: Тийнейджър опита да се обеси в центъра на София"}
{"url": "https://www.faktor.bg/bg/articles/spetsializiranata-bolnitsa", "text": "Националната специализирана болница за активно лечение на хематологични заболявания в София /НСБАЛХЗ/ е намалила просрочените си задължения от 19,14 млн. лв. на 13,2 млн. лв. в рамките на 2018  година. Това сочат предварителните финансови отчети на лечебното заведение за изминалата година, съобщават от клиниката.  Погасяването на просрочията е основно в резултат на увеличената и оптимизирана лечебна дейност, което е свързано и с ръст на приходите на НСБАЛХЗ през изминалата година. За този период броят на пациентите, които са избрали да се лекуват в болницата, се е увеличил с 38.7%, като от 9 671 през 2017 г. те са 13 416 през 2018 г. Болницата е предпочитан избор за лечение и от новодиагностицираните пациенти, потърсили за първи път хематологична помощ, като техният брой също е нараснал с над 20%. Като най-големият център, който прилага автоложна и алогенна трансплантация на хемопоетични стволови клетки при възрастни пациенти над 18 години, е отчетен и ръст от 16% на извършените трансплантации през изминалата година. Изплатените средства на лечебното заведение от НЗОК и Министерството на здравеопазването за медикаменти и извършени дейности възлизат на 38.2 млн. лв. към края на миналата година. Сумата е с над 5 млн. лв. повече в сравнение с 2017 г. В резултат на повишените постъпления НСБАЛХЗ е приключила 2018 година с положителен финансов резултат. В същото време, през изминалата година са въведени иновативни и скъпоструващи лекарствени средства, като на пациентите с хематологични заболявания са осигурени едни от най-съвременните и ефективни терапии. Като водещо здравно заведение в областта на хематологията, НСБАЛХЗ приема едни от най-трудните за диагностика и лечение случаи от цялата страна, както и значителна част от пациентите с резистентност към провеждани терапии и тежки усложнения. Ето защо прилаганото лечение в болницата е едно от най-скъпоструващите в областта на злокачествените заболявания – средно 22 000 лева на пациент (по данни на НЗОК).  Намеренията на ръководството на НСБАЛХЗ и изпълнителния директор доц. Бранимир Спасов са погасяването на просрочените задължения да продължи и през настоящата година. Подобряването на финансовата стабилност ще даде нови възможности за инвестиции при внедряването на съвременни технологии в рутинната клинична практика и ще продължи осигуряването на модерни терапии за  пациентите.", "date": "2019.03.08", "title": "Специализираната болница за лечение на хематологични заболявания намали за година дълговете си с  близо 6 млн. лева"}
{"url": "https://www.faktor.bg/bg/articles/dzheremi-hant-otnosheniyata-s-es-shte-badat-otroveni-ako-bryuksel-ne-otstapi-za-brekzit", "text": "Британският външен министър Джереми Хънт заяви, че отношенията с ЕС ще бъдат \"отровени за много години напред\", ако Брюксел не отстъпи на преговорите за Брекзит, пише \"Гардиън\". Днес главният прокурор Джефри Кокс и британският министър за Брекзит Стивън Баркли се очаква да се върнат в Брюксел за продължаване на преговорите по спорния въпрос за предпазния механизъм за Ирландия. Главният преговарящ на ЕС за Брекзит Мишел Барние отхвърли последните британски предложения. В момента двете преговарящи страни са в безизходно положение. Министърът на външните работи коментира пред радио Би Би Си, че бъдещите поколения лошо ще съдят Брюксел, ако не смекчи позицията си. \"Това е момент на промяна в нашите отношения между Великобритания и ЕС и историята ще съди двете страни много лошо, ако объркаме това. Искаме да останем най-добрите приятели на ЕС. Това означава да се приеме това споразумение по такъв начин, че да не инжектира отрова в нашите отношения за много години напред\", коментира Хънт. Според него ЕС трябва да покаже гъвкавост в тези отношения и да разбере, че Лондон сега има много ясно искане. Министърът предупреди, че ако не завърши благоприятно, бъдещите поколения ще кажат, че ЕС е сгрешил. По-късно днес премиерът Тереза Мей ще призове ЕС да направи отстъпки.", "date": "2019.03.08", "title": "Джереми Хънт:  Отношенията с ЕС ще бъдат отровени, ако Брюксел не отстъпи за Брекзит"}
{"url": "https://www.faktor.bg/bg/articles/novini/svyat/navalni-semeystvoto-na-gen-prokurora-na-rusiya-e-svarzano-s-banda-ubiytsi-video-dokumenti", "text": "Знаем, че генeралната прокуратура на Русия е сборище на бандити. Знаем, че семейството на генералния прокурор Юрий Чайка се занимава с незаконен бизнес из цяла Русия, но вече имаме и документални доказателства за факта,че са свързани с банда убийци, заяви руският опозиционен лидер Алексей Навални в традиционното си разследване, представено в четвъртък вечер в youtube..  Ще ви покажем юридически документи , че семейството, въобще ръководството на прокуратурата, е свързано с бандата на Цапков, която убива хора. Вижте видеото с тези документи, каза Навални. И показа изобличителните книжа.  Дали сега някой ще се размърда? Едва ли. Това е работа на генералния прокурор. Беззаконието в Русия става абсолютна норма, категоричен е Навални. Другата му тема, с която започва, е депутатите-идиоти от Думата, които искат да „изядат“ руския интернет и окончателно да задушат свободата на словото.", "date": "2019.03.08", "title": "Алексей Навални: Семейството на генералния прокурор на Русия е свързано с банда убийци (ВИДЕО)"}
{"url": "https://www.faktor.bg/bg/articles/ninova-upravlyavashtite-se-opitvat-da-zapazyat-vlastta-priemayki-zakoni-v-usluga-na-dps", "text": "Навсякъде в изборните комисии се правят фалшификации. През последните години на всички избори е имало фалшификации. Това разкри пред Нова Нова ТВ  лидерът на БСП Корнелия Нинова. Тя разкритикува управляващите, че се опитват да си запазят властта служебно, като приемат закони в услуга на ДПС. По-конкретно Нинова имаше предвид Закона за вероизповеданията. Лидерът на БСП заяви, че трябва да се изчака още малко време, за да се разберат имената на кандидатите на левицата за евродепутати. Така тя коментира вероятността Елена Йончева да бъде издигната за ЕП. По същия начин Нинова отклони и въпросът за бъдещия кандидат за кмет на София, дали това ще бъде Мая Манолова. Лидерът на БСП посочи, че докато на Запад говорят за повишаване на доходите, визирайки речта на френския президент Еманюел Макрон за въвеждането на минимална заплата в ЕС, в България не се прави нищо, за да могат гражданите да почувстват икономическия растеж.", "date": "2019.03.08", "title": "Нинова: Управляващите се опитват да запазят властта, приемайки закони в услуга на ДПС"}
{"url": "https://www.faktor.bg/bg/articles/nsi-otchete-podem-na-promishlenoto-proizvodstvo", "text": "Проучване на Националния статистически институт (НСИ) за януари 2018 година отчете добри нараствания на промишленото производство и в сектор \"Строителство\" при по-умерено подобрение на търговията на дребно. Това сякаш е знак за известно ускоряване на икономическата експанзия в България в началото на настоящата година след по-слабия растеж, регистриран през втората половина на 2018-а година. Индексът на промишленото производство в България, изчислен от сезонно изгладени данни, нараства през януари с 3,2%, заличавайки напълно спада с 2,1% от декември. На годишна база календарно изгладеният индекс на промишленото производство се повишава с 2,8% след свиване с 2,9% през предходния месец. През януари здрав растеж с 12,4% спрямо предходния месец е регистриран в добивната промишленост, увеличение с 4,1% в преработващата промишленост и с 1,2% при производството и разпределението на електрическа и топлоенергия. На годишна база е отчетен ръст с 16,4% в добивната промишленост и с 2,9% в преработващата промишленост при понижение с 1,1% в производството и разпределението на електрическа и топлоенергия и газ. В същото време индексът на НСИ за продукцията в сектор \"Строителство\" нараства през януари с 1,5% спрямо декември, когато се повиши с едва 0,1%, като продукцията от гражданското и инженерното строителство се увеличава с 2,8%, а при сградното строителство – с 0,6 на сто. На годишна база строителната продукция през януари се повишава с 0,9% след ръст с 3,4% през декември в резултат най-вече на скок с 4,6% при сградното строителство, докато при гражданското и инженерното строителство се регистрира понижение с 4 на сто. НСИ представи и своя последен доклад за търговията на дребно през първия месец на 2019 година. През януари оборотът в търговията на дребно, без търговията с автомобили и мотоциклети по съпоставими цени, се увеличава с 0,4%, заличавайки голям част от спада с 0,5% през декември (първо понижение при продажбите на дребно от септември 2018-а насам). На годишна база растежът на търговския оборот се ускорява през януари до 3,2% от 2,9% през декември, но все още остава под солидните нива на растеж от 5,4% и от 6,7%, регистрирани съответно през октомври и ноември миналата година. Взето заедно тези данни предполагат, че икономическата експанзия в началото на настоящата година може да се подобри спрямо последното тримесечие на 2018-а година, когато БВП на България нарасна на тримесечна база с 0,8% и на годишна база с 3,2%. Седмица по-рано НСИ пък представи проучване, показващо стабилизация на стопанската конюнктура през февруари, като се наблюдава подобрение на бизнес климата в сферата на услугите, строителството и търговията на дребно при влошаване в промишления сектор.", "date": "2019.03.08", "title": "НСИ отчете подем на промишленото производство"}
{"url": "https://www.faktor.bg/bg/articles/simeonov-skastri-parlamenta", "text": "Народното събрание е рекетирано от една парламентарна група - ДПС, скочи и Валери Симеонов по време на дебатите за Закона за вероизповеданията. Осем милиона лева дългове били във възможностите на ДПС според него. Ахмед Доган можел да помогне на мюфтийството, по думите му. Заместник-председателят на Народното събрание Емил Христов му направи забележка да не говори за човек, който не е в залата. \"Не съм убеден, че не е тук\", отговори лидерът на НФСБ и обясни, че той \"духовно се рее в НС\". Държавата полегнала пред ДПС и Ахмед Доган, като му дала ТЕЦ-Варна. Те пари имат, посочи той ДПС. ДПС командва парада в държавата, гневи се лидерът на НФСБ и добави: Това не мога да приема. А мюсюлманското вероизповедание е \"едни набучени джамии, в които никой не влиза.Няма да ги направите мюсюлмани, подчерта Симеонов и призова ГЕРБ да не се хващат на тази въдица.", "date": "2019.03.08", "title": "Симеонов скастри депутатите: Духът на Доган се рее в парламента"}
{"url": "https://www.faktor.bg/bg/articles/mvr-shefat-na-noi-silistra-i-oshte-desetina-dushi-sa-zadarzhani", "text": "\"Шефът на НОИ-Силистра и още десетина души са задържани при акция на полицията и спецпрокуратурата, която продължава и в момента\", съобщи в Бургас главният секретар на МВР Ивайло Иванов, предаде Канал 3. Операцията е по линията на фалшиви ТЕЛК-ове и документи за пенсия. Сред задържаните има държавни служители и хора, които посредничили, каза още Иванов. Той уточни, че най-вероятно утре ще е ясно срещу кои задържани ще бъдат повдигнати обвинения. Акцията в НОИ Силистра е започнала отдавна, но разследващите забавили темповете заради проверките, които вървяха в страната по телковете, и за да съберат достатъчно доказателства.  За задържаните в Испания Ветко и Маринела Арабаджиеви главният секретар на МВР коментира, че процедурите за екстрадиция в Европейския съюз са по-бързи и най-вероятно, както при случая с Баневи, Арабаджиеви ще бъдат върнати до две седмици.  Той не потвърди неофициалната информация, че при ареста Арабаджиеви са оказали съпротива.  Попитан за операцията в \"Орландовци\", Иванов каза, че двамата служители на МВР, задържани при нея, вече са с повдигнати обвинения. Тяхната роля била, когато се извършвало дадено престъпление да направят така, че наблизо да нямат полицейско присъствие.  Главният секретар на МВР в Бургас похвали работата на областната дирекция на МВР, на чийто годишен анализ присъства. Иванов съобщи, че задача №1 на всички дирекции в страната е да направят карта по региони с регистрираните престъпления в тях, които да посочват и къде има постоянно полицейско присъствие.  \"Там, където няма, местата ще бъдат обезпечени или с мобилни екипи на областните дирекции, или с жандармерия\", уточни главният секретар.  Относно предстоящия летен сезон Иванов потвърди, че отново ще бъдат командировани полицаи, но този път не само от Чехия, Полша и Румъния, а и от Германия.  Иванов коментира и горещата тема за наркопазара по морето, като заяви, че след разбиването на групата на Митьо Очите, полицията, ДАНС и ГДБОП трябва да не допускат формирането на нова подобна структура, която да завладее пазара.  Ивайло Иванов изрази и готовност да съдейства по всякакъв начин на ало измамите, където се забелязвал спад на възрастта на измамените. \"Готов съм, ако трябва всеки ден да излизам пред медиите и да разяснявам, че МВР и прокуратурата не иска пари\", каза още Ивайло Иванов.", "date": "2019.03.08", "title": "МВР: Шефът на НОИ-Силистра и още десетина души са задържани"}
{"url": "https://www.faktor.bg/bg/articles/yuliya-timoshenko-petro-poroshenko-e-proekt-na-kremal", "text": "Кандидатът за президент на Украйна и лидер на партия „Баткивщина“ Юлия Тимошенко осъди действащия държавен глава на страната Петро Порошенко за това, че прави бизнес с Русия и го нарече „проект на Кремъл“, предава руската агенция REGNUM. По нейните думи, постоянно опитвайки се „да облече дрехите на Кремъл върху някого“, Порошенко в действителност „е и проект, и ръката на Кремъл“. „И за това има конкретни факти, защото по време на война президентът на Украйна води най-мощния бизнес с Кремъл“, заяви Тимошенко в интервю пред изданието LB.ua. Тя обясни, че говорим по-специално за доставките на петролни продукти от Русия, както и за „монополни доставки на руски втечнен газ, за които СБУ разчисти монополната среда и закопа всички конкуренти“. Самата Юлия Тимошенко по-рано днес, демонстрирайки липсата на отношения с Кремъл, на среща със заместник държавния секретар на САЩ по политическите въпроси Дейвид Гейл призова Вашингтон да засили санкциите срещу Русия.", "date": "2019.03.08", "title": "Юлия Тимошенко: Порошенко е проект на Кремъл"}
{"url": "https://www.faktor.bg/bg/articles/ns-reshi-na-parvo-chetene-dalgovete-na-ofitsialni-veroizpovedaniya-da-badat-oprosteni", "text": "Дълговете на всички официални вероизповедания в България да бъдат опростени, реши на първо четене парламентът. Става дума за неплатени данъци, осигуровки и лихви по тях на обща стойност над 8 милиона лева, като почти цялата сума се дължи от Главното мюфтийство. Промяната в Закона за вероизповеданията беше приета само с гласовете на вносителите – ГЕРБ и ДПС. Порочен прецедент и опит за рекет видяха \"Обединени патриоти\" в прокараните на първо четене промени в закона за вероизповеданията. Призоваха за оттегляне на законопроекта и дори за връщането на БСП в пленарната зала, за да бойкотират предложените изменения. От ВМРО коментираха, че е недопустимо да се дотират бъдещите пенсии на мюсюлманските свещенослужители. \"Атака\" и НФСБ също останаха непримирими. Павел Шопов Павел Шопов от квотата на  \"Атака\" настоя законопроектът да бъде оттеглен с мотива, че се създава порочен прецедент: \"От тук нататък се отваря една такава възможност за кой ли не. Всеки може да иска такива опрощавки\" и коментира: \"Който се е заиграл с ДПС, много скоро е приключил курса и си е отишъл от политичеката сцена\". А лидерът на НФСБ Валери Симеонов заяви: \"Ахмед Доган можеше да бръкне и да ги даде тези 8 милиона. Те пари имат. Става въпрос за нещо друго. Трябва да бъде показано на цялото Народно събрание, на цялото българско общество, че ДПС командва парада в Бъгария, че без ДПС нищо не става\". \"Отново сме поставени в ситуация НС да бъде рекетирано от една парламентарна група – в случая групата на ДПС. Призовавам колегите от ГЕРБ да не се връзват на тази въдица\", каза още Валери Симеонов. Искрен Веселинов от ВМРО също се противопостави на промените в закона: \"В края на краищата голяма част от тези пари, доколкото ни е известно, защото тази информация, разбира се, се крие, са осигуровки. Значи служителите на Главното мюфтийство ще получават пенсии, които ние в момента ще дотираме\". Вносителите от ГЕРБ и ДПС се аргументираха с това, че амнистията на дълговете ще защити националната сигурност. Йордан Цонев подчерта, че актът на опрощаване е въпрос на държавна финансова политика, не засяга религиозни права и не ощетява никое вероизповедание. Ако депутатите в пленарната зала одобрят промените и на второ четене, ще бъдат амнистирани дълговете на всички регистрирани вероизповедания у нас на обща стойност 8 267 000 лева, като 8 106 000 са дълговете на Главното мюфтийство. Вносителите от ГЕРБ и ДПС се аргументират с това, че амнистията на дълговете ще защити националната сигурност. Цветан Цветанов посочи: \"И никой по никакъв начин, не е оказал някакъв рекет, за да сложа подписа си. Никога, по никакъв повод, не е поставяно някакво условие, а просто сме си припомняли това, което е обсъждано на Консултативния съвет по национална сигурност (КСНС)\". Въпросните промени в Закона за вероизповеданията са вторите за по-малко от три месеца. В края на миналата година бяха приети поправки, с които държавата се ангажира да осигури парите за заплати на служителите, както и с тяхното увеличение. От Свещеническия синдикат твърдят, че текстовете противоречат на Конституцията и Кодекса на труда.", "date": "2019.03.08", "title": "НС реши на първо четене: Дълговете на официални вероизповедания да бъдат опростени"}
{"url": "https://www.faktor.bg/bg/articles/novini/balgariya/rusofili-opitaha-da-osuetyat-predstavyaneto-v-dobrich-na-poslednata-kniga-na-ivo-indzhev-video", "text": "Опитът да бъде саботирано представянето в Добрич на книгата „Измамата  Сан Стефано – Руско-турската поробителна война”, претърпя неуспех. След близо половин час грозни подхвърляния и заплахи от страна на група организирани русофили към автора Иво Инджев, той все пак успя в продължение на два часа да  разкаже за своята изследователска работа, довела до написване на седмата му книга, съобщава В един момент се наложи домакините от Регионална библиотека “Дора Габе“ да повикат полиция, за да може авторът и дошлите да научат повече за историята, да проведат срещата си. “Всички държави празнуват своята Независимост, а ние празнуваме една измама“,   Инджев. Той говори за имперските интереси на „освободителите“ като неколкократно наблегна на факта, че ползва изключително руски източници.", "date": "2019.03.08", "title": "Русофили опитаха да осуетят представянето в Добрич на последната книга на Иво Инджев (ВИДЕО)"}
{"url": "https://www.faktor.bg/bg/articles/yoncheva-razmaha-oporkata-v-balgariya-teche-protses-na-palzyasht-avtoritarizam", "text": "Номинациите на структурите на БСП в страната за евроизборите вече са над 80, съобщи днес във Варна говорителят на парламентарната група на партията Елена Йончева. По думите й окончателното подреждане на листата ще стане ясно в началото на април, предаде БТА.    За да бъдат премахнати възможностите за фалшификации на избори, е необходимо да има публичен регистър на избирателя, посочи Йончева. Според нея такава стъпка би била от полза за всички партии, но управляващото мнозинство в момента е против, тъй като ще изгуби шанса си да манипулира резултатите. По думите й в системата на ГРАО има над 2 милиона българи, които живеят в чужбина, но все още се водят на адрес в родината си и с техните имена може да се спекулира.    В България тече процес на пълзящ авторитаризъм, каза още Йончева. По думите й българите вече нямат критично отношение, тъй като не разполагат с истинска информация. Няма нищо страшно в предсрочните парламентарни избори, дори е добре да се правят по-често, докато не дойдат наистина хора, които умеят да управляват добре, посочи Йончева.", "date": "2019.03.08", "title": "Елена Йончева размаха опорката: В България тече процес на пълзящ авторитаризъм"}
{"url": "https://www.faktor.bg/bg/articles/obshtestvo/zakon-i-red/sadat-zasedava-po-deloto-sreshtu-bivshi-deputati-ot-dps-za-kupuvane-na-glasove", "text": "Софийският градски съд заседава по делото срещу бившия депутат от ДПС Илия Илиев и съучастника му Иван Тодоров. Двамата са обвинени, че са купували гласове в ямболската ромска махала преди парламентарните избори през 2014 г. По това време двамата бяха кандидати за народни представители от ДПС. Илиев вече има три обвинения за купуване на гласове и, ако вината му се докаже, може да лежи в затвора от 1 до 6 години. Същото наказание грози и съучастника му Тодоров.", "date": "2019.03.08", "title": "Съдът заседава по делото срещу бивши депутати от ДПС за купуване на гласове"}
{"url": "https://www.faktor.bg/bg/articles/pentagonat-opuska-1-miliard-za-stenata-s-meksiko", "text": "Министерството на отбраната на САЩ възнамерява да отпусне 1 млрд. USD от фонда за заплати и пенсии на военните за изграждането на гранична стена между САЩ и Мексико. „Средствата са налични, тъй като броят на новоназначените и доброволците е намалял и така е образувал излишък в бюджета на армията”, обясни американският сенатор Дик Дърбин. През февруари демократите в Камарата на представителите приеха законопроект за отхвърляне на декларацията на американския президент Доналд Тръмп за национално извънредно положение. То беше обявено от държавния глава, с цел пренасочване на пари от други фондове, включително военни, за изграждането на стената.", "date": "2019.03.08", "title": "Пентагонът ще даде 1 милиард за стената с Мексико"}
{"url": "https://www.faktor.bg/bg/articles/borisov-chestit-mezhdunaroden-den-na-zhenata-mili-dami", "text": "Честит международен ден на жената, мили дами! Така започва поздравлението на министър-председателя Бойко Борисов във Фейсбук по случай 8 март. \"Бъдете здрави, бъдете щастливи, бъдете уважавани всеки ден! Вие сте красотата, любовта и нежността в живота, която вдъхновява и ни мотивира да бъдем по-добри и по-успешни!\", написа още министър-председателят.", "date": "2019.03.08", "title": "Борисов: Честит международен ден на жената, мили дами!"}
{"url": "https://www.faktor.bg/bg/articles/rusiya-i-turtsiya-provedoha-savmestno-uchenie-v-cherno-more", "text": "Кораби на руския Черноморски флот проведоха съвместно учение с кораби на Военноморските сили на Турция, която е член на НАТО. По време на учението е отработена ситуация, при която корабите е трябвало да преминат през зона с мини, заяви директорът на департамента за комуникации на Черноморския флот капитан втори ранг Алексей Рульов. Турските моряци от 6 до 8 март са посетили руското пристанище Новоросийск. \"Екипажите на двата кораба от Новоросийската военноморска база \"Василий Биков“ и \"Валентин Пикул“ са провели съвместно руско-турско учение \"PASSEX\" с екипажите на корветата „Бургазада“ и миночистача \"Акчай“, съобщи Рульов.", "date": "2019.03.08", "title": "Русия и Турция проведоха съвместно учение в Черно море"}
{"url": "https://www.faktor.bg/bg/articles/novini/balgariya/m-gabriel-75-ot-mladite-hora-ne-razlichavat-falshivata-ot-istinskata-novina", "text": "\"Имаме ясен ангажимент от \"Гугъл\", \"Туитър\" и \"Фейбсук\" в кодекс срещу фалшивите новини. Искаме максимално бързо приложенията, които ще показват фалшивите новини, да обхващат всички езици и страни в ЕС\", заяви пред БНТ еврокомиса Мария Габриел. \"Очаквам още повече усилия в контекста на евроизборите, обучени журналисти и изтрити фалшиви профили\", каза още тя.  \"Наблюдаваме тревожна тенденция - голям брой хора не могат да различат фалшивите новини. 75% от младите хора не различават фалшивата от истинската новина\", допълни Габриел.  \"Престои ни 6 държави да подпишат новото регионално споразумение на Балканите за намаляване на цената на разговорите и интернет данни. Технически е трудно за операторите промените да се случат до юни, но продължаваме преговорите кога да влезе в сила\" коментира еврокомисарят.  \"Ютюб /YouTube/ няма да изчезне в сегашния си вид. Искаме да защитим авторите на музика и орифгинални кадри, като те да получава съответните суми за труда си. Всеки ще може да продължи да ползва ограничено музика и авторски кадри за създаване на пародии и клипове\", завърши Мария Габриел.", "date": "2019.03.08", "title": "М. Габриел: 75% от младите хора не различават фалшивата от истинската новина"}
{"url": "https://www.faktor.bg/bg/articles/novini/svyat/reytingat-na-putin-dostigna-novo-istorichesko-dano", "text": "Рейтингът на доверие на президента на Русия Владимир Путин е паднал до нов исторически минимум и е едва 32%, сочат данни на държавния център за изследване на общественото мнение (ВЦИОМ).  Любопитен факт е, че това се случва след обръщението на Путин към Федералното събрание-горната камара на руския парламент. Кремъл имаше намерение да спре падането на рейтинга му с позитивното послание към депутатите, бизнеса и гражданите, писа \"Ведомости\". През януари рейтингът на Путин вече беше паднал до 32,8 процента.  Проучване на друга агенция–\"Обществено мнение\" сочи, че недоволството действията на властите предизвикват у 54% от руските граждани. Превод: Faktor.bg", "date": "2019.03.08", "title": "Рейтингът на Путин достигна ново историческо дъно"}
{"url": "https://www.faktor.bg/bg/articles/ekspert-myuftiystvoto-ne-e-siromahomilstvo-che-darzhavata-da-mu-oproshtava-milioni", "text": "\"Мюфтийството съвсем не е толкова сиромахомилско, както се представя. Има над 4700 собствености, които отдава под наем. При всеки нормален български гражданин, който отдаде едно дюкянче под наем, НАП веднага отива и му слага касов апарат\". Това коментира пред БНР Николай Панков - експерт по етнически въпроси и бивш главен секретар на мюфтийството. \"Народните представители трябва да видят операция \"Хоро\", която се вихри в медийното пространство - как агенти на НАП се правят на Щирлиц и влизат в самодейни колективи, за да късат билетчета по 1,5 лв., а същевременно са изтървали крупни суми. Тези 8,2 млн. лв. са влезли в сила след съдебни решения\", добави той. Вчера Комисията по вероизповеданията в Народното събрание прие законопроекта на ГЕРБ и ДПС, с който се дава възможност за опрощаване на задълженията на официалните вероизповедания в България. Мотивът на вносителите, е, че промяната, която днес влиза в пленарна зала, се прави с цел защита на националната сигурност. От финансовото министерство съобщиха, че дълговете са в размер на над 8,2 млн. лв. 8,2 млн. лв. беше посочена като задължения на всички вероизповедания, а се оказва, че това е само за мюсюлманското изповедание, подчерта Николай Панков. \"В закона за опрощаването влизат данъци, акцизи, мита, осигуровки, влизат дори наложените финансови корекции по европейските програми, държавните и общински такси и още ред неща, включително и присъдените съдебни разноски, които в случая с мюсюлманското изповедание са прекалено много - около 3 млн. дължи, защото води 28 загубени дела спрямо държавата и общините по повод на възстановяване на собственост\", обясни пред БНР експертът. Той изтъкна, че за данъци за имущество мюфтийството дължи на община София около 600 хил. лв. само за 2009 г., а на Пловдив - 300 хил. лв.: \"Представете си от тогава до сега колко е нараснала тази сума\". Панков обяви, че днес ще сезират правосъдното министерство: \"Имаме сериозна декларация и с представяне на тези 140 окончателни дела. Ще попитаме - как точно ще се спази законът и какъв е мониторингът на ЕК по този въпрос, как се нарушава върховенството на закона. Влезлите в сила съдебни дела се изпълняват от всички. Не може група народни представители да се крият зад националната сигурност и да казват, че това е проблем на националната сигурност\". По думите на експерта останалите вероизповедания нямат задължения. \"Поставяме мюсюлманското вероизповедание в привилегирована ситуация. Това представлява недопустима държавна помощ. Още днес ще сезираме ЕК за тази нерегламентирана помощ. Това е прецедент\". Николай Панков призова и президента \"да не мълчи!\". \"Всяка секунда мълчание от негова страна води до абсолютно съглашателство. Фактически леглото, в което е зачената любовта между ГЕРБ и ДПС, се оказва президентството\". Ако е така, може да говорим за много по-голяма конспирация и заговор срещу българския народ, категоричен е експертът по етническите въпроси.", "date": "2019.03.08", "title": "Експерт: Мюфтийството не е сиромахомилско, че държавата да му опрощава милиони"}
{"url": "https://www.faktor.bg/bg/articles/tsvetanov-1-54", "text": "Нека да не делим България на мюсюлмани и християни, защото това няма да доведе до нищо добро. Само може да ни отдалечи от това, което са завещали нашите деди. Това каза председателят на ПГ на ГЕРБ Цветан Цветанов по време на дебата по Закона за вероизповеданията, предаде „Фокус“. Той призова да се намали напрежението в българския парламент Политикът изтъкна, че в момента България е ценна с това, че има едно многообразие от различни вероизповедания. България е ценна с това, че успя да запази етническия мир и всеки един, който участва в политическия живот на страната е допринесъл за това, допълни Цветанов.  Никога по никакъв начин не е поставяно някакво условие за Закона за вероизповеданията, подчерта още председателят на ПГ на ГЕРБ.  „Ще гласувам по съвест и никой по никакъв начин не е оказал някакъв рекет, за да сложа подписа си и да гласувам днес за законопроекта“, допълни Цветанов. Той посочи, че ГЕРБ е единствената партия, в която има представители от всички вероизповедания и подчерта, че това са достойни българи.  „Молбата ми е да не влизаме в крайности“, апелира още Цветанов. „Нека все пак да бъдем отговорни и да кажем какво направихме в края на 2018 г. Ние изпълнихме политически ангажимент, който беше дискутиран и поет от всички политически сили на КСНС при президента Румен Радев. Нека да си припомним КСНС май месец 2017 г. Нека да си припомним КСНС април месец 2018 г. И тогава имаше много ясен поет политически ангажимент от всички парламентарни сили, които участваха в него и се съобразихме и беше общо становището на президента, когато запозна медиите с целите и с това, което сме постигнали на КСНС.  Днес разбира се, всеки може да интерпретира по своему това, което обсъждахме. Разбира се, че БСП не присъствайки в парламента, не идвайки на работа, могат да интерпретират най-волно и най-свободно“, отбеляза още Цветанов.  Той призова БСП да не се заиграват с етническия мир, защото крайни изказвания по тази тема могат да доведат до противопоставяне, което като държава членка на ЕС не трябва да бъде допускано.", "date": "2019.03.08", "title": "Цветанов: Разделянето на България на мюсюлмани и християни няма да доведе до нищо добро"}
{"url": "https://www.faktor.bg/bg/articles/ivan-geshev-arabadzhievi-mozhe-da-badat-varnati-ot-ispaniya-do-15-dni", "text": "Ветко и Маринела Арабаджиеви може да бъдат върнати от Испания до 15 дни. Ако се мине през испански съд, това може да продължи 2-3 месеца, но аз нямам притеснения, видяхте какво се случи във Франция (със семейство Баневи). Това заяви Иван Гешев, заместник-главен прокурор на Република България, в специално интервю за Канал 3, излъчено на живо в сутрешната новинарска емисия.   За локализирането и задържането на Ветко и Маринела Арабаджиева той поясни: \"Ситуацията е следната - в края на миналата година се получи информация от българските специални служби, че издирваните лица се намират в Испания, в жилище или имот на лицето Георги Семерджиев. Предприеха се съответни действия, контакти със съответните испански власти. Локализирахме къде се намира, посочихме имота къде се намира, поискахме обиск и задържане, в случай, че бъдат установени там издирваните Ветко и Маринела Арабаджиеви\".   Още интервюта и коментари ще намерите тук   Иван Гешев поясни, че въпросният Георги Семерджиев не е обект на това разследване на българските власти. \"Той се издирва в Шенгенското пространство, има изискване за арест от швейцарските компетентни власти\", каза зам.-главният прокурор.", "date": "2019.03.08", "title": "Иван Гешев: Арабаджиеви може да бъдат върнати от Испания до 15 дни"}
{"url": "https://www.faktor.bg/bg/articles/parlamentat-prie-protsedurni-pravila-za-predlagane-i-izbor-na-nov-podupravitel-na-bnb", "text": "Депутатите приеха процедурни правила за предлагане и избор на нов подуправител на Българската народна банка с ресор \"Банков надзор\", след като миналата седмица Димитър Костов подаде оставка.  Номинацията трябва да се внесе от управителя на Централната банка в тридневен срок, считано от днес. Кандидатът ще бъде проверяван за принадлежност към \"Държавна сигурност\". Преди да бъде гласуван в пленарната зала, предложеният кандидат ще бъде изслушан на открито заседание в парламентарната комисия по бюджет и финанси. До процедурата за избор на нов подуправител с най-тежкия ресор в БНБ се стигна, след като миналата седмица Димитър Костов подаде оставка. Това се случва в момент, когато България се подготвя за влизане във валутно-курсовия механизъм ERM II и механизма за тясно сътрудничество с Единния европейски банков надзор. Именно заради това Европейската централна банка проверява шест банки у нас. Още при оставката от БНБ увериха, че тя е по собствено желание и е обмисляна отдавна. Заради напредналата фаза на кандидатстването за т.нар. \"чакалня за еврозоната\" е необходимо бързо да се намери нов титуляр на поста.", "date": "2019.03.08", "title": "Парламентът прие процедурни правила за предлагане и избор на нов подуправител на БНБ"}
{"url": "https://www.faktor.bg/bg/articles/novini/balgariya/mayk-pompeo-maduro-e-vinoven-che-venetsuela-ostana-bez-tok", "text": "Държавният секретар на САЩ Майк Помпео обвини администрацията на венецуелския президент Николас Мадуро за спирането на електроподаването в страната, предава ТАСС. „Спирането на електроенергията и разрухата, от които страдат обикновените венецуелци, не се случват заради САЩ. Нито заради Колумбия, Еквадор, Бразилия, Европа или който и да е. Недостига на електричество и гладът са резултат от некомпетентността на режима на Мадуро“, написа държавният секретар в „Туитър“. В четвъртък Каракас и 20 от 23 щата на Венецуела останаха без ток. По данни на Националната електрическа компания, причината за случилото се е саботаж на ВЕЦ „Симон Боливар“ в щата Боливар, която е най-голямата в страната. Мадуро обвини за случилото се „американския империализъм“. Вицепрезидентът на Венецуела Хорхе Родригес в четвъртък в ефира на държавна телевизия съобщи, че електроснабдяването ще бъде възстановено в близките часове.", "date": "2019.03.08", "title": "Майк Помпео: Мадуро е виновен, че Венецуела остана без ток"}
{"url": "https://www.faktor.bg/bg/articles/novini/balgariya/ivo-indzhev-i-aleksandar-yordanov-shte-sadyat-prof-nina-dyulgerova-nareche-gi-plateni-iska-zabrana-na-svobodnoto-slovo", "text": "Журналистът Иво Инджев и бившият шеф на парламента Александър Йорданов обявиха, че ще съдят за клевета проф. Нина Дюлгерова, представяща се като историк и специалист по геополитика. Преди дни в интервю за в. „Труд” Дюлгерова нападна двамата анализатори като ги обвини, че им се плаща, за да развиват антируски тези. Дюлгерова призова още да се спре със свободната журналистика. Ето реакцията на засегнатите: „Ще трябва поема инициативата и да заведа дело за клевета на Нина Дюлгерова, която се подвизава в публичното пространство като професор, историк и специалист по геополитика. Беше вече достатъчно непоносимо, че трябваше да изтърпя агресивното й поведение в студиото на БНТ на 3 март, когато с назидателен  господарски тон се опита да ме омаскари като автор на книгата “Измамата “Сан Стефано”, отправяйки обидни квалификации за моята компетентност.  Сега обаче, след като твърди черно на бяло, че ми се плаща да развивам своите тези и пледира да бъда спрян като свободен журналист, нападайки ме отново с обидни думи за моята ( според нея ) “въпиюща агресивна некомпетентност”, май ще й се наложи да докаже в съда и едното, и другото си клеветническо твърдение.  Силно се съмнявам, че тя изобщо е чела моята книга, която просташки заклейми. Направи го в духа на червения депутат Александър Симов, който дори се похвали, че не я е чел, но се закле и да не я прочете никога, защо от някаква анотация за нея разбрал достатъчно ( за да я заплюе). Ето как клевети Дюлгерова в нещо като интервю за в “Труд”, в което на практика я подстрекават: “Трябва да се спре със свободната журналистика, на която й се плаща да пише творения с въпиюща агресивна некомпетентност, каквито са тезите на Иво Инджев или Александър Йорданов. По-добре е да се остави българският народ да си следва традициите и да показва своята благодарност към подвига на всички, които са допринесли за свободата на България.”  Бумеранговата клевета, че пиша за пари, е сред най-разпространените обвинения, които търпя от години. Плащат ми само моите читатели, които оценяват написаното от мен. Време е поне един клеветник да докаже документално обвинението си и да си понесе последиците. Отсега декларирам, че подобни доказателства няма, но ако някой се опита да изфабрикува нещо подобно, ще си защитавам правата докрай.”  Проф. Нина Дюлгерова – известна русофилка, мракобеснически призовава: \"Крайно време е да се спре със свободната журналистика....\" Престъпният комунистически режим на престъпната организация БКП след 9-ти септември направи точно това: спря свободната журналистика. И изби много журналисти и публицисти. Други хвърли в концлагери. Нима Дюлгерова иска да се върне това време? Няма да се върне. Същевременно Дюлгерова клевети. Клевети най-долнопробно. Клевети като комунистка и русофилка.. Казва тя, че на мен и на Иво Инджев се плащало, за да пишем \"творения с въпиюща агресивна некомпетентност\". Аз ще кажа само, че твърдението, че някой ми плаща, за да пиша това, което мисля, е КЛЕВЕТА: нагла, мръсна, долнопробна. Когато пиша, а така е в \"Патриотични уроци\", например, аз цитирам факти и документи, мемоари, исторически изследвания. Те бяха десетилетия укривани от българските граждани. Скривани или манипулирани от такива като тази клеветничка, която предлага да се спре свободното слово. Това, че Дюлгерова клевети е доказателство, че написаното от мен е истина, че рухват русофилските и комунистическите лъжи. Подразнена е тая русофилка от моите тези за антибългарската политика на Руската империя, за престъпната политика на СССР срещу моето отечество и най-вероятно от реакцията ми срещу днешната руска антиевропейска политика, проявена най-ясно в агресията срещу независима Украйна и анексирането на украинска територия. Нима мога да си кривя душата, като знам, че заради тази – най-варварска в ХХI век агресия, жертвите са вече 10 000, а ранените – над 20 000. Целият демократичен свят осъди режима на Путин. Въведе санкции. България също. Такива като клеветничката Дюлгерова не могат да спрат гласа на истината, на свободното слово. Затова и ще продължа да пиша: без никой да ми плаща. Защото знам: у нас се плаща за лъжата. А аз пиша истината. И вярвам в нея.”", "date": "2019.03.08", "title": "Иво Инджев и Александър Йорданов ще съдят проф. Нина Дюлгерова, нарече ги „платени”, иска забрана на свободното слово"}
{"url": "https://www.faktor.bg/bg/articles/novini/balgariya/remonti-i-ogranicheniya-na-am-trakiya-i-am-hemus", "text": "Промени в движението по магистралите ще има през почивните дни заради ремонти. По АМ „Тракия” движението при 89-ти километър ще се е в едното платно заради ремонтни дейности на мост там. За улеснение на трафика в петък ще има две ленти в посока Пловдив, а в неделя ще са две за София. Промени има и по АМ „Хемус” заради строежа на новия участък от магистралата. Движението там ще бъде ограничено днес край Ябланица. То ще се пренасочва по пътя Ботевград – Ябланица. Съветът на Пътната агенция е шофьорите да карат внимателно и да спазват въведената временна организация за движение.", "date": "2019.03.08", "title": "Ремонти и ограничения на АМ \"Тракия\" и АМ \"Хемус\""}
{"url": "https://www.faktor.bg/bg/articles/novini/svyat/tereza-mey-kam-es-tozi-pat-nyama-da-mine", "text": "Тереза Мей предупреди ЕС: „Този път няма да мине!“ – пише британският вестник Daiy Express. Тереза Мей вече не може да отложи гласуването си за Брекзит и няма друг избор, освен да го проведе в понеделник, с възможността Великобритания да напусне ЕС, без да има споразумение за оттегляне като \"сигурна възможност\", предупреди политически анализатор. Професор Тони Травърс, направи своите забележки на фона на отчаяни усилия на главния прокурор Джефри Кокс да се пребори за отстъпки от Брюксел, с малка индикация от двете страни за компромиси досега. Той каза за вестника „Вероятно Джефри Кокс не е постигнал много. „Не е ясно какво иска ядрото в рамките на ЕС-27 - искат ли втори референдум, искат ли закъснение, просто не знам“. След като Тереза Мей заяви пред парламента миналия месец, че ще разреши гласуване дали да поиска отлагане на член 50, ако споразумението с ЕС отново бъде отхвърлено от депутатите, имаше предложения, че тя действително е изключила възможността за Брекзит без споразумение. Но според професор Травърс „ситуацията, в която няма споразумение, определено все още е възможна.“ „В интерес на Европа е Великобритания да напусне със споразумение. Работим с тях, но решенията, които Европейският съюз вземе през следващите няколко дни, ще имат голямо влияние върху резултата от гласуването,\" се очаква да заяви премиерът в предстояща реч.", "date": "2019.03.08", "title": "Тереза Мей към ЕС: Този път няма да мине!"}
{"url": "https://www.faktor.bg/bg/articles/novini/svyat/pak-razsledvat-za-koruptsiya-berluskoni", "text": "Бившият италиански премиер Силвио Берлускони е обект на ново разследване за корупция. Италиански магистрати подозират, че той е успял да подкупи когото трябва, за да се произнесе съдебна инстанция през 2016 г. в негова полза по дело срещу него, предаде Франс прес, като се позова на в. \"Република\". През март 2016 г. Държавният съвет, най-висшата юридическа административна инстанция в Италия, анулира съдебно решение, според което Берлускони трябваше да продаде акциите си в банка Медиоланум, както бе поискала Италианската централна банка. Трима души също са обект на разследване, сред които и съдия в Държавния съвет, подготвил решението в полза на Берлускони, адвокат и бивш чиновник в правителствената администрация. При обиск на последния властите открили в дома му 250 000 евро в брой, копие от присъди на Държавния съвет и чернова на решението по случая на Берлускони. Берлускони, който е на 82 години, е разследван и съден по няколко случаи, вкл. за подкупване на свидетел в рамките на скандала Рубигейт.", "date": "2019.03.08", "title": "Пак разследват за корупция Берлускони"}
{"url": "https://www.faktor.bg/bg/articles/novini/balgariya/k-ninova-ne-sam-hodila-da-si-vzema-zaplatata-zhiveya-ot-spestyavaniya", "text": "\"При президента не е ставало дума да се опрощават дълговете на вероизповеданията\", заяви лидерът на БСП Корнелия Нинова и призна, че все пак е знаела от месец и половина за това предложение. По думите и, субсидията, която се отпуска от държавата, е достатъчна. \"Аз съм новия лидер и не съм го правила\" - така отговори тя на въпроса за целувката между Сергей Станишев и тогавашния лидер на ДПС Лютви Местан. Според нея, отсъствието на депутатите от БСП от парламента не е стратегическа грешка. \"Не ви чух да коментирате сделката за ТЕЦ-Варна или за имота в Росенец. Слагате си лепенка на устата по някои теми\", атакува я водещия. \"Не съм ходила да си взема заплатата. Живея със спестявания, досега сме взимали по 4-5 хиляди лева, смятате ли, че мога да ги изхарча\", отговори тя на въпроса за цаплатите и отново пирзова да се намалят заплатите на депутатите. \"Недопустимо е, трябва да върнат парите\", категорично заяви тя за депутатите от БСП, които бяха в \"командировка\" на ловно изложение. \"Дайте да говорим за стандарта на българите, за минималната европейска заплата, а не за заплатите на депутатите\", призова тя. Нинова отново отказа да съобщи кой ще води листата на БСП за евроизоборите. \"Смятам, че фалшификации на всички избори досега\", обяви тя.", "date": "2019.03.08", "title": "К. Нинова: Не съм ходила да си взема заплатата, живея от спестявания"}
{"url": "https://www.faktor.bg/bg/articles/tihomer-stoychev-tvarde-izbiratenlno-se-deystva-s-oligarsite", "text": "Твърде избирателно се действа с олигарсите. Не са само тези лица, преследвани от закона сега, за които има съмнения, че са незаконно забогатели. Имат лобита във високите етажи на властта. Самите Арабаджиеви твърдят, че са рекетирани. Може Испания да не ни ги върне, ако успеят да докажат, че се преследвани по политически причини. Това заяви бившия шеф на ЦСБОП Тихомир Стойчев в сутрешния блок на Би Ти Ви. Информацията за цялата група лица, за които има съмнения, че са забогатели незаконно е в службите от години, отпреди началото на прехода. Как е работено с тях, къде са се намирали делата? Реформите често пъти биха необосновани, непремерени и сякаш лобистки, за да се отслабва системата за сигурност. Сега за Ветко Арабаджиев са излезли данни, че той е бил и сътрудник на една от териториалните служби за сигурност. Дали той се е възползвал от някакъв чадър от тези служби или обратно, той е изменил на тези служби, сега можем само да гадаем? Четтвъртото управление на ДС , което беше икономическото, в НСС се трансформира в \"Икономическа сигурност\", едната  част от състава остана. След това ги обединиха с \"Вътрешна сигурност, след това част от делата изпратихав Дирекция на полицията . От ГДБОП дела пратиха в ДАНС и полицията. Това цялото нещо наруши институционалната памет и ефективност, категоричен е той.    Ако днес шефовете на службите казват, че не знаят какви имоти имат Ветко и Маринела Арабаджиеви, тогава на какво основание са повдигнати обвиненията? Ако тези обвинения сега се базират на някакви стари данни, дали не са изтекли давностните срокове? Издирваните Ветко и Маринела Арабаджиеви бяха задържани в испанското градче Кабрера де Мар, близо до Барселона. Двамата се криели в жилище на Георги Семерджиев – Жоро Шопа, сочен за дясната ръка на т.нар. кокаинов крал Евелин Банев-Брендо. Залавянето на Арабаджиеви било по информация на българската прокуратура и служби. Властите в София стигнали до доказателства, че местоположението на хотелиерите е в имота на Жоро Шопа. Издават ги топли отношения помежду им преди Арабаджиеви да станат следствени. Освен това близки са и децата им. За целта българската прокуратура изпратила до Мадрид еврозаповед за разследване. С нея испанската полиция трябвало да претърси имението на приятеля на Брендо.  “В къщата са влезли два полицейски екипа - единият, за да задържи Семерджиев по искане на Швейцария, а другият, за да претърси къщата по искане на българските разследващи”. Разследващите отказват да съобщят дали Арабаджиеви постоянно са живеели в имението на Жоро Шопа, или са странствали и в други държави от Африка преди това. Издирваните Ветко и Маринела Арабаджиеви бяха задържани в испанското градче Кабрера де Мар, близо до Барселона. Двамата се криели в жилище на Георги Семерджиев – Жоро Шопа, сочен за дясната ръка на неуловимия кокаинов крал Евелин Банев-Брендо. Залавянето на Арабаджиеви било по информация на българската прокуратура и служби. Властите в София стигнали до доказателства, че местоположението на хотелиерите е в имота на Жоро Шопа. Издават ги топли отношения помежду им преди Арабаджиеви да станат следствени. Освен това близки са и децата им. За целта българската прокуратура изпратила до Мадрид еврозаповед за разследване. С нея испанската полиция трябвало да претърси имението на приятеля на Брендо. Още по темата Белезници за Ветко и Маринела Арабаджиеви, спипаха ги в Испания 7 мар 2019 13:48 142 Спецапелативният съд остави в ареста Вълчо Арабаджиев 24 яну 2019 23:03 21 СРС-тата разказват: Вълчо със сакче (€2,5 млн.), дипли ги в банкова касета 4 сеп 2018 11:00 119 При акцията в хотелите: 10 млн. в кутии, куфари... Ролс-ройс, Бентли... 1 сеп 2018 15:43 233 Резултатът от акция \"Маринела\" и Марица\": 10 задържани! 31 авг 2018 16:15 36 googletag.cmd.push(function() { googletag.display('div-gpt-ad-1592691-8'); }); “В къщата са влезли два полицейски екипа - единият, за да задържи Семерджиев по искане на Швейцария, а другият, за да претърси къщата по искане на българските разследващи”, обясни прокурор Арнаудова. За късмет испанците попаднали на издирваните съпрузи. Разследващите отказват да съобщят дали Арабаджиеви постоянно са живеели в имението на Жоро Шопа, или са странствали и в други държави от Африка преди това. Прочети още на:  Издирваните Ветко и Маринела Арабаджиеви бяха задържани в испанското градче Кабрера де Мар, близо до Барселона. Двамата се криели в жилище на Георги Семерджиев – Жоро Шопа, сочен за дясната ръка на неуловимия кокаинов крал Евелин Банев-Брендо.  Залавянето на Арабаджиеви било по информация на българската прокуратура и служби. Властите в София стигнали до доказателства, че местоположението на хотелиерите е в имота на Жоро Шопа. Издават ги топли отношения помежду им преди Арабаджиеви да станат следствени. Освен това близки са и децата им. За целта българската прокуратура изпратила до Мадрид еврозаповед за разследване. С нея испанската полиция трябвало да претърси имението на приятеля на Брендо.  Още по темата  Белезници за Ветко и Маринела Арабаджиеви, спипаха ги в Испания  Спецапелативният съд остави в ареста Вълчо Арабаджиев  СРС-тата разказват: Вълчо със сакче (€2,5 млн.), дипли ги в банкова касета  При акцията в хотелите: 10 млн. в кутии, куфари... Ролс-ройс, Бентли...  Резултатът от акция \"Маринела\" и Марица\": 10 задържани!  “В къщата са влезли два полицейски екипа - единият, за да задържи Семерджиев по искане на Швейцария, а другият, за да претърси къщата по искане на българските разследващи”, обясни прокурор Арнаудова. За късмет испанците попаднали на издирваните съпрузи.  Разследващите отказват да съобщят дали Арабаджиеви постоянно са живеели в имението на Жоро Шопа, или са странствали и в други държави от Африка преди това. Прочети още на:  Издирваните Ветко и Маринела Арабаджиеви бяха задържани в испанското градче Кабрера де Мар, близо до Барселона. Двамата се криели в жилище на Георги Семерджиев – Жоро Шопа, сочен за дясната ръка на неуловимия кокаинов крал Евелин Банев-Брендо.  Залавянето на Арабаджиеви било по информация на българската прокуратура и служби. Властите в София стигнали до доказателства, че местоположението на хотелиерите е в имота на Жоро Шопа. Издават ги топли отношения помежду им преди Арабаджиеви да станат следствени. Освен това близки са и децата им. За целта българската прокуратура изпратила до Мадрид еврозаповед за разследване. С нея испанската полиция трябвало да претърси имението на приятеля на Брендо.  Още по темата  Белезници за Ветко и Маринела Арабаджиеви, спипаха ги в Испания  Спецапелативният съд остави в ареста Вълчо Арабаджиев  СРС-тата разказват: Вълчо със сакче (€2,5 млн.), дипли ги в банкова касета  При акцията в хотелите: 10 млн. в кутии, куфари... Ролс-ройс, Бентли...  Резултатът от акция \"Маринела\" и Марица\": 10 задържани!  “В къщата са влезли два полицейски екипа - единият, за да задържи Семерджиев по искане на Швейцария, а другият, за да претърси къщата по искане на българските разследващи”, обясни прокурор Арнаудова. За късмет испанците попаднали на издирваните съпрузи.  Разследващите отказват да съобщят дали Арабаджиеви постоянно са живеели в имението на Жоро Шопа, или са странствали и в други държави от Африка преди това. Прочети още на:", "date": "2019.03.08", "title": "Тихомир Стойчев: Твърде избирателно се действа с олигарсите"}
{"url": "https://www.faktor.bg/bg/articles/tramp-i-babish", "text": "Американският президент Доналд Тръмп и чешкият премиер Андрей Бабиш се изказаха в подкрепа на териториалната цялост и суверенитета на Украйна, като подкрепиха санкциите срещу Русия. Това се посочва в съвместно изявление на политиците в четвъртък след срещата им в Белия дом, цитирано от TACC. \"Ние оставаме твърди в подкрепа на суверенитета и териториалната цялост на Украйна, както и [възнамеряваме] да продължим санкционния натиск върху Русия,\" се казва в документа. Тръмп и Бабиш също изразиха мнението, че \"НАТО гарантира трансатлантическа и европейска сигурност\". „Ние ще работим заедно, за да се възползваме от възможностите, произтичащи от трансформацията на енергийните пазари, и в същото време ще подкрепим по-нататъшната диверсификация на енергийните източници в Европа, гарантирайки взаимно сигурността”, каза съвместното изявление. Освен това политиците се съгласиха да засилят сътрудничеството между държавите в областта на киберсигурността. Тръмп и Бабиш се срещнаха в Белия дом в четвъртък. Андрей Бабиш е първият чешки премиер от 2011 г., който получи покана за Белия дом.", "date": "2019.03.08", "title": "Тръмп и Бабиш: Подкрепяме санкциите срещу Русия"}
{"url": "https://www.faktor.bg/bg/articles/novini/balgariya/slanchevo-s-temperaturi-do-24-gradusa-dnes", "text": "Минималните температури ще са между 0 и 5 градуса. През деня ще е слънчево, с разкъсана висока облачност. Ще духа слаб, в Източна България - до умерен, вятър от запад-югозапад. Максималните температури ще са между 19 и 24 градуса.", "date": "2019.03.08", "title": "Слънчево, с температури до 24 градуса днес"}
{"url": "https://www.faktor.bg/bg/articles/shefat-na-predizbornata-kampaniya-na-tramp-beshe-osaden-na-zatvor", "text": "Шефът на предизборната кампания на Доналд Тръм Пол Манафорт беше признат за виновен и осъден на 47 месеца затвор за данъчни престъпления и банкови измами, предава AFP. Това прави около 4 години. Това е най-тежката присъда, давана на сътрудник на президента в разследването на специалния прокурор Робърт Мюлер за руската намеса в изборите, но значително по-лека от очакваната за 69-годишния Манафорт  . В позицията си по искането на прокурор Мюлер за тежко наказание съдията нарече официалните указания за присъда от 19 до 24 години \"прекомерни\". Но Манафорт все още е изправен пред осъждане по второ дело във Вашингтон следващата седмица, за което максималното наказание е 10 години и съдията изглежда е по-скоро на страната на прокурорите. Обвиненията са свързани с работата на Манафорт в продължение на 10 години от името на политици, свързани с Москва в Украйна, и нищо, свързано с изборите през 2016 г. - въпрос, по който той твърди, че иска от съда снизходителност. Прокурорите твърдят, че Манафорт е използвал офшорни банкови сметки в Кипър, за да скрие повече от 55 млн. долара, получени от украински политици от данъчните власти, припомня агенцията", "date": "2019.03.08", "title": "Шефът на кампанията на Тръмп влиза в затвора"}
{"url": "https://www.faktor.bg/bg/articles/novini/balgariya/shte-ima-li-danachna-amnistiya-za-veroizpovedaniyata", "text": "Данъчна амнистия за всички вероизповедания ще обсъжда и гласува днес парламентът с промени в Закона за вероизповеданията.  Вчера измененията бяха одобрени и от водещата парламентарна комисия. Близо 8 млн. лв. са дълговете на Главното мюфтийство от неплатени данъци, осигуровки, заплати и лихви. Всички вероизповедания дължат общо 8 267 000 млн. лв. Аргументът на вносителите – ГЕРБ и ДПС, е, че амнистията е защита на националната сигурност. А от БСП  още в сряда заподозряха сделка – опростяване на дълговете срещу подкрепа за отпадане на президентското вето за Изборния кодекс.", "date": "2019.03.08", "title": "Ще има ли данъчна амнистия за вероизповеданията?"}
