{"url": "https://www.faktor.bg/bg/articles/novini/balgariya/misteriyata-kray-negovan-mazhat-e-bil-zastrelyan-a-zhenata-ubita-po-drug-nachin", "text": "Полицията в София разследва двойно убийство на мъж и жена, след като телата им бяха открити близо до водоема в софийското село Негован, както съобщихме. Работи се по всички версии.  За момента няма яснота кога точно е извършено престъплението. И по двете тела има следи от насилие, обясниха пред БНР източници от МВР. Вероятно двойното убийство е извършено преди няколко месеца. Мъжът е бил застрелян, а жената убита по друг начин, след което е направен опит телата на двете жертви да бъдат укрити в бидони близо до водоема в Негован. Сигналът в МВР е подаден вчера от човек, който е минавал в района. През целия ден на мястото, на което са открити телата имаше засилено полицейско присъствие. Извършваха се огледи и експертизи. Към момента не е ясна самоличността на убитите. Полицията извършва справка във всички системи за безследно изчезнали хора. Предстои извършването на съдебно-медицинска експертиза, която да помогне за установяването на причините за смъртта и снемането на ДНК от жертвите. ", "date": "2019.08.18", "title": "Мистерията край Негован! Мъжът е бил застрелян, а жената убита по друг начин"}
{"url": "https://www.faktor.bg/bg/articles/novini/balgariya/pozhar-bushuva-zapadno-v-gorata-ot-ribnovo-oganyat-nastapva-kam-kashtite-i-vilite", "text": "Силен пожар бушува в, западно от с. Реброво в Искърското дефиле. За това алармираха читатели на Faktor.bg, които са свидетели на разрастващата се стихия.  До момента била изпратена само една пожарна кола, но тя е крайно недостатъчна и пожарът дори не може да се локализира, казват хората от района. В същото време няма доброволци, които са готови да се включат в овладяването на стихията.  Оказва се, че до 16.00 ч. този пожар не е докладван на шефа на Националната пожарна ген. Николов, като първоначалния сигнал бил за горящи треви. Пламъците се разпростират и има опасност да изгорят къщи и вили.", "date": "2019.08.18", "title": "Пожар бушува западно в гората от Реброво, огънят настъпва към къщите и вилите"}
{"url": "https://www.faktor.bg/bg/articles/boyni-samoleti-na-libiyskata-natsionalna-armiya-unishtozhiha-turska-baza", "text": "Бойни самолети на Либийската национална армия (ЛНА), вярна на маршал Халифа Хафтар унищожи, според представителя на оперативното командване на армията, турската военна база, която се строи близо до град Мисрата (200 км източно от Триполи),съобщи в неделя в своята електронна версия вестник Al-Mutawassit, цитиран от руския вестник “Независимая газета“. Военновъздушните сили на ЛНА, според говорителя на оперативното й командване, „нанесоха няколко въздушни удара по терена, върху който се изпълнява строителният проект на турската военна база“. Той поясни, че изграждането на съоръжението е станало в близост до летището на Мисрата, разположено в северозападната част на страната. Според неговото изявление „обектът е унищожен в резултат на въздушни удари“, пише \"Фокус\". В началото на месеца авиацията на ЛНА нанесе ракетен удар по летището на военната база в Мисрата, като унищожи два леки самолета на привърженици на правителствените сили. Преди това ВВС на ЛНА нанесоха сериозни щети на самолет Ил-76, натоварен с оръжие на същото летище. На борда, както посочи представителят на ЛНА, е имало ракети и снаряди, предназначени за дронове, произведени в Турция, при нападения на правителствените сили на Либия върху позициите на ЛНА.", "date": "2019.08.18", "title": "Бойни самолети на Либийската национална армия унищожиха турска база"}
{"url": "https://www.faktor.bg/bg/articles/shoygu-rusiya-nyama-da-razpolaga-novi-balistichni-raketi-stiga-sasht-da-pokazhat-sashtata-sdarzhanost-v-evropa", "text": "Русия няма планове да разполага нови балистични ракети, стига САЩ да покажат същата сдържаност в Европа, каза руският министър на отбраната Сергей Шойгу, цитиран от Reuters, като агенцията се позовава на информация на телевизия  “. Коментарите идват след като Вашингтон се оттегли от Договора за ракети със среден и малък обсег (ДРСМО) с Русия, след като обяви, че Москва не спазва споразумението, припомни \"Фокус\". Кремъл също се оттегли от договореностите, но Шойгу заяви, че няма планове за разполагането на нови балистични ракети.  „Ще се придържаме към това. Освен ако няма подобни системи в Европа (разположени от Вашингтон), ние няма да правим нищо там“, заяви министърът. Руският президент Владимир Путин предупреди, че Москва ще започне да разработва ядрени ракети за къси и средни разстояния, ако САЩ започнат да правят същото след прекратяването на договора.", "date": "2019.08.18", "title": "Шойгу: Русия няма да разполага нови балистични ракети, стига САЩ да покажат същата сдържаност в Европа"}
{"url": "https://www.faktor.bg/bg/articles/v-tsyalata-strana-obiskirat-skladovete-na-firmata-poluchatel-na-bananite-s-kokain", "text": "В цялата страна  обискират складовете на фирмата получател на бананите с кокаин от Еквадор, съобщи БНТ. 76 кг наркотик беше открит вчера в кашони в склада в Бургас. Проверяват се три бази на фирмата в София, една във Варна и една в Пловдив. Причината е, че част от бананите, които са получени с кораб на пристанище Бургас в края на юли, вече са изпратени към тези бази. Проверява се дали в тези количества няма също укрит кокаин. Започнала е съвместна работа с италианската служба за разследване на наркотрафика, за да се установят всички обстоятелствата около претоварването на бананите на едно от южните италиански пристанища, според наша информация. Съвместна работа има и с румънските служби, тъй като част от бананните е трябвало да бъдат доставени до Румъния. Съмненията са, че получателят на кокаина е или адресат в Румъния, или пък става въпрос за международна престъпна група. Започва работа и с властите в Латинска Америка, за да се установят обстоятелствата около доставката на тези банани, за да се събере информация кой би могъл да е из", "date": "2019.08.18", "title": "В цялата страна  обискират складовете на фирмата получател на бананите с кокаин"}
{"url": "https://www.faktor.bg/bg/articles/maykata-na-ubitoto-dete-nikoy-ne-y-e-okazal-parva-pomosht-dori-kapka-vazduh-nikoy-ne-y-e-dal", "text": "„Никой не й е оказал първа помощ. Дори, капка въздух никой не й е дал”. Това заяви пред NOVA майка на жестоко убитата в сливенското село Сотиря 7-годишна Кристин - Гергана Драгиева. „Не й пипнаха ръчичката, дори не й пипнаха гърлото. Не й пипнаха сърчицето, а тя дишаше и викаше: „Бабо, гушкай ме”. До последно бяхме сами в линейката и виках, но те дори не спряха линейката, някой да се качи до мен”, каза бабата Милка Георгиева. И показа снимка на внучката си: „Това е нашата внучка, това е нашето слънце, което няма да се върне”. „Човекът, извършил убийството, не трябва да умира. Той трябва да се мъчи доживот”, категорична е майка на убитата Кристин. NOVA потърси за коментар лекарите от Центъра за спешна медицинска помощ в Плевен. На посочения телефон, който трябва да е активен, въпреки че е неделя, никой не отговаря. ", "date": "2019.08.18", "title": "Майката на убитото дете: Никой не й е оказал първа помощ, капка въздух никой не й е дал"}
{"url": "https://www.faktor.bg/bg/articles/otkriha-choveshki-cherep-v-blizost-do-vodoema-na-selo-negovan", "text": "Човешки череп и други останки от тяло бяха открити край софийското село Негован. В събота към 18.00 часа местен жител е подал сигнал за открит череп в близост до водоема на селото, съобщават от МВР. Екипи от криминалисти и експерти на СДВР са организирани веднага и са изпратени към мястото на инцидента. В акцията са включени и следови кучета.При извършения първоначален оглед е установено, че намереният череп е човешки, открити са и останки от тяло", "date": "2019.08.18", "title": "Откриха човешки череп до водоема на село Негован"}
{"url": "https://www.faktor.bg/bg/articles/mvnr-sled-potopa-istanbul-voda-e-proniknala-prez-kambanariyata-na-zhelyaznata-tsarkva-sv-stefan", "text": "Вследствие на проливен дъжд вода е проникнала през камбанарията на Желязната църква „Св. Стефан“ в Истанбул. По информация на Генералното ни консулство в Истанбул водата е стигнала до преддверието на църквата, но не е нанесла щети. Това съобщиха от пресцентъра на Министерство на външните работи. Вътрешността на църквата и олтарът не са засегнати. Взети са мерки по почистване и отводняване, а утре строителна фирма ще отиде на място, за да направи оценка на щетите. Проливният дъжд е наводнил много от сградите в квартала около Желязната църква „Св. Стефан“", "date": "2019.08.18", "title": "МВнР след потопа в Истанбул: Вода е проникнала през камбанарията на Желязната църква „Св. Стефан“"}
{"url": "https://www.faktor.bg/bg/articles/kitay-es-nezabavno-da-prekrati-vsyaka-namesa-v-honkong", "text": "Китайското правителство призовава Европейския съюз незабавно да прекрати всяка намеса в Хонконг, предава ТАСС, цитирана от \"Фокус\". Това се посочва в изявление, публикувано от посолството на Китайската народна република в съюза.  \"Отново призоваваме ЕС да спазва международното право и основните принципи на международните отношения, да зачита правилно суверенитета на Китай и незабавно да спре да се намесва във вътрешните работи на Хонконг и Китай, за да не подкопае здравото и стабилно развитие на отношенията между Китай и Европейския съюз\", се казва в изявлението. \"Ние искаме да подчертаем, че делата на Хонконг са чисто вътрешна афера на Китай, в която не може да се намесва никое чуждестранно правителство или организация. ЕС, игнорирайки забележката на Китай, многократно се намесва в делата на Хонконг и вътрешните работи на Китайската народна република. Ние сме силно загрижени за това и изразяваме силен протест, във връзка с подобни действия “, продължава изявлението на посолството.", "date": "2019.08.18", "title": "Китай: ЕС незабавно да прекрати всяка намеса в Хонконг"}
{"url": "https://www.faktor.bg/bg/articles/novini/svyat/gibraltar-uvedomi-sasht-che-ne-mozhet-da-zadarzhi-iranskiya-tanker", "text": "Властите на Гибралтар все още не могат да удовлетворят искането на САЩ за задържане на иранския танкер „Грейс 1“, въпреки допълнителната информация, получена от САЩ на 16 август. Това се казва в изявление, публикувано в неделя на уебсайта на правителството на Гибралтар, цитирано от \"Фокус\".  \"Министерството на правосъдието в Гибралтар не може да поиска (от Върховния съд) необходимата заповед поради действащото законодателство на Европейския съюз и различията в санкциите, приложими за Иран в ЕС и САЩ\", се казва в документа. \"Санкциите на ЕС срещу Иран територията на на Гибралтар, са много по-тесни от санкциите, приложими от Съединените щати.\" В коментар към разпространен документ властите на британската отвъдморска територия подчертават, че на 15 август са уведомили Съединените щати, че не могат да задържат танкера въз основа на информацията, с която разполагат. Няма нови основания за задържане на „Грейс 1“, съгласно санкциите на ЕС, а данните, предоставени от САЩ на 16 август, сочат, че танкерът и неговите товари са „контролирани от Ислямския революционен гвардейски корпус“ (елитни части на иранските въоръжени сили). Революционният корпус е признат за терористична организация в САЩ, но Великобритания и Гибралтар, както и ЕС като цяло, не го смятат за такава. Главният министър на Гибралтар Фабиан Пикардо потвърди, че е получил искане за задържане на „Грейс 1“ във връзка с намерението на САЩ да конфискува кораба, но заяви, че е решил да освободи танкера. Според местния вестник Gibraltar Chronicle, властите на Гибралтар са решили да освободят танкера, след като са получили официалното уверение на Иран, че корабът няма да разтовари нефта, който превозва в Сирия. Въпреки това иранското външно министерство в петък отрече съобщенията, че Техеран е давал такива гаранции.", "date": "2019.08.18", "title": "Гибралтар уведоми САЩ, че не може да задържи иранския танкер"}
{"url": "https://www.faktor.bg/bg/articles/politika/na-vseki-kilometar/stalniskata-taktika-na-izgorenata-zemya-ubiva-na-18-avgust-1941-g-nad-130-hil-nevinni", "text": "При отстъплението на изток през 1941 г. Червената армия прилага на територията на Украйна тактиката на \"изгорената земя\". На 18 август 1941 г. е взривена огромната язовирна стена на ДнепроГес  - Днепровската ВЕЦ, разположена на територията на гр. Запорожие. До сега не са открити документални свидетелства за броя на жертвите при взрива. По косвени данни на военни, учени и съвременници тогава са загинали до 20 000 отстъпващи червеноармейци и до  Унищожен е изцяло Запорожкият речен флот, безброй хора остават без покрив над главата. Според командването на германския Вермахт, неговите загуби възлизат на 1500 души. Централата е била минирана предварително (до края на юли 1941 г.) от 157-и полк на НКВД. Използвани са над 20 тона експлозив – амонал, а секретната операция е извършена под ръководството на инженер-полковник Борис Александрович Епов. На 18 август 1941 г. две дивизии на Вермахта (9-а и 14-а) вече са в непосредствена близост до Запорожие. В редиците на Червената армия (18-а, 9-а армия с прикрепени отделни части) цари суматоха. Започва отстъпление и заради това е дадена заповед за взривяването на ДнепроГЕС. Около 20.15 ч. прозвучава силна експлозия, в резултат на която са разрушени над 165 м. от огромната язовирна стена. Вълна с височина около 30 метра се плъзва надолу по течението на Днепър, като стихията помита градското крайбрежие в цялото Запорожие, залива големия населен с хора остров Хортиця и стига до съседните градове – Никопол и Марганец. В Днепропетровск е взривен хлебозавод заедно с работниците. В Одеса по време на скоростното отстъпление на Червената армия са наводнени приморските квартали заедно с жителите. В Киев инженерни части на 37-а армия под ръководството на генерал-лейтенат Андрей Власов (по-късно създал знаменитата „Власовска армия”, воювала на страната на хитлеристите) заедно с  (мостове, големи административни сгради и др.), които са взривени на 24 септември 1941 г. Историческият център на Киев – Хрешчатик и прилежащите улици, както и няколко големи моста на р. Днепър са напълно разрушени. Кореспондент на вестник \"Saturday Evening Post\",  който е посетил Украйна през 1945 г., пише в свой репортаж: \"Това, което някои се опитват да представят като \"руска слава\", е било преди всичко украинска война. Нито една европейска страна не е пострадала повече от дълбоките рани, нанесени на нейните градове, на нейната промишленост, селско стопанство, човешки ресурси.\" Впечатляващо е и мнението на историка Борис Соколов: „ - И така – август 1941 година, вече почти два месеца Съветският съюз воюва с Германия, това е един много тежък за него период. Решено е да бъде взривена ДнепроГЕС. Доколко е оправдана подобна стъпка от гледна точка на отбраната? – Трябва да бъдат разделени нещата. Унищожаването на турбините на централата, разрушаването на машинната зала е едно. Друго е взривяването на язовирната стена на ДнепроГЕС. Първото е било напълно оправдано. Оборудването е било изведено от строя доста ефективно, което е предизвикало възхищението на германския военен министър Алберт Шпеер. Сменят режима на разпределение на смазката при работещи на пълна мощност турбини, те се нажежават и бързо се превръщат в скрап. Германците вече не са били в състояние да възстановят турбините и поставят свои  чак през 1942 г. А колкото до взривяването на язовирната стена, това е била, общо взето,  Защото германците така или иначе са я възстановили. И са експлоатирали централата. А от експлозията са загинали съветските войници, които в този момент са се изтегляли по язовирната стена. Освен това е залято Запорожието, в което все още е имало съветски войски, погълнати са от водата големи съветски военни части, които са се намирали надолу по течението, или са били отрязани от водата и са били принудени да се предадат. Тоест това е била една безсмислена глупост. – Излиза, че заповедта за взривяването е била до такава степен секретна, че дори не са били предупредени частите, които са се намирали на язовирната стена? – Да, била е секретна. Взривяването е извършено от подразделение на НКВД, което е охранявало важни стратегически обекти, включително ДнепроГЕС. Армейското командване – поне на необходимото за спиране на изтегляне на войските ниво – не е било предупредено. Но тогава всичко се е правело много бързо, фактически в рамките на един ден. – А тази експлозия нанася ли някакви сериозни щети на германските войски? И какви са жертвите сред мирното население? – Това не нанася значими щети на германските войски. Съветските войски понасят много по-големи загуби. Естествено, никой не знае броя на загиналите мирни жители, но мисля, че е бил огромен. Може да се разглежда като загубите при гигантско наводнение. Мисля, че минимум стотици хора са загинали. – Много пъти съм срещал мнението, че тези, които са заповядали язовирната стена да бъда взривена, едва ли не умишлено са искали да унищожат мирното население, което е могло да се окаже на окупирана от германците територия. Вие какво мислите по въпроса? – Не виждам основания за такива обвинения. Става въпрос за изпълнение на сталинската заповед за оставянето на \"изгорена земя\", за унищожаването на всички промишлени обекти, които остават на окупираната територия, а това включва и ДнепроГЕС. А че това се е вършело прибързано и без мисъл – ами, общо взето, това е обичайната съветска практика. Не е било планирано специалното унищожаване на съветски граждани”, казва в интервюто историкът Борис Соколов.", "date": "2019.08.18", "title": "Сталинската тактика на \"изгорената земя” убива на 18 август 1941 г. над 130 хил. невинни"}
{"url": "https://www.faktor.bg/bg/articles/martin-trifonov-e-priznal-vinata-si-pred-sluzhebniya-si-zashtitnik", "text": "Заподозреният за убийството на 7-годишно дете в сливенското село Сотиря Мартин Трифонов е признал вината си пред служебния си защитник. Това се е случило в болницата в Сливен, съобщи bTV, цитирайки адвоката, който държавата е осигурила на 21-годишния мъж. Трифонов беше настанен в лечебното заведение в петък, след като беше прострелян в краката при залавянето му. Прокуратурата вчера повдигна три обвинения на 21-годишния мъж – за убийство по особено жесток начин на непълнолетно лице, за изнасилване и за блудство. Мартин Трифонов е разказал с подробности извършеното от него и какво точно се е случило. Адвокатът призна, че става въпрос за смразяващи детайли за престъплението и отказа да ги коментира. Мартин казал, че осъзнава какво е направил и че съжалява. Той изтъкнал, че по време на престъплението бил пиян – първо пил ракия, после бира. Всичко, което заподозреният е разказал, тепърва ще бъде проверено. За целта ще бъде проведен следствен експеримент на мястото на престъплението. Според неговия служебния защитник в подобни случаи едва 70% от думите на задържаните за тежки престъпления могат да бъдат приети като истина и се потвърждават в хода на следствието.", "date": "2019.08.18", "title": "Мартин Трифонов е признал вината си за убийството пред служебния си защитник"}
{"url": "https://www.faktor.bg/bg/articles/petar-ganev-bezsporno-idva-nova-ikonomicheska-kriza", "text": "„Безспорно идва нова икономическа криза. Тя винаги идва и то в период обикновено от около 10 години. Ние трябва ясно да осъзнаваме, че живеем във време, в което в икономическия живот винаги има върхове и спадове”. Това заяви Петър Ганев от Института за пазарна икономика в студиото на \"Събуди се\" на Нова тв. „Спадовете не винаги са криза, но ние ги превръщаме в такава, тъй като такава ни е финансовата политика. Имаме толкова много инструменти, че винаги напомпваме растежа, предимно през централни банки, но и не само през тях. Ако някой закъса - ние ще му помогнем, ще напомпаме още пари. Докато покриваме тези малки недъзи на икономиката, се надуват балони, които през някакви периоди изгърмяват. Т.е. сами провокираме през някакъв период да ни удря по-тежка криза”, каза още той. Според него действително вече има много показатели, които сочат, че започва да настъпва нова икономическа криза. „Икономическият цикъл редува периоди на бум и на спад. Това е нещо нормално. Не трябва да се плашим, но не трябва и само да гледаме отстрани”, смята Атанас Петканов от Австрийския институт за икономически изследвания. По думите му трябва да се мисли за мерките и поуките, които сме си извадили от последната икономическа криза. „В момента сме на един кръстопът. Световната икономика е малко като в книгата на Чарлз Дикенс „Повест за два града” – не знаем накъде ще тръгне. Пазарните участници са несигурни”, каза още Пеканов. „Именно затова е важна какво научихме от последната криза. Научихме, че фискалните рестрикции не бяха особено продуктивни. Много страни задълбочиха рецесията. Другата поука е, че не трябва да позволяваме в периоди на бум, загубите да се споделят от цялото общество, докато в същото време печелят най-горните доходни групи”, смята Атанас Пеканов ", "date": "2019.08.18", "title": "Петър Ганев: Безспорно идва нова икономическа криза"}
{"url": "https://www.faktor.bg/bg/articles/obshtestvo/ulitsata/sdvr-sa-otkrili-ostanki-i-na-vtoro-tyalo-pri-vodoema-kray-s-negovan", "text": "Продължават огледите в района на водоема край с. Негован, съобщиха от пресцентъра на МВР .  В хода на процесуално-следствените действия в днешния ден екипите на СДВР са открили останки и на второ тяло. От МВР припомнят, че вчера към 18.00 часа местен жител е подал сигнал за открит череп в близост до водоема на селото. Веднага са организирани и към мястото са изпратени екипи от криминалисти и експерти на СДВР. При извършения първоначален оглед бяха намерени останки от човешко тяло.", "date": "2019.08.18", "title": "От СДВР са открили останки и на второ тяло при водоема на Негован"}
{"url": "https://www.faktor.bg/bg/articles/nina-hrushchova-putin-e-mnogo-kreativen-v-sazdavaneto-na-kult-kam-lichnostta-si-video", "text": "В руското Радио \"Свобода\"  гостува проф. Нина Хрушчова,  внучка на лидера на СССР Никита Хрушчов, който след смъртта на Йосиф Сталин застава начело на КПСС (1953 - 1964 г.), а малко по-късно и на Съветския съюз. Той осъжда култа към \"Бащата на народите\" и провежда курс на десталинизация.  Нина Хрушчова живее в САЩ, където има докторска степен от университета Принстън, редактор е и на \"Източноевропейски конституционен преглед\" към Нюйоркския университет по право. \"Путин го чака единствено съдбата на Лаврентий Берия, ако се махне от властта, защото той създаде такава система, която би го унищожила... Затова ще се държи до край.. Ситуацията в Русия се промени много след Световното първенство по футбол... Хората видяха \"империалистите\", пиха бира с тях и разбраха, че нищо лошо не им кроят...  Руският президент е креативен в създаването на култ към личността си... Той се прави на light  вариант на Сталин, след последните събития и вече не толкова light ...\", смята тя. Лаврентий Берия, който е основният съперник на Хрушчов в борбата за стола на Сталин, е арестуван на 26 юни 1953 година на заседание на правителството на Съветския съюз от група генерали, водени от маршал Георги Жуков. Обвинен e за убийствата на известни военни и цивилни лица, а \r\nсъщо и за организиране на \"държавен преврат с \r\nантисъветска насоченост След закрит съдебен процес  на 23 декември 1953 година е разстрелян в присъствието на главния прокурор на СССР Руденко в бункер на съветската армия в Москва. Изпълнител на присъдата е генерал Павел Батицки. Хрушчова говори изумителни неща за  съвременната политическа реалност в Русия на Путин, за историческите събития, за загиналия по време на войната нейн баща Леонид Хрушчов, когото пропагандата опита да оклевети и да обяви за предател.  Още преди време тя беше заявила: \"Путин е човек на КГБ. Той е съветски човек, такова е и неговото разбиране за света. Той е човек, който мисли за Русия в грандиозен аспект, имперски. Недоволен е, че Русия вече не е империя, но той иска да мисли за нея като за такава и това до голяма степен\". През 2014 Хрушчова каза във връзка с Майдана в Украйна: \" На първо място смятам, че виновен за случващото се е президентът Виктор Янукович. Като президент той би трябвало да води страната си в посоката, в която тя има нужда да се движи. Вторият човек, който определено е виновен за случващото се в Украйна, е руският президент Владимир Путин, защото той е единственият, който дестабилизира Украйна\".", "date": "2019.08.18", "title": "Нина Хрушчова: Путин го чака единствено съдбата на Берия, ако се махне от властта (ВИДЕО)"}
{"url": "https://www.faktor.bg/bg/articles/obshtestvo/ulitsata/kilometrichno-zadrastvane-v-rayona-na-dunav-most-blokira-ot-vsichki-strani-izhodite-na-ruse", "text": "Километрично задръстване в района на граничния пункт “Дунав мост“ блокира от всички страни изходите от Русе. От посока Силистра колоната достига до град Мартен, а от посока София и Варна надминава 10 километра. Всички ленти са заети от румънски граждани, които се прибират в родината си след четиридневна ваканция от Голяма Богородица до днес. Екипи на Пътна полиция само ограничават навлизането в кръговото кръстовище преди границата, но няма никаква организация на движение. ", "date": "2019.08.18", "title": "10 километра задръстване в района на  “Дунав мост“ блокира от всички страни изходите на Русе"}
{"url": "https://www.faktor.bg/bg/articles/politika/hlyab-i-pasti/balgarskata-tragediya-istinskiyat-fashizam-zapochva-u-nas-sled-savetskata-okupatsiya-i-idvaneto-na-vlast-na-bkp", "text": "През Втората световна война Румъния изпраща войски срещу СССР и къса дипломатическите си отношения с тази нагла комунистическа държава. В Москва определят правителството на Румъния като \"фашистко\". Същевременно „фашистка Румъния” предоставя защитата на своите интереси на българската дипломатическа мисия в Москва. Защото България и СССР до момента на съветската агресия срещу нашата страна през есента на 1944 г., поддържат нормални дипломатически отношения. Съветският посланик си пие чудното българско винце в столичните ресторанти, а българският в Москва набляга на водката със сельодката. И така се изнизват 4 години. След това Съветите окупират Румъния, нападат и окупират и България. Румъния – ясно защо. Но защо и нас? И в двете държави те монтират свои марионетни правителства. Но лека полека Румъния започна да го раздава   Например, не се хвана на тъпия акъл на Брежнев и Живков да изпраща войски в Чехословакия през 1968 г. И вероятно затова и днес румънците крачат преди нас в стандарта на живот. А и си спомням как нашенци през 60-те години мило и драго даваха да си купят румънски шушляк, защото наподобявал западните. Но въпреки, че румънския комунистически режим бе по-либерален от нашия, за всеки случай румънците си утрепаха своя комунистически диктатор. Нашият го пратихме на „заслужен” отдих, че и   дори. Малка, но съществена разлика, която обаче се отразява и в джоба на румънеца и българина. И така. Румънците воюват със СССР, трепят като мухи съветски солдати и затова в Москва ги наричат \"фашисти\". Царство България не воюва със СССР, не изпращаме войски на Източния фронт, което си е предателство спрямо нашите верни германски съюзници още от Първата световна война, но въпреки това в Москва определят държавата ни като \"фашистка\", а нашите комунисти – болшевишки лекета, избиват десетки хиляди нашенци, обвинявайки ги абсолютно несправедливо, че са \"фашисти\". Избиват ги за кеф на руските окупатори и за да грабнат кокала на властта. Защото български комунист без кокал в устата не може да живее. Той му е като шнорхел.  В България е нямало фашистка партия на власт. Ако бе имало и ако е вярна комунистическата теза, че СССР били против „фашистите”, то едва ли през Втората световна война Москва би поддържала приятелски дипломатически отношения с нашата страна. А е факт, че ги е поддържала. Всъщност истинският фашизъм – една партия, един фюрер, една война – срещу демокрацията, започва у нас след съветската окупация и идването на власт на БКП. Започва този  Но какво означава „истински фашизъм”? Нека не се правим на ударени. Истински фашизъм означава истински комунизъм, т.е. комунисти на власт. Българският фашизъм се нарича комунизъм. Той е опакото на демокрацията. Казано още по-просто – фашизмът и комунизмът са дупе и гащи, голи голенички в една вана. Само гдето комунизмът се бе вапцал с по-различна боя. И като се замисля що народ у нас бяха станали комунисти едно време? Голям фашизъм си беше у нас тогава. Факт!", "date": "2019.08.18", "title": "Българската трагедия - истинският фашизъм започва у нас след съветската окупация и идването на власт на БКП"}
{"url": "https://www.faktor.bg/bg/articles/novini/svyat/dmitriy-potapenko-rezhimat-na-putin-shte-padne-sled-parvata-krav-mnogo-blizo-sme-do-tova-video", "text": "ОМОН, размахващ палки, това е проява на страх от страна на властниците в Кремъл. Това заяви известният руски предприемач Дмитрий Потапенко пред \"Спец телеканал\".   Режимът на Путин ще падне след първата кръв, след първия изстрел, много близо сме до този момент. Властта можеше да изпусне парата като разреши митинги без никакви ограничения, както това става по всички страни на света. С това сплашване тя си прави мечешка услуга. То няма да доведе до нищо добро за нея. Хората разбират, че го прави от страх, категоричен е той.", "date": "2019.08.18", "title": "Дмитрий Потапенко: Режимът на Путин ще падне след първата кръв, много близо сме до това (ВИДЕО)"}
{"url": "https://www.faktor.bg/bg/articles/dzheremi-korbin-kam-parlamenta-sprete-izlizaneto-ot-es-bez-sdelka-predi-da-e-tvarde-kasno", "text": "Лидерът на британските лейбъристи Джереми Корбин отправи молба към парламента да се обедини, за да спре излизането от Европейския съюз без сделка, „преди да е твърде късно“, пише вестник The Guardian, цитиран от агенция Фокус. Корбин предложи себе си за министър-председател във временно правителство, гласувано при евентуално отстраняване на Борис Джонсън от длъжност.  В съпротивителна демонстрация, група от повече от 100 депутати, представляващи всяка партия от парламента, с изключение на северноирландската Демократическа юнионистка партия, е подписала заявление. В него се казва, че е „недопустимо“ парламентът да чака до следващия месец, за да заседава отново, с крайния срок за Брекзит на хоризонта. Призивът на Корбин идва на фона на съпротива срещу идеята именно той да оглави временно правителство от страна на консерваторите. Лидерът на лейбъристите заяви пред британски медии, че народните представители си играят с огъня. „Моето послание до депутатите в парламента е просто и неотложно - само ако работим заедно, ние не можем да спрем излизане (от ЕС) без сделка“, каза той.  „Три години след референдума за Брекзит, страната стои пред пропаст. Борис Джонсън стана министър-председател без обществена подкрепа. Той няма право да избута страната ни от ръба на скалата и в прегръдките на Доналд Тръмп“, добави той, като продължи, че планът, който е изложил миналата седмица, е „най-простият и най-демократичен начин да се спре излизането без сделка“ Според него депутатите трябва да се възползват от възможността, преди да е станало твърде късно, така че хората, а не министър-председател, който не е избран чрез избори, да решат бъдещето на страната. Противниците на идеята на Корбин настояват, че всяко временно правителство ще получи достатъчно подкрепа от парламента само ако бъде водено от неутрален човек.", "date": "2019.08.18", "title": "Корбин към парламента: Великобритания е пред пропаст, спрете Брекзит без сделка"}
{"url": "https://www.faktor.bg/bg/articles/dvama-dushi-byaha-napadnati-i-ubiti-s-nozh-na-gara-v-germaniya", "text": "23-годишен мъж и 32-годишна жена бяха нападнати и убити с нож на гарата в северния германски град Изерлон. Трагедията се е разиграла в пиков час, а десетки хора са станали свидетели на нападението. За смъртоносната атака е задържан 43-годишен мъж. Той не е оказал съпротива, съобщи говорител на полицията. „Нашето разследване досега доказва, че причината за нападението е лични отношения между нападателя и жертвите”, каза той, цитиран от БГНЕС. Според разкази на свидетели, първоначално заподозреният и жертвите са се карали. След това нападателят е извадил нож и ги наръгал. Много хора са станали свидетели на нападението, включително гостите на сватбено тържество - около 20 души, тъй като гарата се намира в центъра на града. В момента на инцидента тя е била препълнена с хора, според говорителя на полицията. ", "date": "2019.08.18", "title": "Двама души бяха нападнати и убити с нож на гара в Германия"}
{"url": "https://www.faktor.bg/bg/articles/petitsiya-na-130-000-nie-grazhdanite-na-rusiya-iskame-prekratyavane-na-politicheskiya-teror", "text": "до председателя на Следственият комитет на Русия Ние, гражданите на Русия, искаме прекратяване на политическия терор, разгърнат срещу хората на страната ни от органите на реда. На 27 юли 2019 г. в Москва се проведе мирен митинг в защита на конституционните избирателни права. В отговор на тази акция Следственият комитет на Русия образува наказателно дело за масови безредици. Според член 212 от руския наказателен кодекс, масовите безредици предполагат насилие срещу граждани и държавни служители, имуществени щети, палежи и погроми. На 27 юли 2019 г. обаче в Москва не се случи нищо подобно. Напротив, лозунг на избирателите беше изискването да се спазват законите на Русия и допускането на кандидатите за участие в изборите в Московската градска дума.  Нарушаването на обществения ред, посочено от разследването, не може да бъде квалифицирано като бунтове, нито по буквата на закона, нито от гледна точка на здравия разум. Противно на руската конституция, гражданите, които защитиха мирно правата си, сега са наказателно преследвани заради своите убеждения. Припомнете, че ал. 3 от член 29 от основния закон на нашата държава гласи: „Никой не може да бъде принуждаван да изразява своите мнения и убеждения или към отказ от тях. “Вярваме, че делото за масовите безредици се използва за сплашване на хората в Русия и всъщност забранява реализацията на нашето права на глас. До 5 август бяха арестувани без причина и обвинени по делото участниците в мирния митинг : Сергей Абаничев, Владислав Барабанов, Егор Жуков, Кирил Жуков, Евгений Коваленко, Даниил Конон, Алексей Миняйло, Иван Подкопаев, Самаридин Раджабов. Никой от тях не се призна за виновен. Ние сме наясно с предстоящите нови арести на нашите близки, приятели и колеги .Наясно сме и с фалшифицирането на материалите по делата въз основа на данни от телефони, незаконно иззети от граждани, подложени на административно задържане при мирни действия. Използването на правомощията на Следствения комитет за организиране на политически терор срещу собствения си народ няма да остане незабелязано. Мащабната злоупотреба със закона за политически цели ще има дългосрочни и трагични последици за съдбата на страната ни, за което свидетелстват историческите уроци от 20 век .Наказателното преследване не може да бъде метод за уреждане на сметки с вашите политически противници и провокира допълнителна ескалация на гражданския конфликт в Русия. Въз основа на параграф 1 ч. 1 член. 24 от Наказателно-процесуалния кодекс на Руската федерация, ние искаме прекратяване на делото за масовите безредиците в Москва на 27 юли 2019 г. поради явното отсъствие на състав на престъпно деяние.", "date": "2019.08.18", "title": "Петиция: Ние, гражданите на Русия, искаме прекратяване на политическия терор"}
{"url": "https://www.faktor.bg/bg/articles/organizirat-visokoplaninskoto-pochistvane-v-zapadnite-rodopi", "text": "През последната седмица на август ще се проведе 21-то поред високопланинско почистване, инициирано от екоорганизацията \"За Земята\". Могат да се включат доброволци на всякаква възраст Основната идея е да слагаме боклука в раниците си, когато сме в планината и да го изхвърляме там, където има организирано сметосъбиране. Тази година високопланинското почистване ще бъде в Западните Родопи. За \"Хоризонт\" Данита Заричинова от екоорганизацията подчерта, че за пръв път ще се почиства планина, която не е част от национален парк. \"Родопите е, бих казала, най-незащитената планина в България. Започваме от хижа \"Чаирски езера\", след това преминаваме към хижа \"Ледницата\" и след това приключваме на хижа \"Перелик\". На тези три хижи и в района ще почистваме\". Зарачинова обясни, че на сайта на организацията и на страницата ѝ във Фейсбук може да се направи регистрация за участие в събитието. Тя добави, че най-често в акцията за високопланинско почистване се включват от седемдесет до сто души. ", "date": "2019.08.18", "title": "Организират високопланинското почистване в Западните Родопи"}
{"url": "https://www.faktor.bg/bg/articles/ruskata-duma-kani-diktatora-bashar-asad-v-sevastopol", "text": "Диктаторът на Сирия Башар Асад може да стане единственият чуждестранен държавен глава, посетил окупирания от Русия полуостров Крим. Друг няма шанс да отиде. Парламентарният координатор на Държавната дума по въпросите със Сирия, Димитрий Саблин ще посети близкоизточната страна, катоще се срещне с президента Башар Асад, предава ТАСС, като се позовава на информация на пресслужбата на организацията на руските ветерани „Бойно братство“. „По време на пътуването, Саблин ще посети един от корабите на Черноморския ни флот, които изпълняват бойно дежурство край бреговете на Сирия и ще се срещне с губернатора на провинция Тартус Сафуан Абу Саад. Той в началото на 2019 г. подписа споразумение за икономическо и културно сътрудничество с град Севастопол, като ще му предадем покана да посети града“, съобщиха от пресслужбата на организацията. Депутатът ще посети и лагер в Латакия, където са настанени деца на загинали сирийски военни.  \"Предвижда се и среща с президента Башар Асад\", отбелязват от пресслужбата на „Бойно братство“. Предишното посещение на Саблин начело на руската делегация в Сирия се състоя през януари. Тогава бяха проведени срещи с президента на Сирия, говорителя на парламента Хамуд Сабах, както и с патриарха на Антиохия, Йоан Х.", "date": "2019.08.18", "title": "Руската Дума кани диктатора Башар Асад в Крим"}
{"url": "https://www.faktor.bg/bg/articles/shoygu-uvarta-rusiya-nikoga-ne-e-otkazvala-dialog-sas-sasht-po-dogovora-za-likvidirane-na-raketite", "text": "Русия никога не е отказвала диалог със САЩ по Договора за ликвидиране на ракетите със среден и малък обсег (ДРСМО) и е показала откритост и прозрачност в действията си, заяви министърът на отбраната на Русия Сергей Шойгу, цитиран от РИА Новости, която се позовава на информация на телевизионния канал „Россия 24“. „Никога не сме отказвали диалог. Ние го предлагахме през цялото време, от февруари до август. Показахме нашата откритост. Показахме ракетата, която пораждаше съмнения. Американците не откликнаха. Ако е бил необходим допълнителен брой участници, тогава защо всичко трябваше да бъде разбито “, заяви Шойгу. Споразумението ДРСМО беше прекратено на 2 август. В началото на тази година Вашингтон обяви едностранното си оттегляне от това споразумение, обвинявайки Русия в нарушаването му.", "date": "2019.08.18", "title": "Сергей Шойгу увърта: Русия не е отказвала никога диалог със САЩ по Договора за ликвидиране на ракетите"}
{"url": "https://www.faktor.bg/bg/articles/rodena-prez-vtorata-godina-na-putin-obyasni-zashto-mladite-v-rusiya-ne-se-boyat-ot-vlastta", "text": "Журналистът Алексей Пивоваров от руския канал «Редакция» се зарови в темата защо младите в Русия не се страхуват да протестират. Той се срещна с най-нашумелите имена от протестиращото младо поколение на Русия,  \"звездите\" на митингите за свободни избори от последния месец. Сред тях са 17 -годишната Олга Мисик, чийто снимки как чете на униформените от ОМОН конституцията, обиколиха света и я превърнаха в символ на протестите, родена през втората година от управлението на Путин, приятелите на задържания и даден под съд за провокиране на масови безредици 21- годишен студент, яростен блогър и нерегистриран кандидат за Московската Дума Егор Жуков, Валерия,  младата съпруга на арестувания политик,  общински съветник и нерегистриран кандидат за Московската Дума Дмитрий Гудков, чийто деца в момента са на почивка с баба си в България...                                                                                             «Редакция» безусловно поддържа исканията за освобождаване на арестуваните по така нареченото «московско дело» и прекратяване на самото дело, казва журналистът.", "date": "2019.08.18", "title": "Родена през втората година на Путин обясни защо младите в Русия не се боят от властта (ВИДЕО)"}
{"url": "https://www.faktor.bg/bg/articles/ruski-medii-strategicheski-razuznavatelen-bezpiloten-samolet-ot-vvs-na-sasht-nablyudava-krim-i-donbas", "text": "Стратегически разузнавателен безпилотен самолет от военновъздушните сили на САЩ прелетя над Черно море, пише електронното издание на руският вестник „Росийская газета“, като се позовава на информация на PlaneRadar. Дронът, модел Global Hawk е наблюдавал региона на Крим и Донбас. Летателният апарат е излетял от авиобаза на НАТО в Италия, след което се е отправил към Донбас и Русия, където се е приближил до крайбрежието на Крим и Краснодарския край. В последно време експертите отбелязват увеличаване на активността на чуждестранни разузнавателни самолети в близост до руските граници. Най-честите полети са осъществявани от самолети на военноморските сили на Вашингтон, разположени в базите на НАТО в Средиземно море. Така преди две седмици, американският самолет Lockheed EP-3E Orion Aries II проведе разузнаване край черноморския бряг на Русия. И в края на миналия месец над крайбрежието на Крим прелетяха два самолета на ВМС на САЩ – бойният самолет P-8A Poseidon и разузнавателният самолет Lockheed EP-3E Orion.", "date": "2019.08.18", "title": "Руски медии: Стратегически разузнавателен безпилотен самолет от ВВС на САЩ наблюдава Крим и Донбас"}
{"url": "https://www.faktor.bg/bg/articles/med-kape-ot-ustata-na-temenuzhka-petkova-nyama-kak-da-se-mine-bez-razgovori-s-nashite-partnyori-ot-rosatom-za-aets-belene", "text": "Във връзка с подаването на заявки за участие в процедурата за избор на стратегически инвеститор за АЕЦ „Белене“, министърът на енергетиката Теменужка Петкова обясни пред журналисти днес, че на 19 август изтича срокът за нея.  „Моля ви да изчакаме и утрешния ден и когато приключи всичко, свързано с подаването на заявление с цялата процедура по подаване , веднага след това ще ви информираме“, заяви още Петкова.  По нейните думи в ход е процедура, а тя е с разписани условия.  Попитаха я какво следва след 19 август,  а тя разясни, че датата не е сакрална, а по-скоро началото на същинската част на стратегически инвеститор. „След това на база на тези заявления комисия, която се състои от членове от Министерство на енергетиката, от БЕХ, от Националната електрическа компания, ще разгледа всички постъпили заявления и ще определи кратка листа на компании, с които би желала да води преговори. Тогава ще се отправи покана до съответните компании, с които ние считаме, че е добре да бъдат проведени такъв тип преговори. Те ще бъдат поканени да подадат обвързваща оферта. След това следва същинската част от преговорите. Така че 19 август е началото на същинската част от процедурата за АЕЦ „Белене“. Индикативният срок, който ние сме определили на база на отделните етапи от процедурата е в рамките на 12 месеца. Това са все пак сложни преговори. Тук става въпрос за много важни неща, много важна процедура“, допълни още министърът на енергетиката. Според нея страната ни трябва да се стреми процедурата да завърши успешно.  На интересен въпрос дали може да се премине към директни разговори с руснаците,  Петкова напомни, че „Росатом“ е конструктор на проекта. „Ние, какъвто и вариант да реализираме, няма как да се мине без разговори с нашите партньори от „Росатом“, допълни още тя.   През октомври трябва да бъде нотифициран пред ЕК механизмът за капацитет на ТЕЦ „Марица Изток 2“ . Обясни как процесът се развива.  „Ние сме изпратили информация до ЕК, която е свързана с нашето намерение да увеличим капитала на ТЕЦ „Марица Изток“ 2. Отделно от това БЕХ подписа договор преди броени дни с консултант, който да разработи механизма за капацитет и до края на месец октомври той трябва да бъде нотифициран пред ЕК. Работим съвсем целенасочено в тази посока“, каза тя. „Всички знаем колко са важни въглищните централи, все пак те дават 46% от електрическата енергия на страната“, допълни Петкова.", "date": "2019.08.18", "title": "Мед капе от устата на Теменужка Петкова: Няма как да се мине без разговори с нашите партньори от „Росатом\" за \"АЕЦ \"Белене\""}
{"url": "https://www.faktor.bg/bg/articles/slanchevo-sled-obyad-s-vremenni-uvelicheniya-na-oblachnostta", "text": "Ще е слънчево, следобед - с временни увеличения на облачността, но почти без валежи. Ще духа слаб, след обяд в Източна България - до умерен, вятър от север-североизток. Максималните температури ще са предимно между 27 и 32 градуса, по Черноморието - 24-26 градуса. Вълнението на морето ще е 1-2 бала, температурата на водата - 26-27 градуса.", "date": "2019.08.18", "title": "Слънчево, следобед - с временни увеличения на облачността"}
{"url": "https://www.faktor.bg/bg/articles/turtsiya-dava-akal-za-konflikta-v-libiya", "text": "Турският външен министър Мевлют Чавушоглу подчерта важността на мирно решение на конфликта в Либия, предава Anadolu Agency. “Mеждународната общност трябва да изяви единна и принципна позиция за спиране на сблъсъците в Либия,\" написа Чавусоглу в съобщение в „Туитър“, след като се срещна с либийския си колега Мохамед Тахер Сияла в Хартум, предавда \"Фокус\". Турският министър посети столицата на Судан, където той присъства на церемонията по подписването на мирно споразумение за поделянето на властта между местни конкурентни фракции.  Либия е сцена на безредици от 2011 г., когато дългогодишният диктатор Муамар Кадафи беше свален и убит от подкрепяни от НАТО сили след четири десетилетия на власт. Оттогава за властта в страната се борят две групи, една в Източна Либия, свързана с военачалникът Халифа Хафтар и базирното в Триполи „Правителство на националното съгласие“ (ПНС), което се радва и на подкрепа от страна на ООН.  Церемонията по подписването на декларацията в Хартум обхваща споразумения относно поделянето на гражданската власт между враждуващи судански фракции.  Безредиците в африканската страна започнаха на 11 април, когато военните обявиха отстраняването от длъжност на бившия президент Омар Ал-Башир, след месеци на протести срещу 30-годишното му управление.", "date": "2019.08.18", "title": "Турция дава акъл за конфликта в Либия"}
{"url": "https://www.faktor.bg/bg/articles/novini/balgariya/valeri-simeonov-shte-se-razdelim-s-gerb-ako-zhertvat-natsionalnite-interesi-za-da-napalnyat-gushite-na-opredeleni-lobita-video", "text": "Коалиционният партньор на правителството Валери Симеонов произведе новина по време на честванията по повод 116-ата годишнина от избухването на Илинденско-преображенското въстание. Симеонов намекна, че е много вероятно да се разделят с ГЕРБ, ако големият коалиционен партньор не промени принципите си на правене на политика, съобщава . Валери Симеонов акцентира върху проблема с думите, че преди ден, на фестивала в Жеравна, се е срещнал с доскорошния втори човек в ГЕРБ Цветан Цветанов, но не пожела да конкретизира какво точно са говорили.  „Ще имаме Коалиционен съвет с Красимир Каракачанов и смятам, че предстоят доста сериозни промени в отношенията ни с ГЕРБ, тъй като държавата не върни в правилна посока. Намираме се в икономическо-политическа криза. Ще извадим на масата тежките въпроси пред г-н Борисов още през септември, защото в последните месеци България получава много сериозни икономически удари. На първо място -  състояние на българската енергетика. Още не е решен проблемът с високите цени на тока, вследствие на борсовите спекулации. За съжаление продължава и финансирането на ТЕЦ Варна на Ахмед Доган с държавни пари и отстраняването на шефа на НЕК въобще не е решение“, коментира Симеонов. След това той продължи с тема „Животновъдство“. По думите му на фермерите бил нанесен смъртоносен удар с мерките за африканска чума. Валери Симеонов разкри, че още в началото на избухването на епидемията лично е разговарял с вътрешния министър Младен Маринов и го е призовавал да изолират напълно първите огнища в Русенско, но нищо не било направено, вследствие на което заразата плъзна в цялата страна.„Доживяхме до момента на пълно унищожаване на българското свиневъдство! Честито! Загубихме 2 млрд.лева“, допълни Симеонов.", "date": "2019.08.18", "title": "Валери Симеонов: Ще се разделим с ГЕРБ, ако жертват националните интереси, за да напълнят гушите на определени лобита(видео)"}
{"url": "https://www.faktor.bg/bg/articles/novini/svyat/nedostig-na-gorivo-hrani-i-lekarstva-zaplashva-velikobritaniya-pri-brekzit-bez-sdelka", "text": "През последната седмица на август ще се проведе 21-то поред високопланинско почистване, инициирано от екоорганизацията \"За Земята\". Могат да се включат доброволци на всякаква възраст Основната идея е да слагаме боклука в раниците си, когато сме в планината и да го изхвърляме там, където има организирано сметосъбиране. Тази година високопланинското почистване ще бъде в Западните Родопи. За \"Хоризонт\" Данита Заричинова от екоорганизацията подчерта, че за пръв път ще се почиства планина, която не е част от национален парк. \"Родопите е, бих казала, най-незащитената планина в България. Започваме от хижа \"Чаирски езера\", след това преминаваме към хижа \"Ледницата\" и след това приключваме на хижа \"Перелик\". На тези три хижи и в района ще почистваме\". Зарачинова обясни, че на сайта на организацията и на страницата ѝ във Фейсбук може да се направи регистрация за участие в събитието. Тя добави, че най-често в акцията за високопланинско почистване Недостиг на гориво, храни и лекарства заплашва Великобритания при Брекзит без сделка, показват документи на британското правителство, с които се е запознал вестник „Сънди таймс“. Ако напусне Европейския съюз без споразумение, Лондон ще бъде заплашен и от нарушаване на работата на пристанищата и твърда граница с Ирландия, показват още документите, допълва Ройтерс, цитирана от БНР. Според британското издание, прогнозите, направени от правителството, описват най-вероятните последици от Брекзит без сделка, а не най-лошите сценарии. Тези оценки показват, че 85 процента от камионите, използващи главните пропускателни пунктове на Ламанша, „може да не са готови“ за френските митници, което означава, че работата на пристанищата може да бъде нарушена в продължение на три месеца, преди движението да се подобри. Правителството също така смята, че е вероятно да се стигне до твърда граница между британския район Северна Ирландия и Ирландия, тъй като сегашните планове за избягване на значителни проверки ще се окажат неприложими, пише още „Сънди таймс“. Според вестника документите, подготвени този месец, позволяват да се „надникне в тайното планиране, осъществявано от правителството с цел да се избегне катастрофален срив на инфраструктурата на страната“, и представят „най-обстойната оценка за готовността на Великобритания за Брекзит без сделка“. се включват от седемдесет до сто души. ", "date": "2019.08.18", "title": "Недостиг на гориво, храни и лекарства заплашва Великобритания при Брекзит без сделка"}
