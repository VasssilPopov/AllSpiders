{"url": "https://www.faktor.bg/bg/articles/senatat-na-sasht-utvardi-uilyam-bar-za-glaven-prokuror", "text": "Сенатът на САЩ утвърди Уилям Бар за главен прокурор (министър на правосъдието), предаде БТА, цитирайки Ройтерс. Сенатът одобри назначението с 54 срещу 45 гласа, като сенаторите гласуваха основно според партийната си принадлежност - повечето републиканци гласуваха в полза на кандидата, а повечето демократи - против него. Очаква се да положи клетва до края на седмицата. 68-годишният Уилям Бар, юрист, републиканец, с дългогодишен опит във Вашингтон, вече е бил министър на правосъдието при президента Джордж Хърбърт Уокър Буш, от 1991 до 1993 г. Той ще замени на поста Джеф Сешънс, уволнен от президента Доналд Тръмп в края на миналата година. Той поема министерството на правосъдието в момент, когато то е във фокуса на общественото внимание, тъй като надзирава разследването на специалния прокурор Робърт Мълър за предполагаема намеса на Русия в президентските избори в САЩ през 2016 г. и евентуални връзки с предизборната кампания на Тръмп.", "date": "2019.02.14", "title": "Сенатът на САЩ утвърди Уилям Бар за главен прокурор"}
{"url": "https://www.faktor.bg/bg/articles/bulka-na-islyamska-darzhava-vizhdah-v-kofite-otryazani-glavi-no-tova-ne-me-smuti", "text": "Една от трите ученички, които напуснаха източната част на Лондон през 2015 г., за да се присъединят към терористичната групировка \"Ислямска държава\", заяви, че не съжалява, но иска да се върне във Великобритания, пише Би Би Си (BBC). За пръв път от четири години Бегум, която сега е на 19 години,  проговаря публично за събитията, които ѝ се случиха след бягството, в интервю за английското издание \"Таймс\", информира Би Ти Ви. Сега младата жена се намира в бежански лагер в Сирия, бременна е в 9-ия месец и иска да се върне у дома заради бебето си. Казва, че е родила други две деца, които са починали. Бегум споделя, че по време на престоя си в Сирия е виждала \"отрязани глави\" в кофите за боклук, но това \"не я смущава\". Булката на \"Ислямска държава\" също така описва как една от двете й съученички, с които бяга през февруари 2015 г. от Великобритания, е починала при бомбардировка. Съдбата на третото момиче е неясна, но също смята, че е мъртва. Шамима Бегум и Амира Абасе са 15 години, а Кадица Султана - на 16, когато напускат Великобритания през 2015 г. Трите  заминават за Турция с полет от летище \"Гетуик\" като казват на родителите си, че просто излизат заедно. По-късно те пресичат границата с Турция. След пристигането в Ракка, Бехум разказва, че е настанена в една къща с други новопристигнали кандидат булки. \"Подадох молба да се омъжа за боец, говорещ английски, на възраст между 20 и 25 години\", споделя Шамима. Десет дни по-късно тя се омъжва за 27-годишен холандец, приел исляма. Оттогава тя е с него като двойката, бягат от Багуз - последната територия на \"Ислямска държава\" в Източна Сирия, преди две седмици. Съпругът ѝ се предава на група сирийски бойци и сега тя е една от 39 хил. души в бежански лагер в Северна Сирия.", "date": "2019.02.14", "title": "Булка на \"Ислямска държава\": Виждах в кофите отрязани глави, но това не ме смути"}
{"url": "https://www.faktor.bg/bg/articles/razkriha-istinskoto-ime-na-sergey-fedotov-edin-ot-otrovitelite-na-skripal", "text": "Третият човек, заподозрян, че е замесен в отравянето с нервнопаралитично вещество на руския шпионин Сергей Скрипал в Англия миналата година, е високопоставен агент от руското военно разузнаване, съобщи разследващият сайт \"Белингкат\", цитиран от Ройтерс. \"Белингкат\" сега е в състояние да разкрие истинската самоличност и биография на този офицер от ГРУ, който е действал на международно ниво с фалшивата самоличност Сергей Вячеславович Федотов. В действителност това лице е Денис Вячеславович Сергеев, високопоставен офицер от ГРУ, дипломирал се във Военно-дипломатическата академия на Русия\", съобщи сайтът за онлайн разследвания. Сергеев е роден на 17 септември 1973 г. в малкото казахстанско градче Ушарал, близо до тогава съветско-китайската граница. Служи в армията в южния руски град Новорусийск в Краснодарския регион. Между 2000 и 2002 година, той е прехвърлен в Москва, където е приет в елитната Военно-дипломатическа академия на Русия, по-известна в Русия като \"школата на ГРУ\". В училището се привличат кадри с минимален чин \"капитан\", които са се проявили с изключителни способности по време на военната си служба. Сергеев е женен и има дъщеря. От 2004 г. нататък Сергеев е ползвал реалната си самоличност, за да се впише като управител или акционер в 8 руски копмании. Всички от тях са ликвидирани в периода 2007-2012 г. и се предполага, че са ползвани като кухи фирми, които имитират имената на други големи търговски дружества, регистрирани в Русия. През 2010 г. Денис Сергеев получава своята фалшива самоличност Сергей Федотов. Издаден му е нов паспорт от бюро 770 001 в Москва, където са направени и личните документи на Анатолий Чепига и Александър Мишкин, двамата основни заподозрени за отравянето на Скрипал. Фалшивата самоличност повтаря някои от оригиналните данни на Сергеев, като бащиното му име и датата на раждане. Федотов получава адрес и работно място в Москва в дружество на име \"Бизнес Куриер\". Сайтът \"Белингкат\" пръв идентифицира двамата руснаци, които Великобритания обвини като извършители на отравянето на Скрипал и дъщеря му в Солсбъри през март м.г.", "date": "2019.02.14", "title": "Разкриха истинското име на третия руснак, замесен в аферата \"Скрипал\""}
{"url": "https://www.faktor.bg/bg/articles/dobrovolno-varnata-knizhka-spasi-prints-filip-ot-sad", "text": "Срещу принц Филип няма да бъдат повдигнати обвинения във връзка с автомобилна катастрофа, при която две жени получиха наранявания, оповестиха британски прокурори, цитирани от световните информационни агенции. Решението идва дни, след като Бъкингамският дворец оповести, че 97-годишният принц повече няма да шофира. Съпругът на кралица Елизабет Втора бе зад волана на \"Ленд Роувър\", когато на 17 януари блъсна друга кола близо до кралската резиденция Сандрингам в Източна Англия. Той не пострада, но две жени в другата кола получиха наранявания, а 9-месечно момченце остана невредимо. \"Прокуратурата внимателно проучи всички предоставени от полицията данни във връзка с автомобилната катастрофа на 17 януари. Взехме предвид всички свързани с инцидента обстоятелства, включително степента на отговорност, възрастта на шофьора и факта, че доброволно върна шофьорската си книжка. Решихме, че евентуално съдебно преследване няма да отговори на обществените интереси\", заяви прокурорът Крис Лонг. В изявлението се отбелязва, че свързаната с взимането на подобни решение процедура не предвижда установяване на вина или потвърждение за извършено престъпление, защото това е задача на съда, а не на прокуратурата. Тя има право да преразгледа решението си, ако бъдат открити нови важни обстоятелства.", "date": "2019.02.14", "title": "Доброволно върната книжка спаси принц Филип от съд"}
{"url": "https://www.faktor.bg/bg/articles/tsvetanov-vav-feysbuk", "text": "Докато Корнелия Нинова и БСП се занимават само с фалшиви новини, ние от ГЕРБ продуцираме само истински, които ще имат трайно отражение върху държавния просперитет и са в полза както на българските, така и на европейските граждани. Това написа във фейсбук зам.-председателят на ПП ГЕРБ Цветан Цветанов. А повод за поста му най-вероятно е днешният манипулативен коментар на лидера на БСП Корнелия Нинова, която атакува управляващите, пророкувайки че готвят фалшифициране на изборите.  \"Поредната такава новина е за намаляването на таксите на трансграничните преводи в евро, което стана възможно след като ЕП окончателно одобри доклада на българския евродепутат от ГЕРБ/ЕНП Ева Майдел. Друга отлична вест за България е очертаващото се отлагане на гледането на пакета \"Мобилност 1\" в пленарна зала на ЕП и той да бъде точка в дневния ред на следващия парламент. Няма как тук да пропуснем ролята на всички български евродепутати и най-вече на Андрей Новаков и Андрей Ковачев\", пише още в поста си политикът. \"Това са само два примера за работата на ГЕРБ в интерес на гражданите, а други като БСП напълно отсъстват от политическия дебат и не могат да предложат алтернатива\", завършва краткия си коментар Цветан Цветанов.", "date": "2019.02.14", "title": "Цветанов във Фейсбук: Докато БСП се занимава с фалшиви новини, ГЕРБ създава истински"}
{"url": "https://www.faktor.bg/bg/articles/novo-porazhenie-za-mey", "text": "Британският премиер Тереза Мей претърпя поражение тази вечер в Камарата на общините след като нейната стратегия за Брекзит не получи одобрението на депутатите. При гласуването на внесената процедура 303 депутати бяха „против“ и 258 - „за“. Причината за поражението на премиера са евроскептиците в нейната Консервативна партия, които се въздържаха от гласуване, тъй като не бяха съгласни с текста, в който се споменава за избягване на напускане на ЕС без сделка. По принцип гласуването бе за стратегията на правителството по продължаването на преговорите с ЕС по „предпазния механизъм“ за границата с Ирландия. Преди това бяха гласувани две поправки от няколкото, внесени в долната камара на парламента. С 322 гласа „против“ срещу 306 „за“ бе отхвърлена поправката на лейбъристите, в която се призовават министрите да внесат отново за гласуване тяхната сделка за Брекзит в парламента до 27 февруари, а ако не направят това да се предостави вот на депутатите да решат какви ще бъдат следващите стъпки. Поправката на Шотландската национална партия за удължаване на член 50 от Лисабонския договор поне с три месеца също претърпя поражение. 315 депутати гласуваха „против“, а 93 „за“, предаде БНР.", "date": "2019.02.14", "title": "Ново поражение за Мей, 303 депутати отхвърлиха стратегията й за Брекзит"}
{"url": "https://www.faktor.bg/bg/articles/novini/balgariya/90-ot-chervenite-organizatsii-v-montansko-nominirat-stanishev-za-vodach-na-listata", "text": "Председателят на партията на европейските социалисти Сергей Станишев посети тази вечер Монтана и разговаря със симпатизанти на БСП от града и региона. Станишев заяви, че се надява в предстоящата кампания за европейски избори БСП да отстоява традиционните за социалистическата партия ценности свобода, равенство, братство, а не да се увлича по ценностите и риториката на националистическите партии. \"Колкото и да се представяме за националисти, ние няма да убедим техните избиратели да гласуват за нас, а само ще обърнем гръб на разумно мислещите хора\", обяви Станишев, цитиран от БТА. Той коментира, че БСП не може да бъде против мигрантите, ромите и хомосексуалистите. Бившият лидер на БСП Михаил Миков заяви, че в момента дискусията кой да води листата на БСП за изборите за Европейски парламент е вредна за партията, защото Сергей Станишев е доказал себе си политик и е председател на Партията на европейските социалисти. Областният лидер на БСП в Монтана Пламен Младенов заяви, че партийните организации от региона са номинирали много имена за листата за Европейския парламент, но близо 90 на сто от тях са пожелали Сергей Станишев за водач на листата.", "date": "2019.02.14", "title": "90% от червените организации в Монтанско искат Станишев за водач на листата"}
{"url": "https://www.faktor.bg/bg/articles/tsvetanov-se-sreshtna-s-d-r-peter-viterauf-i-d-r-volf-krug-ot-fondatsiya-hans-zaydel", "text": "Председателят на ПГ на ГЕРБ и зам.-председател на партията Цветан Цветанов проведе работна среща в Мюнхен с генералния секретар на Фондация „Ханс Зайдел“ д-р Петер Витерауф и директора на Института за европейски и трансатлантически диалог на фондацията д-р Волф Круг. Това съобщиха от пресцентъра на ПП ГЕРБ.  Тримата обсъдиха политическата ситуацията и сигурността в регионите на Западните Балкани и Черно море. Витерауф подчерта благодарността на Бавария и ХСС за ефективната охрана на българо-турската граница в контекста на управлението на миграционните процеси в Европа. По време на разговора Цветанов запозна Витерауф и Круг с политическата ситуация в България, като отбеляза, че въпреки нападките на опозицията и опитите за дестабилизация чрез фалшиви новини и дезинформация, в страната има политическа и икономическа стабилност. Председателят на ПГ на ГЕРБ подчерта, че партията се противопоставя на фалшивите новини чрез реална комуникация от първо лице с гражданите и разясняване на ползите от политиките на правителството и ЕС, включително и в рамките на стартиралата на 11 февруари платформа за местни граждански диалози \"Европа в нашия дом\".  Дискутирани бяха също планираните общи проекти за тази година, както и идеи за нови инициативи за засилване на мрежата от контакти и сътрудничество в трансатлантическото пространство между Европа и САЩ. Отбелязано бе отличното сътрудничество между България и Бавария, както и че министър-председателят Бойко Борисов ще направи работна среща с премиера на Бавария Маркус Зьодер в утрешния ден в рамките на участието си в Мюнхенската конференция по сигурността.", "date": "2019.02.14", "title": "Цветанов се срещна с д-р Петер Витерауф и д-р Волф Круг от Фондация „Ханс Зайдел“"}
{"url": "https://www.faktor.bg/bg/articles/klimatichniyat-fenomen-el-ninyo-se-zavrashta", "text": "Американски метеоролози оповестиха, че се е появил климатичен феномен Ел Ниньо, който влияе върху времето в целия свят, но в случая е слаб, късен и не се очаква да предизвика сериозни проблеми, предаде Асошиейтед прес. От Националната агенция за океански и атмосферни изследвания на САЩ поясниха, че Ел Ниньо се е появил в централната част на Тихия океан, но според метеоролозите няма да продължи повече от 3-4 месеца.  Ел Ниньо е свързан със затопляне в централната част на Тихия океан, което взаимодейства с атмосферата и води до промени във валежите и температурите, като прави климата в някои райони по-влажен, а в други - по-сух. Експерти от Националната агенция за океански и атмосферни изследвания на САЩ отбелязаха, че хората не трябва да очакват значим ефект от този Ел Ниньо, защото е слаб.", "date": "2019.02.14", "title": "Климатичният феномен Ел Ниньо се завръща"}
{"url": "https://www.faktor.bg/bg/articles/baven-trus-ot-5-8-lyulee-istanbul-50-dni-nikoy-ne-go-useshta", "text": "Земетресение с магнитуд 5,8 е ударило Турция и продължило 50 дни, но никой не го усетил, твърди ново проучване, цитирано от в. “Дейли мейл”. Тектонският феномен, известен като “бавно приплъзване” или “бавно земетресение”, настъпил през лятото на 2016 г. на няколко километра южно от Истанбул, но жителите останали в пълно неведение. Трусовете са често срещани в района на Истанбул, защото градът се намира във високоактивен разлом. Катастрофални земетресения се случват, когато две тектонски плочи се плъзгат в противоположни посоки по протежение на разлома и след това внезапно се приближават. Бавните трусове обаче обикновено се регистрират в много по-стабилни райони около разлома. За разлика от типичните земетресения бавното приплъзване включва много по-постепенно движение по протежение на разлома. То може да освободи подобно количество енергия, но за по-продължителен период от време. Не се усещат обаче разрушаващите сеизмични вълни, които нормално бихме очаквали. Въпреки това бавните трусове създават смущения в горния слой на почвата, които могат да бъдат изследвани. През 2016 г. линия на разлом, преминаваща под Мраморно море, се приплъзва, което довежда до бавно земетресение. Група изследователи поставя измервателни уреди в района, които случайно регистрират труса, продължил над 2 месеца. Уредите измерили бавното деформиране на скалите около себе си. Веднага след като учените разбрали какво да търсят, те открили бавни приплъзвания в близост до зони на субдукция в целия свят. “Случаите на бавно приплъзване са много чести и през повечето време са безвредни”, каза пред “Нешънъл Джиографик” Лусил Брухат, парижка изследователка по физика на земетресенията. “Добра аналогия за това е усещането, когато някой ходи по дървен под на горния етаж. Не можем да го видим, но можем да проследим движението по звуците от скърцането на дървесината”, казва тя. Най-дългото бавно приплъзване, което някога е било регистрирано, е в Аляска, пише \"24 часа\". Трусът с магнитуд 7,8 продължил 9 години. Изследванията сочат, че подобни явления могат да помогнат да се предскажат опустошителни земетресения в бъдеще. Най-голямото регистрирано земетресение в Япония, последвано от цунами през 2011 г., бе предшествано от бавно приплъзване в същия район. Според експерти именно то може да е предизвикало труса.", "date": "2019.02.14", "title": "Бавен трус от 5,8 люлее Истанбул 50 дни, никой не го усеща"}
{"url": "https://www.faktor.bg/bg/articles/obshtestvo/ulitsata/napadnat-ot-tiyneydzhar-medik-skochi-kato-kotka-i-si-zabi-noktite-v-ochite-mi", "text": "19-годишният младеж, който нападна медик в Нова Загора, след като научил, че баща му е починал от инфаркт, беше освободен след няколко часа в ареста. Припомняме, до схватката малко след полунощ се стигна, след като младежът и негови близки са били помолени да излязат в коридора на филиала за спешна медицинска помощ, докато лекарите се борят за живота на бащата на нападателя – мъж на 48 години с масивен инфаркт, който починал. Фелдшерът Митко Щилиянов се опитал да успокои близките, но 19-годишният младеж се нахвърлил върху него с юмруци и го съборил на кушетката. „Скочи като котка и си заби ноктите в очите ми. Одран съм целият. Легнах направо на носилката, защото загубих равновесие и той ме удари 7-8 пъти по лицето и носа”, разказа по телефона пред БТВ медикът. Майката на нападателя – Павлина Сашева, го оправда, като каза, че фелдшерът сам го е предизвикал. „Не сме на себе си. То прилично ли е да ни посяга, да ни бута вън? Лекарите ни избутаха”, каза тя. По случая е образувано досъдебно производство. Болницата в Нова Загора обслужва близо 50 000 души. Медиците са защитени само с паник бутон, а колегите на пребития са в шок. Това е поредният подобен случай в града. Само преди два дни лекар е бил бит и блъскан от пациент.", "date": "2019.02.14", "title": "Нападнат от тийнейджър медик: Скочи като котка и си заби ноктите в очите ми!"}
{"url": "https://www.faktor.bg/bg/articles/bez-sotsiologicheski-prouchvaniya-v-izborniya-den", "text": "Забраната за публикуване на социологически проучвания и допитвания в изборния ден и деня за размисъл да остане. Това решиха депутатите на второ четене при гласуване на промените в Изборния кодекс. През последните години ставаме свидетели на следния парадокс - в медии и радиа не се обявяват социологическите проучвания, а в социалната мрежа се публикуват “1:1”. Логиката на закона е да следва тенденциите. Тук не става въпрос за нарушаване на закона, а за обстановка, която сегашната нормативна база не може да промени, защото социалните мрежи не са медии. Ако това се разреши, ще има повече пространство за официална информация в медиите и това ще намали възможността да излиза непроверена такава. Социологическите агенции също ще излязат с имената си, мотивира предложението депутатката от ГЕРБ Диана Саватева, която е сред вносителите. Предложението обаче не бе прието от депутатите в зала с 6 гласа “за”, 62 “против” и 64 “въздържали се”.", "date": "2019.02.14", "title": "Без социологически проучвания в изборния ден"}
{"url": "https://www.faktor.bg/bg/articles/biser-petkov-1", "text": "\"Има трайна тенденция на нарастване на заплатите в България. Това е политика на правителството, а инструментът е повишаването на минималната работна заплата\".  За първи път миналата година средното възнаграждение през декември е минало 1200 лева. Заетите в ИТ сектора взимат 3 000 лева\". Това заяви пред БТВ социалният министър Бисер Петков. Той коментира новото повишение на заплатите на депутати и министри. Самият той не е сметнал още колко пари ще получава месечно след актуализацията.  \"Повишаването на заплатите не е предизборен ход, а логично следва от политиката на правителството. Ръстът на минималната работна заплата води до това, че доближава доходите със социалните работници. Такъв е проблемът с учените. Работим това да се промени. Тази година са предвидени с 30 млн. лв. повече за социалните услуги\", подчерта Петков.  \"Мерките на прокуратурата и проверките в ТЕЛК са адекватни. Това е процес, който е дълъг. Всяка една система, която създава права на хората за ТЕЛК, винаги може да има корупционни практики\", допълни социалният министър.  \"От началото на годината водим преговори с коалиционните ни партньори в Кодекса на труда за извънредния труд. Той е позволен само в някои ситуации. Ние искаме да бъде регламентиран в рамките на година, но с договор между работещи и работодатели\", добави Петков.  \"Проектът \"Национална стратегия за детето\" привлече вниманието на обществото и на организации. Повечето от хората го подкрепиха. Стратегията е насочена към това, да бъде възпитавано основно от родителите си. Те носят по конституция отговорност. Шамарите не са ефективни, искаме да покажем, че децата може да се възпитават и с положителни мерки\", каза още министър Бисер Петков", "date": "2019.02.14", "title": "Бисер Петков: Стратегията ни е учени и висшисти да взимат много повече от минималната заплата"}
{"url": "https://www.faktor.bg/bg/articles/ep-vavede-novi-prava-za-tvortsite-v-internet-platformite", "text": "Европейският парламент, Съветът и Европейската комисия постигнаха снощи политическо споразумение за осъвременяване правилата за авторското право в епохата на цифровите технологии. Ползите за всички сектори на творчеството, медиите, изследователите, преподавателите, институциите за културно наследство и гражданите ще бъдат осезаеми, съобщиха от Еврокомисията.  Предварителното споразумение между законодателните институции на ЕС адаптира разпоредбите за защита на авторските права към днешния свят, в който музикалните онлайн стрийминг услуги, платформите за видео по заявка, агрегаторите на новини и платформите за споделяне на потребителско съдържание се превърнаха в основни портали за достъп до творби на изкуството или журналистически статии. \"Дългоочакваното приемане на директивата за авторското право е повратен момент за нашия Цифров единен пазар. С предоставянето на по-ясна правна рамка, адекватна на цифровия свят, ще се подсилят секторите на културата и творчеството, носейки добавена стойност за европейските граждани\", заяви българският комисар по цифровата икономика и цифровото общество Мария Габриел.", "date": "2019.02.14", "title": "ЕП въведе нови права за творците в интернет платформите"}
{"url": "https://www.faktor.bg/bg/articles/tvarditsa-shte-bade-domakin-na-38-miya-forum-na-arheolozite-ot-yugoiztochna-balgariya", "text": "На 14 и 15 февруари Община Твърдица ще бъде домакин на годишния форум на археолозите от Югоизточна България, който се провежда под научното ръководство на проф. д-р Красимир Лещаков от СУ ”Св. Климент Охридски”. В конференцията ще вземат участие представители на 12 регионални музея, които ще представят 17 научни доклади и съобщения за археологическите проучвания в Югоизточна България през 2018 година. Научният форум се провежда за 38-ма поредна година, в деня на археолога-14 февруари, като за първи път в Твърдица е негов домакин. Откриване на конференцията е на 14 февруари, от 14.00 ч в залата на Община Твърдица с приветствие от кмета на Общината Атанас Атанасов.", "date": "2019.02.14", "title": "Твърдица ще бъде домакин на 38-мия форум на археолозите от Югоизточна България"}
{"url": "https://www.faktor.bg/bg/articles/balgariya-vremenno-spira-stroezha-na-gazovata-vrazka-sas-sarbiya", "text": "Временно се спира откритата процедура по разширението на газопреносната инфраструктура на „Булгартрансгаз” ЕАД до българо-сръбската граница във връзка с постъпила жалба, съобщиха от \"Булгартрансгаз\" ЕАД. Откритата процедура е с наименование: „Доставка на необходимите материали и оборудване, инвестиционно проектиране - фаза работен проект, изграждане и въвеждане в експлоатация на обект: „Разширение на газопреносната инфраструктура на „Булгартрансгаз” ЕАД паралелно на северния (магистрален) газопровод до българо-сръбската граница”, етап: „Линейна част“ и референтен номер: 180-100. „Булгартрансгаз“ ЕАД уведомява потенциалните участници, че временно се спират действията по процедурата. Причината за спирането е постъпила жалба от „Атоменергоремонт“ АД срещу Разяснение на „Булгартрансгаз“ от 08.02.2019 г., публикувано в Профила на купувача, предоставено от възложителя по въпроси, постъпили от лица, желаещи да участват в процедурата. На основание чл. 203, ал. 2 от Закона за обществените поръчки (ЗОП), жалбоподателят се е възползвал от правната възможност да поиска налагане на временна мярка спиране хода на процедурата. Предстои Комисията за защита на конкуренцията да се произнесе по основателността на това искане. В изпълнение на разпоредбата на чл. 203, ал. 3 от ЗОП, възложителят спира всички действия по хода на процедурата до влизане в сила на определение, с което се отхвърля искането за временна мярка, или на решението по жалбата, ако е наложена временната мярка. След произнасянето на компетентния орган и в случай, че искането за налагане на временна мярка бъде отхвърлено, процедурата ще бъде възобновена и сроковете за подаване на оферти ще бъдат удължени така, че да се спази изискването на чл. 28, ал. 5 от Правилника за прилагане на ЗОП, общата продължителност на всеки от сроковете, изтекли до момента на спирането на процедурата, заедно с новоопределените удължени срокове да не е по-кратка от първоначалния срок, определен от възложителя. Възложителят уверява всички потенциални участници, че ще бъдат своевременно уведомявани за всички последващи действия.", "date": "2019.02.14", "title": "България временно спира строежа на газовата връзка със Сърбия"}
{"url": "https://www.faktor.bg/bg/articles/veche-shte-plashtame-po-malki-taksi-za-transgranichni-prevodi-na-pari", "text": "П премахва прекомерно високите такси за трансгранични разплащания в евро в рамките на Европейския съюз. В четвъртък евродепутатите приеха нови правила, с 532 гласа „за\", 22 гласа „срещу\" и 55 гласа „въздържал се\", които слагат край на дискриминацията срещу ползвателите на платежни услуги в рамките на ЕС, но извън еврозоната. Докато потребителите в еврозоната се възползват от единната зона за плащания в евро (SEPA), то тези, които живеят извън нея, продължават да заплащат високи такси за трансгранични плащания в евро. В рамките на една година, таксите за трансгранични плащания в евро в ЕС трябва да бъдат в съответствие с таксите за националните заплащания направени в местната официална валута (правилото за „същата такса\"). Освен това държавите членки са свободни да наложат правила на банките за прилагане на същите такси за трансграничните и за вътрешните плащания, които не са в евро. Новите мерки също ще предпазват потребителите от плащане на произволни разходи за превалутиране. При всяка транзакция, те ще бъдат информирани относно сумата, която трябва да заплатят в местната валута и във валутата на тяхната сметка. За да се направят разходите за превалутиране по-прозрачни, ще има единна база за пресмятане на таксите за превалутиране на местата за продажба или на банкоматите (референтният процент на ЕЦБ + х% с максимални ставки за надценка определени индивидуално от банките). Потребителите ще получават електронно известие, като например текстово съобщение, имейл или известие на своите мобилни приложения или на уеб приложение на банката, относно приложимите такси за превалутиране. Банките ще трябва също да обявяват очакваните пълни разходи при банкови трансфери преди извършването на операцията. Докладчикът Ева Майдел (ЕНП, България) отбеляза: „Успяхме да премахнем един двоен стандарт в ЕС. Всеки българин, който превежда пари от или в друга държава на ЕС, ще спестява между 30 и 50 лева на превод. Ако за превод от 10 евро досега сме плащали средно между 30 и 50 лева такси, то сега цената за него ще бъде около 3-5 лева. Освен това, осигурихме банките да дават по-ясна информация при плащане или теглене на пари с карта в чужбина. Това е втората малка революция в ЕС след тази с намаляването на роуминга\". Средна такса за трансграничен превод от 100 евро в еквивалентен трансфер в местна валута:", "date": "2019.02.14", "title": "Вече ще плащаме по-малки такси за трансгранични преводи на пари"}
{"url": "https://www.faktor.bg/bg/articles/evropeyskata-komisiya-podhvashta-skandalite-s-alepo-i-arapya", "text": "Политически клуб „Екогласност\" ще изпрати сигнал до Европейската комисия, в който се описва безобразното строителство по българското Черноморие, пише сайта http://zname365.com, позовавайки се на публикация във в-к Галерия. Такъв вече е входиран и в Главна прокуратура. Като акцент са изведени започналото изграждане на ваканционен комплекс на плажа „Алепу\" и построяването на луксозни вили край къмпинг „Арапя\". От „Екогласност\" са категорични, че в случая са нарушени редица процедури, включително е погазена и конституцията на страната.Разрешителните за строеж са издадени от главния архитект на община Созопол Светлозар Рашков, а той никога не е имал подобни правомощия. Зоната около „Алепу\" е първа категория. За да се прави каквото и да е строителство там, е необходим специализиран план за управление на територията, който се изважда от Дирекцията за национален строителен контрол (ДНСК). Такъв за „Алепу\" няма, алармират екозащитници. В района можело да се изграждат само временни обекти - например кафенета и палатки за масаж. Но масивно строителство не е разрешено, се казва в Закона за устройство на Черноморското крайбрежие. През последните години инвеститори с мерак да застроят територията се опитали да източат блатото на „Алепу\". Хора на скандалния пернишки бизнесмен Людмил Стойков пускали щуки, за да изядат лебедите. В резултат редките птици вече се броят на пръстите на едната ръка. А морският орел, който може да бъде видян само на това място в Европа, вече е изместил местообитанието си заради масивното строителство.Припомняме, че блатото е обявено за природна забележителност със заповед от 1986 г. на Комитета за опазване на околната среда към Министерския съвет. Целта е запазване естествените местообитания на защитените и редки водоплаващи птици, както и единственото находище на дяволски орех по Черноморието. От заповедта, с която „Галерия\" разполага, се вижда, че в границите на блатото „Алепу\" се забраняват „строителството и всякакви други дейности, с които се изменя естественият облик на местността или водния й режим\". „Не може един Общински съвет да гази законите и конституцията. За „Алепу\" трябва специализиран план за управление на територията, а не обикновен ПУП (подробен устройствен план), който се приема от общината\", твърдят юристи. Представителите на „Екогласност\" обвиняват за безобразията в региона кмета на Созопол Панайот Рейзи, който играел в комбина с големите строителни предприемачи. Рейзи от години толерира застрояването на плажовете, а администрацията му изважда на фирмите разрешителни дори общината да няма това право, както в случая с „Алепу\". „За три мандата Рейзи е превърнал общината във феодално владение - чете законите, както Дяволът евангелието. Време е да си подава оставката и да бъде преместено спешно местожителството му в затвора\", заявиха пред „Галерия\" местни жители. Повечето от строежите са дело на „Главболгарстрой\" (ГБС), собственост на Симеон Пешов.Фирмата \"Глав­бол­гарстрой\" (ГБС), която е забъркана в скандала със строжа върху плажа Алепу, е една от трите най-големи строителни компании у нас, лидери при печеленето на обществени поръчки през последните години, заедно с \"Джи Пи Груп\" и \"Трейс Груп Холд\". Собственост е на Симеон Пешов. В годините на социализма Пешов е назначен за секретар по строителството, въпреки че тогава не е бил специалист в тази област. След промените става крупен строителен предприемач, а през последните години неговата фирма печели някои от най-значителните обществени поръчки. ГБС има практика първоначално да предлага ниска, дори дъмпингова цена по определен проект. Впоследствие чрез анекси, съдържащи аргументи от типа \"лоши метеорологични условия\" или \"нужда от допълнителни съоръжения\", компанията получава допълнителни средства от държавата и така първоначалната цена нараства няколко пъти. Такъв пример е строежът на Южната дъга на Околовръстното шосе на София, когато ГБС спечели търга на цена от 32,74 милиона лева, а впоследствие държавата реално плати 97 милиона лева, за да бъде завършено строителството на този важен за столичани път.", "date": "2019.02.14", "title": "Европейската комисия подхваща скандалите с  \"Алепо\" и \"Арапя\""}
{"url": "https://www.faktor.bg/bg/articles/finansist-sumata-prevedena-balgarska-banka-ne-e-golyama-spryamo-mashtaba-razkrit-v-shveytsariya-i-v-sasht", "text": "Схеми, подобни на тази с източването на държавната петролна компания на Венецуела, са много добре известни и развити от самата нея. Това каза финансистът Преслав Райков в ефира на „Плюс-Минус” по Нова тв. Сумата, преведена в сметка в българска банка, не е голяма спрямо мащаба, който беше разкрит преди година в Швейцария и в САЩ, каза той. Той обясни, че това е начин за точене на пари от самата венецуелска петролна компания. \"Отклоняване на парични потоци от продажбата на петрол, след което те се завъртат през сложна схема. Много хора нападнаха банковата система, регулаторите, че не са го хванали. Наистина има пропуск, но световни банки, швейцарски банки бяха уличени в суми, надхвърлящи 2 млрд. долара”, каза Преслав Райков.", "date": "2019.02.14", "title": "Финансист: В сложната схема на венецуелската петролна компания са замесени световни банки"}
{"url": "https://www.faktor.bg/bg/articles/pet-zabludi-za-severen-potok-2", "text": "Противниците на \"Северен поток-2\" в Европа твърдят, че той ще увеличи значително енергийната зависимост на ЕС от Русия. В руските социални мрежи пък се лансира тезата, че без този газопровод \"Германия ще замръзне\". Широко разпространено е и мнението, че след постигнатия в Брюксел компромис, изграждането на газопровода не може де бъде спряно и той ще влезе в пълна експлоатация в края на 2019 година. Това обаче са митове. Нашумялото решение, прието в Брюксел на 8 февруари от представителите на всичките страни-членки на ЕС на базата на германско-френското компромисно предложение, означава, че на практика ЕС дава зелена светлина за изграждането на газопровода. Същността на решението е в това, че внесените поправки в енергийното законодателство на ЕС (Трети енергиен пакет) няма да доведат до блокиране на проекта на \"Газпром\". Така че на законодателно равнище ЕС не може да прекрати строителството в Балтийско море. Това обаче може да стори Доналд Тръмп. Американският президент многократно заплашва да наложи санкции на участващите в проекта фирми. Достатъчно е Вашингтон да наложи санкции на високоспециализираните фирми Allseas Group (Холандия/Швейцария) и Saipem (Италия) и работата по \"Северен поток-2\" просто ще спре. Тези фирми разполагат с необходимите за реализацията на проекта кораби за изграждане на подводна инфраструктура. Друг въпрос е колко реалистична е подобна стъпка. Но теоретично тя е възможна. Основният аргумент на противниците на \"Северен поток-2\"  в Европа и САЩ е, че газопроводът ще увеличи енергийната, а оттам и политическата зависимост на ЕС от Русия. Както се подразбира, новата транспортна магистрала с мощност от 55 милиарда кубични метра газ годишно ще доведе до значително по-големи доставки от \"Газпром\" в сравнение със сегашните. Това обаче не е вярно. Нека да припомним, че Москва реализира едновременно два големи инфраструктурни проекта в Европа - \"Северен поток-2\" и \"Турски поток\". За да избегне или сведе до мининум транзитния път през Украйна. (Оставяме настрана в този контекст какви цели преследва Владимир Путин.) Именно поради това на държавната компания \"Газпром\" е поставена задачата да предаде двата газопровода в края на 2019 година. По това време изтича десетгодишното транзитно споразумение с Украйна. Тоест, тук става дума за преразпределение на наличните обеми от досегашния украински транзит по два обходни маршрута, а не за значително увеличение на руските газови доставки. Те могат да нараснат значително само ако се запазят значителни обеми през Украйна, за което настояват мнозина в ЕС, защитавайки интересите на Киев. Новият газопровод се изгражда, за да осъществява доставки на сибирски природен газ от Русия по дъното на Балтийско море директно в Германия. И оттук идва широко разпространеното мнение, че природният газ е предназначен за германския пазар. Това обаче не е така, както показват размерите, маршрутите и резервните мощности на газопровода EUGAL - сухопътното продължение на \"Северен поток-2\". За него знаят малцина и то почти не се отчита при острите спорове около проекта на \"Газпром\". Крайната точка на \"Северен поток-2\" се намира под германския град Грайфсвалд на няколокостотин метра от брега на морето. Там двете тръби с обща мощност 55 милиарда кубични метра се включват в двете тръби на EUGAL с обща мощност от 51 милиарда кубични метра газ. Те от своя страна преминават от източна Германия на юг до Чехия. Това означава, че почти 90 процента от природния газ ще преминава транзитно през Германия. Малка Чехия, разбира се, няма нужда от толкова много природен газ. Така че известни количества могат да бъдат връщани обратно към Германия. Енергийните потребности на Чехия се обезпечават напълно от газопровода \"Северен поток\" и от газопровода \"Ямал-Европа\". Така че основният обем природен газ от EUGAL е предназначен за Баумгартен в Австрия. Имено там се намира газовият хъб, откъдето природният газ се отправя на юг към Италия, която е вторият най-голям купувач на руски газ в ЕС след Германия. Тоест постъпващият първо в Германия природен газ ще бъде предназначен за Италия, Австрия и други страни от Централна и Източна Европа. Сега те се снабдяват през Украйна и след завършването на \"Северен поток-2\" и EUGAL транзитът ще се осъществява през германска и чешка територия. Разпространеният в руските социални мрежи мит, че германците ще замръзнат без \"Северен поток-2\" е пълна измислица. Ако някой може да пострада от недостиг на газ за отопление, то това е Италия. Но и това е малко вероятно, защото Италия разполага със значително диверсифицирана система за внос на газ. А що се отнася до Германия - тук с природен газ се отопляват около половината домакинства. Другата половина използва мазут и други енергоносители. Освен това много малко от германските домакинства използват за отопление руски газ. Делът на \"Газпром\" на германския пазар не надвишава и 40 процента. При това положение изобщо не може да се говори за някакво \"измръзване на Германия\". На всичкото отгоре Германия има и много други действащи снабдителни канали и достатъчно пари, за да плати и допълнителни доставки. Липсата на достатъчно внимание към EUGAL и игнорирането на графика за неговото изграждане породиха невярната представа, че \"Северен поток-2\" ще влезе в експлоатация още в края на 2019 година. В действителност дотогава в най-добрия случай ще бъдат положени двете тръби по дъното на Балтийско море. Или иначе казано, ще бъде завършена подводната дейност по изграждането на газопровода. А под Грайфсвалд ще оборудват приемния терминал. До края на годината сухопътното трасе на газопровода EUGAL обаче ще бъде завършено само наполовина. Така че \"Северен поток-2\" не може да влезе в експоатация в края на 2019 година, както се твърди.", "date": "2019.02.14", "title": "Пет заблуди за \"Северен поток-2\""}
{"url": "https://www.faktor.bg/bg/articles/4-674-146-dushi-sa-se-osiguryavali-v-pensionnite-fondove-kam-kraya-na-2018-g", "text": "Общият брой на осигурените лица в четирите вида пенсионни фондове към края на 2018 г. е 4 674 146 души и нараства на годишна база с 1.88 на сто, съобщава Комисията за финансов надзор. В системата на допълнителното пенсионно осигуряване към края на миналата година има нетни активи на стойност 13 363 443 хил. лв. В сравнение с края на 2017 г. нетните активи на пенсионните фондове се увеличават с 5,53 на сто. Общите приходи на пенсионноосигурителните дружества през 2018 г. възлизат на 184 323 хил. лв. и намаляват с 0,99 на сто в сравнение с отчетените приходи през предходната година. Печалбата на тези дружествата към края на 2018 година е 60 435 хил. лв.", "date": "2019.02.14", "title": "4 674 146 души са се осигурявали в пенсионните фондове към края на 2018 г."}
{"url": "https://www.faktor.bg/bg/articles/ohranitel-otkrit-martav-vav-furgon-v-plovdiv", "text": "69-годишен е бил открит тази сутрин мъртъв във фургон в Цар-Симеоновата градина в Пловдив, съобщиха от полицията. Той е бил охранител на фирмата, която в момента извършва ремонт на централния площад в града. Сигналът на 112 е бил подаден в 8:10 часа. При огледа не са констатирани следи от насилие. Аутопсия ще изяснява причината за смъртта.", "date": "2019.02.14", "title": "Охранител открит мъртъв във фургон в Пловдив"}
{"url": "https://www.faktor.bg/bg/articles/demokratichnata-obshtnost-na-protest-v-zashtita-na-preferentsiyata", "text": "Демократичната общност излиза днес на протест в защита на преференциите, които депутатите се канят да елиминират. \"Демократична България\" и Движение \"България на гражданите\" вече имаха съвместна проява тази сутрин - със старта на работата на Народното събрание, което започна разглеждането на второ четене на измененията в Изборния кодекс. За 18 ч от ДБ организират повторна демонстрация. Надсловът е \"Да спрем унищожаването на преференцията\". \"Призоваваме всеки, който не желае правото му да гласува за предпочитан от него политически представител да бъде заличено, да протестира. ГЕРБ се съюзи открито с ДПС срещу свободния избор на гражданите, а т. нар. \"патриоти\" са обикновени фигуранти в заговора срещу избирателите. Трябва да ги спрем! Да излезем и да защитим възможността да избираме най-достойните кандидати. Само с натиск можем да защитим правото си да посочваме предпочитания от нас кандидат в бюлетината и да запазим мажоритарния елемент в изборите\", посочват организаторите във фейсбук страницата на събитието.   Във вторник вечерта след над часа дебати, по предложените преди четири месеца изменения в Изборния кодекс, изненадващо депутатите от парламентарната комисия по правни въпроси решиха да обезсилят преференциите - както на вота за Народно събрание, така и на този за Европарламент и за местна власт. Предложението бе на ДПС и бе възприето от ГЕРБ и Обединени патриоти (ОП), а \"Воля\" (с един представител) се въздържа. Против бяха само представителите на БСП. Ако сега кандидатската листа може да бъде разместена, ако даден кандидат е събрал 7 или 5 на сто (зависи от вида избори) от предпочитанията на избирателите, това вече няма да е възможно. С предложението на Движението за права и свободи, за да измести кандидат листата, той трябва да е получил толкова гласове, колкото \"струва\" едно депутатско, евродепутатско място или място в местния парламент. Така на практика се въвежда долен праг на преференцията, или ако за един общински съветник е нужна подкрепата на 1000 гласоподаватели, ако кандидат е взел 999 гласа, той няма да измести листата. Грубата сметка показва, че за да се придвижиш в листата за депутати ти трябват около 17 000 гласа, 130 000 за евродепутат и около 7000 за общински съветкник в София. Или с други думи, сега действащата преференция, с която избирателите бяха свикнали и беше на практика единственият мажоритарен елемент в изборите, умира. Пренареждането на листата става почти невъзможно. ДПС е враг на преференцията и не го крие. Партията освобождава свои членове, които водят собствени кампании, а в този парламент изключи и един депутат (Ангел Исаев) влязъл като \"15/15\" и отказал да освободи депутатското място. Остава мистерия защо ГЕРБ, която уж подкрепяше мажоритарния вот, припозна предложението. То все още не е окончателно прието. Депутатите все още заседават по ИК.", "date": "2019.02.14", "title": "Демократичната общност на протест в защита на преференцията"}
{"url": "https://www.faktor.bg/bg/articles/ot-investbank-otrekoha-da-sa-imali-direktni-otnosheniya-s-trezori-vav-venetsuela", "text": "От „Инвестбанк”, банката, чието име се спомена в редица публикации по казуса \"Венецуела,\" излязоха с позиция и отрекоха да са имали директни отношения с трезори в латиноамериканската държава. В официално изявление на банката се казва: „Преди средствата да постъпят в „Инвестбанк”, те са преминали през минимум две банки кореспонденти, тъй като банката няма кореспондентски отношения с венецуелски банки. Оттам отрекоха и наличието на трансакции, свързани с Държавната петролна компания на Венецуела. По закон банките у нас са длъжни да докладват пред службите всяка операция в брой над 30 хиляди лева, а когато става въпрос за превод, задължително трябва да проверят както произхода на средствата, така и целта на трансакцията. При съмнение трябва да сигнализират службите. „Според мен не са престъпили закона, а проблемът е, че са влезли в репутационен риск. Ситуацията е доста неприятна, особено когато искаме да влезем в чакалнята към еврото”, коментира Тихомир Безлов.", "date": "2019.02.14", "title": "От „Инвестбанк” отрекоха да са имали директни отношения с трезори във Венецуела"}
{"url": "https://www.faktor.bg/bg/articles/paket-mobilnost-izvan-dnevniya-red-na-evroparlamenta-i-na-parvata-sesiya-prez-mart", "text": "На заседание на лидерите на 8-те политически групи в Европарламента днес е решено пакетът „Мобилност“ да не влиза за обсъждане в пленарната зала и на следващата сесия през март, съобщи евродепутатът Андрей Ковачев, който е зам.-председател на групата на ЕНП. По думите му, това увеличава шансовете спорното законодателство да остане за следващия Европарламент след изборите през май. Все пак съществува теоретична възможност да бъде направен опит пакетът „Мобилност“ да бъде вкаран на втората сесия през март. Късно снощи на заседание на групата на ЕНП е имало силен натиск от френските евродепутати законодателството да бъде гледано в зала в началото на март, потвърди Ковачев.", "date": "2019.02.14", "title": "Пакет „Мобилност“ извън дневния ред на Европарламента и на първата сесия през март"}
{"url": "https://www.faktor.bg/bg/articles/mayk-pens-s-ultimatum-kam-berlin-parizh-i-london-sprete-yadrenata-sdelka-s-iran", "text": "Американският вицепрезидент Майк Пенс настоя европейските съюзници да се оттеглят от ядрената сделка и предупреди за бъдещи санкции над Техеран, съобщава БГНЕС, цитирана от Нова ТВ.  Той говори на конференцията в Полша, на която присъстваха представители на Израел и висши арабски лидери. Пенс нарече Иран „най-голямата заплаха за сигурността и мира в Близкия Изток” и обвини духовническия режими в създаването на „нов Холокост” с регионалните си амбиции.  Той осъди новата инициатива на Франция, Германия и Великобритания, която позволява на европейските бизнеси да оперират на иранския пазар въпреки американските санкции.  „Това е лоша стъпка, която само ще подсили Иран и ще отслаби ЕС и ще създаде повече дистанция между Европа и САЩ. Дойде времето за нашите европейски партньори да се изтеглят от Иранското ядрено споразумение и да се присъединят към нас, докато ние прилагаме нужния икономически и дипломатичен натиск, който да даде на иранските хора, региона и света мира, сигурността и свободата, която заслужават”, каза Пенс. В навечерието на 40-те години откакто Иран свалиха от власт проамериканския шах, Пенс призова за максимален натиск.  „Иранската икономика продължава да пада, тъй като хората излизат по улиците, свободолюбивите нации трябва да се държат заедно и да държат отговорни, иранския режим за злините и насилието, които той им е причинил на тях, региона и света”, каза Пенс.  Американските санкции „ще стават все по-сурови” освен ако Иран не „промени своето опасно и дестабилизиращо поведение”, допълни той.", "date": "2019.02.14", "title": "Майк Пенс с ултиматум към Берлин, Париж и Лондон: Откажете се от ядрената сделка с Иран"}
{"url": "https://www.faktor.bg/bg/articles/sasht-gotvyat-nova-portsiya-drakonovski-merki-sreshtu-rusiya", "text": "Нов проект за санкции срещу Русия са подготвили сенаторите републиканци Линдзи Греъм и Робърт Менендес, съобщава Ройтерс. Ограниченията са заради намесата на Москва в изборите в други държави, както и заради положението в Украйна. Руското бизнес издание \"Комерсант\" коментира новите \"драконовски\" санкции срещу Русия, които се канят да наложат САЩ. През миналата година проектът на сенаторите Линдзи Греъм и Робърт Менендес бе отхвърлен, напомня вестникът. Документът, внесен сега в Сената, предвижда още по-строги мерки - забрана американски инвеститори да влагат средства в руски дългови облигации от нови емисии и санкции срещу руски банки, които \"подпомагат намесата във вътрешните работи на чуждестранни държави\". Предложено е също да се забрани американци да инвестират в проекти за добив на петрол в Русия и да бъдат санкционирани всички енергийни проекти в чужбина с участието на руски държавни компании. Това би поставило под удар газопроводите \"Северен поток-2\" и \"Турски поток\", уточнява всекидневникът.  За разлика от предишния законопроект се предлагат и санкции, засягащи проекти за производство на втечнен газ с участието на руски фирми извън Русия. В момента такива проекти няма, но руският \"Газпром\" теоретично е развивал подобни планове за Иран, а \"Роснефт\" - за Венецуела, сиреч за държави, обхванати вече от санкциите на САЩ, добавя \"Комерсант\", цитиран от Би Би Си.  Според експерти, цитирани от сайта \"Военное обозрение\", ако бъде забранено купуването на руски държавен дълг от чуждестранни инвеститори, рублата може да спадне до равнище 75 рубли за щатски долар. Това ще ускори инфлацията и ще създаде проблеми за бизнеса. И ако бъдат наложени тези санкции, още не се знае дали финансовото министерство в Москва ще може да заема толкова средства, колкото му потрябват. А ще му трябват много, защото руското правителство е решило да финансира инфраструктурните проекти чрез продажби на държавен дълг, посочва \"Военное обозрение\". Великобритания работи заедно с европейските партньори над анализ на нови антируски мерки в отговор на инцидента близо до Керченския пролив през миналата година. Това заяви прессекретарката на британското министерство на външните работи пред кореспондент на ТАСС, който я помоли да коментира публикациите в британски медии за възможни нови санкции на ЕС и САЩ срещу Русия. \"Великобритания винаги е била начело на европейските санкции в отговор на действията на Русия в Украйна. През миналата година подкрепихме напълно новите санкции в отговор на руските избори в Крим и Севастопол, построяването на Керченския мост и незаконните избори в Източна Украйна\", припомни прессекретарката на Форин офис. Тя допълни, че \"в отговор на последната руска агресия в Черно море Великобритания продължава да работи в тясно сътрудничество с европейските партньори за оценка на това какви конкретни мерки можем да предприемем\". Русия последователно отхвърли обвиненията в агресивни действия по време на инцидента на 25 ноември в Керченския пролив, след който 24 украински моряци бяха арестувани в Русия по обвинения в незаконно пресичане на руската граница, припомня ТАСС. Вчера телевизия Скай нюз съобщи, като се позова на свои източници, че ЕС и САЩ работят над нови санкции срещу Русия заради задържането на украинските моряци. Те искат наказателните мерки да бъдат обявени още през следващите седмици. \"Ще бъде правилно да бъде увеличена цената за Русия заради нейните действия\", казал един от цитираните неназовани източници.  Вестник \"Файненшъл таймс\" пък писа, че новите санкции ще бъдат обсъдени още на срещата на министрите на външните работи на страните от ЕС в Брюксел в понеделник и ще бъдат въведени до края на следващия месец. Според западен представител, цитиран от британския всекидневник, наказателните мерки ще бъдат насочени срещу физически и юридически лица, имащи отношение към задържането на украинските военни кораби и моряци през ноември, пише БТА. Коментирайки подготовката на новите санкции срещу Русия, говорителят на Кремъл Дмитрий Песков отбеляза, че \"на теория човек винаги трябва да се надява на най-доброто, но да се подготвя за най-лошото\". \"Но в този случай, предвид настроението в Конгреса на САЩ, няма надежда за подобрение в нашите двустранни отношения или поне стабилна ремисия на болестта на русофобията. Виждаме проявленията на това заболяване, това е толкова бясна русофобия, абсолютно емоционална, която не се основава на експертни данни\", заключи представителят на Кремъл, цитиран от ТАСС. Той добави, че подходът на Вашингтон повече прилича на рекет. (източник: КлубZ.бг)", "date": "2019.02.14", "title": "САЩ готвят нова порция драконовски мерки срещу Русия"}
{"url": "https://www.faktor.bg/bg/articles/poslanikat-na-sasht-obyavi-che-e-pritesnen-ot-eventualno-rusko-vliyanie-varhu-izborite-v-balgariya", "text": "САЩ наблюдават с голямо притеснение опитите на Русия да манипулира медийната среда в България с фалшиви новини, тъй като това може да повлияе на хода на изборите. Това коментира в интервю за българската секция на радио \"Свободна Европа\" посланикът на САЩ в България Ерик Рубин. Той допълва, че фалшивите новини идват от сайтове на руското правителство. Дипломатът посочва, че САЩ имат притеснения и от опитите на Русия да попречи на програмата на Западните Балкани за интеграция към ЕС. В края на миналата седмица, след като се върна от посещение в САЩ, зам.-председателят на ГЕРБ Цветан Цветанов обяви, че е убеден, че Русия ще се опита да се намеси в предстоящите тази година избори в България. \"Убеден съм, защото виждам какво се случва в държави на Европейския съюз, знам, че в някои от министерствата се създадоха специални звена, които да работят срещу тази пропагандна дейност\", казва дипломатът. На въпрос за присъствието в България на замесен в отравянето на Сергей и Юлия и Скрипал, посланик Рубин казва, че ролята на страната му е да помогне на Великобритания и България да разберат какво точно се е случило. В отговор на уточняващ въпрос той казва България все още не е търсила официално помощ от САЩ по този въпрос. Коментирайки евентуалната покупка на изтребители F-16 за Българската армия, Ерик Рубин казва, че България има нужда от нови самолети за ВВС, ако иска да има военновъздушни сили. Той допълва, че Ф-16 се използва от всички членки на НАТО, които са съседи на България. Попитан на какъв етап са преговорите, посланикът уточнява само, че те са в ход. Вчера Ерик Рубин беше в Министерския съвет, където разговаря с премиера Бойко Борисов, главния прокурор Сотир Цацаров, министъра на вътрешните работи Младен Маринов и директора на Държавна агенция \"Национална сигурност\" Димитър Георгиев. Поводът беше установен от САЩ превод на пари от Венецуелската петролна компания, която е санкционирана от страната му, в българска банка.", "date": "2019.02.14", "title": "Ерик Рубин: Притеснен съм от евентуално руско влияние върху изборите в България"}
{"url": "https://www.faktor.bg/bg/articles/rumaniya-se-kani-da-sabotira-kandidaturata-na-kyoveshi-za-glaven-prokuror-na-es", "text": "Лаура Кодруца Кьовеши, бившият ръководител на Националната дирекция за борба с корупцията (DNA) в Румъния, заяви, че кандидатурата й за поста европейски главен прокурор може да бъде подкопана от силно критикувана румънска агенция, натоварена със задачата да разследва магистрати, предаде \"Ройтерс\", цитиран от \"Дневник\". По време на петгодишния мандат на Кьовеши начело на DNA осъдителните присъди за корупция по високите етажи на властта рязко се увеличиха, което й спечели похвали в ЕС. Новосъздадената агенция, която е част от серията законодателни и персонални промени, извършени от управляващите социалдемократи през изминалите две години, сега заплашва независимостта на съдебната система и върховенството на закона в Румъния, смятат Европейската комисия, Държавният департамент на САЩ и много румънски магистрати. Едва ден, след като бе разкрито, че Кьовеши има най-голям шанс да стане европейски главен прокурор, агенцията й изпрати призовка за разпит по обвинения за злоупотреба с правомощия, приемане на подкуп и лъжесвидетелстване. Разпитът в Букурещ трябва да се състои по същото време, по което тя трябва да представи кандидатурата си за европейски главен прокурор пред комисията по правни въпроси в Европейския парламент, на 26 февруари, отбелязва сайтът Romania Insider. \"Мисля, че (призовката) е един вид отмъщение за жалбата, която подадох в Европейския съд по правата на човека\", заяви Кьовеши пред телевизия Digi24. \"Втората причина явно е опит да се спре кандидатурата ми за поста европейски главен прокурор\", допълни тя. \"Призовката е най-силното доказателство към момента, че специалният орган за разследване на съдии и прокурори е политическо оръжие\", коментира говорител на опозиционната Либерална партия в пост във \"Фейсбук\". Социалдемократите заявиха, че разследването срещу Кьовеши не трябва да се политизира. \"Имайте доверие в съдебната система и оставете доказателствата, а не политиците, да говорят\", се посочва в изявление на партията. Успехът на DNA в преследването на корупция по високите етажи бе приветстван от Брюксел, от групи на гражданското общество и частни инвеститори. Миналата година обаче Кьовеши бе отстранена по заповед на правосъдния министър Тудорел Тоадер. Тя обжалва остраняването си пред Европейския съд по правата на човека. Европейската прокуратура бе създадена от 22 държави членки на ЕС, включително и Румъния, през 2017 г. и трябва да заработи най-късно до края на следващата година. Тя ще има за задача да се бори срещу финансови измами в ЕС. През ноември миналата година Европейската комисия предупреди Румъния за отстъплението й в борбата срещу корупцията и изтъкна натиска върху DNA. Европейски дипломати са на мнение, че срещу страната трябва да бъде задействана наказателна процедура за нарушение на върховенството на закона, ако правителството прокара плановете си за амнистия за осъдени за корупция, сред които и високопоставени политици.", "date": "2019.02.14", "title": "Румъния се кани да саботира кандидатурата на Кьовеши за главен прокурор на ЕС"}
{"url": "https://www.faktor.bg/bg/articles/braziliya-pozhela-da-vazrodi-vrazkite-si-s-balgariya", "text": "“Бразилия би искала да възроди връзките си с Европа, включително и с България.” С тези думи се обърна министърът на външните работи на Федеративна Република Бразилия Ернесто Араужо към своя български колега Екатерина Захариева. Двамата разговаряха във Варшава в рамките на Конференцията за насърчаване и изграждане на мира и сигурността в Близкия изток, съобщиха от пресцентъра на МВнР. “Хилядите българи в Бразилия, концентрирани основно в Сао Паоло, могат да бъдат мост между нашите две страни”, изтъкна Захариева и заяви, че България е пример за място на етническо и религиозно мирно съвместно съжителство, каквото е и посланието на Варшавската конференция. Араужо и Захариева обмениха идеи от опита на двете страни в устойчивото земеделие, развитието на туризма и опазването на околната среда. Обсъдиха и редица въпроси от международния дневен ред, сред които и кризата във Венецуела. Българският първи дипломат представи кандидатурата на страната ни за членство в Организацията за икономическо сътрудничество и развитие и двамата министри се договориха да си обменят опит в предприсъединителния процес. Захариева покани Араужо на посещение в България, който прие. Двамата се договориха да работят за подписване на спогодба за трансфер на осъдени лица и за споразумения за разрешаване на членовете на семействата на дипломати да работят в приемащата страна. България и Бразилия установяват консулски отношения през 1922 г., а през 1934 г. и дипломатически отношения. От 1961 г. имаме дипломатически представителства. Бразилия традиционно заема първо място в търговията на България с държавите от Латинска Америка и Карибския басейн, но през последните няколко години се наблюдава тенденция към спад в обема на двустранния стокообмен – 49,00 млн. щатски долара за 2017 г.", "date": "2019.02.14", "title": "Бразилия пожелала да възроди връзките си с България"}
{"url": "https://www.faktor.bg/bg/articles/gen-atanasov-tsatsarov-se-izzhivyava-kato-govoritel-na-pravitelstvoto", "text": "За два дни България се компрометира по две линии пред партньорите, което ще има крайни негативни ефекти за образа на България. Скандалът \"Гебрев-Скрипал\" показа, че не сме надежден партньор. Искаме да влезем в банковия съюз и се оказа, че след като съобщиха, че има превод към България, ние не можем да ги блокираме. Кое е незаконно? Източват се пари на венецуелския народ. Пропагандната машина на властта се опита да представи тези два случая като успех, но не е така, заяви пред bTV Атанас Атанасов. \"Заради Венецуелската афера поискахме оставките на ръководството на ДАНС и на главния прокурор. Аз мисля, че ДАНС е знаела за венецуелската афера и е била сложена на политическото бюро. Затова посланик Хопкинс отиде при Борисов отново. Тя  е предоставила на г-н Борисов още преди години нова информация по случая \"Скрипал\". Още тогава е била предоставена информация за засечения трети човек, с всички данни. Какво прави българското правителство няколко месеца?, попита генералът и продължи:  Няма съмнение, че отравянето на Емилиян Гебрев е дело на чужди агенти. Но с лучаят „Гебрев” показва, че правителството умишлено не развива оперативните способности за противодействие на руските специални служби на територията на България. Както разкритията за парите от Венецуела, така и отравянето на Гебрев са знак към международната общност, че България не е надежден партньор на НАТО. \"   Посланиците отиват при Борисов не заради вътрешните проблеми, а заради техните интереси. Техните правителства ги натоварват да предадат политическо послание. Че са недоволни от липсата на взаимодействие на българските служби с партньорските. Не знам дали Борисов си дава сметка, че английският и американският посланик отиват един след други при него и то с укор, обясни Атанасов. Главният прокурор се държи като член на правителството. Службите събират цялата информация, прокуратурата документира. Явно Цацаров търси политическа кариера. Ще го видим след година къде ще изгрее, прогнозира бившият шеф на НСС. Атанасов съобщи, че е свикан нов протест пред Народното събрание заради преференциите, защото е все едно с калните чизми да маршируваш по червените килими на властта. 2,8 млн българи искат мажоритарен вот, а те и него искат да изхвърлят. Преференциите дават възможност на гражданите да избират, коментира Атанасов промените в Изборния кодекс. ГЕРБ и ДПС ни връщат към годините на социализма, когато пак имаше избори, но нищо не решаваха. Ще искаме вето от президента и ще протестираме по всички демократични начини, за да не обезверим хората. Ще гласуват зависимите от властта, а не свободните хора, заяви бившият шеф на вътрешната комисия в парламента. Много внимателно следим процеса, обсъждали сме. Имаме два варианта да реагираме, за да компенсираме липсата на преференции. ГЕРБ винаги уж са били за мажоритарен вот, а сега? Феноменът 15/15 се елиминира с друга хватка, допълни той.", "date": "2019.02.14", "title": "Ген. Атанасов: Венецуелската афера е била сложена на политическото бюро, затова Хопкинс отиде при Борисов"}
{"url": "https://www.faktor.bg/bg/articles/shefat-na-pentagona-nyama-da-ime-ednostranno-izteglyana-na-sasht-ot-afganistan", "text": "САЩ няма да изтеглят едностранно войските си от Афганистан, без да се съгласуват със своите съюзници. Това заяви днес американският и.д. министър на отбраната Патрик Шанахан след разговори с колегите си от НАТО в Брюксел, предаде БТА, цитирайки ДПА.  \"Няма да има едностранно намаляване на войските\", заяви Шанахан пред журналисти в края на двудневната среща на министрите на отбраната от НАТО, на която Афганистан беше един от основните обсъждани въпроси. \"Това беше едно от посланията на срещата днес: ще се съгласуваме. Ние сме заедно\", каза той и отбеляза, че НАТО играе важна роля в изграждането на афганистанските сили за сигурност. Американските войски съставляват около половината от 17-хилядния контингент на НАТО в Афганистан, чиято мисия е да обучава и съветва местните сили за сигурност и да помогне за създаването на основа за траен мир в страната след 18 години конфликт. В същото време обаче САЩ участват в подновени усилия за договаряне на мирно споразумение между талибаните и афганистанското правителство с оглед намаляване на американското военно присъствие. В НАТО има тревога, че евентуално американско изтегляне може да застраши цялата мисия в Афганистан, като дестабилизира страната и доведе до влошаване на ситуацията с демокрацията и човешките права. Шанахан заяви, че подкрепя НАТО, въпреки миналите критики на американския президент Доналд Тръмп към алианса, посочва Ройтерс. \"САЩ са обвързани с НАТО, нашите задължения по член 5 остават непоклатими и Америка ще продължи да води и да подкрепя трансатлантическото единство (и) сигурност\", каза той. Позицията му вероятно ще успокои съюзниците, разтревожени за ангажимента на САЩ към НАТО, след като предишният американски министър на отбраната Джим Матис подаде оставка заради разногласия с Доналд Тръмп. Матис, който беше възприеман от европейските съюзници като вдъхваща доверие фигура, разкри в своето писмо за оттегляне през декември, че между него и Тръмп има непоправими различия, и косвено разкритикува президента за това, че не цени съюзниците, сражавали се заедно със САЩ в няколко войни. Шанахан, който е бивш висш служител на компанията \"Боинг\", не е толкова добре известен във външнополитическите среди и съюзниците искат да видят дали той ще се противопостави на реториката на Тръмп, поставяща под съмнение нуждата от НАТО. Попитан за германския бюджет за отбрана, Шанахан каза, че процент и половина от брутния вътрешен продукт за военни разходи не е достатъчно, и призова за отделяне на повече пари.", "date": "2019.02.14", "title": "Шефът на Пентагона: Няма да има едностранно изтегляна на САЩ от Афганистан"}
{"url": "https://www.faktor.bg/bg/articles/falshivi-saytove-polzvat-imeto-i-logoto-na-a1-s-tsel-izmami", "text": "В последните дни се наблюдава наличието на редица съмнителни сайтове и електронни писма, които използват името и логото на A1 България, с цел измама чрез събиране на лични данни от потребители. При всички подобни съмнителни сайтове и електронни писма Ви молим да четете внимателно и да не предоставяте личните си данни на непроверени източници. Ако смятате, че даден сайт или писмо е измама, не следвайте връзките (линковете) в него.  Екипът на А1 прави всичко възможно за спирането на тези т. нар „фишинг” измами, като те вече са подадени за проверка към компетентните държавни органи.", "date": "2019.02.14", "title": "Фалшиви сайтове ползват името и логото на А1 с цел измами"}
{"url": "https://www.faktor.bg/bg/articles/prof-slaviya-barlieva-v-tsyala-evropa-katedrite-po-balgaristika-se-zakrivat-za-smetka-na-rusistikata", "text": "Трябва винаги да подчертаваме, че кирилицата е създадена в България от учениците на Кирил и Методий и тя е най-големият ни принос в европейската култура. Това казва проф. д-р Славия Бърлиева, директор на Кирило-Методиевския научен център в интервю за БНР. А поводът е 1150 години след успението на Св. Константин-Кирил Философ (14 февруари 869 г.), на който е посветен тридневен научен форум, организиран от Кирило-Методиевския научен център към БАН и във връзка също на 150 годишнината от основаваното на академията. \"И ако ги нямаше просветените владетели от Кирило-Методиевата епоха, нищо от това свято дело нямаше да бъде съхранено днес и вероятно – като в земите на западните славяни, щяхме да пишем на латиница. Не бива да забравяме също така, че Кирил и Методий разчупват гръко-римския модел на европейската култура и привнасят в него славянския елемент. Затова нека не позволяваме – както се случи неотдавна, да бъдем дразнени по най-груб начин с идеи, че кирилицата е създадена в Македония. И нека обучаваме младите хора да знаят, че азбуката е един от основните параметри на националната ни идентичност, че ни е пазила от всякакви асимилации и че не трябва да се отказваме от нея. И какво по-смущаващо от новината, че това знание не просто може да изтлее, но да бъде подменено с “факти”, изфабрикувани за целите на нечия геополитическа игра. В момента в цяла Европа катедрите по славистика, българистика и т. нар. малки славянски езици се закриват за сметка на русистиката – заявява проф. Славия Бърлиева. – Това е лесно обясним политико-икономически феномен, който, за съжаление, отмества интересите на славистите от този пръв етап на Кирило-Методиевото дело. Пресен пример е катедрата “Славистика и балканистика” във Виенския университет, където силно присъстваха българистичните изследвания. На мястото на изключителния млад австрийски учен с добър български и сръбски език обаче беше извикан от Русия специалист – може би също толкова добър, но нямащ нищо общо с балканистиката. Така в катедрата днес има само русисти и нито един представител на балканските страни. БАН се обърна към австрийския министър на просветата и науката с апел да бъде запазена българистиката, но това не се случи. А и нашата държава в лицето на външното ни министерство не си направи труд, въпреки че също беше сезирана. А равносметката от това бездействие е еднозначна – страната ни се лиши от още едно средище, което да подготвя посланици на българската култура по света.  За мен това е безхаберие и поредна демонстрация на липсата на всякаква чувствителност към духовността – но духовното не носи приходи, не може да се подели и продаде. Това са все неща, чието действие се отнася до няколко поколения след нас и очевидно силните на деня не са заинтересувани от тях\", коментира проф. д-р Славия Бърлиева.", "date": "2019.02.14", "title": "Проф. Славия Бърлиева: В цяла Европа катедрите по българистика се закриват за сметка на русистиката"}
{"url": "https://www.faktor.bg/bg/articles/geshev-razsledvaneto-sreshtu-mityo-ochite-e-pred-priklyuchvane", "text": "Разследването срещу Димитър Желязков – Митьо Очите е пред своя край и скоро след екстрадицията му в България ще му бъдат повдигнати окончателни обвинения. Това обяви зам.-главният прокурор Иван Гешев на извънреден брифинг, състоял се заради задържането на още един член от бандата за рекет към 4-то РПУ. Митьо Очите утре, петък, трябва да пристигне в България, след като изкара няколко месеца в затвор в Турция. \"Спрямо Димитър Желязков – Митьо Очите, ще поискаме мярка за неотклонение \"задържане под стража\". Ние сме си свършили работата. Разследването е пред приключване. Събрани са всички необходими доказателства. Предстои предявяване на окончателни обвинения на всички привлечени под отговорност, предстои те и защитниците им да се запознаят с всички материали по делото. Това е процес, който според българското законодателство може да продължи и кратко, и дълго, зависи дали защитниците на обвиняемите са добросъвестни\", обяви Гешев. Зам.-главният прокурор за пореден път обясни, че процедурата екстрадицията се е проточила почти шест месеца заради правилата в турската страна. Митьо Очите ще бъде предаден на родните власти утре на летище \"Ататюрк\" в Истанбул. Съгласно предварително обявената информация той ще бъде поет от трима служители от Главна дирекция \"Охрана\", които ще го конвоират с редовен полет до София.", "date": "2019.02.14", "title": "Гешев: Разследването срещу Митьо-Очите е пред приключване"}
{"url": "https://www.faktor.bg/bg/articles/oshte-dvanayset-dushi-imat-klinichna-kartina-na-morbili-v-blagoevgradsko", "text": "„Още дванайсет души имат клинична картина на морбили в Благоевградско. Пет от случаите са потвърдени лабораторно в Националната референтна лаборатория към НЦЗПБ. Днес следобед РЗИ-Благоевград докладва в МЗ за установени 12 контактни лица – деца между 5-месечна и 9-годишна възраст, чиято клинична картина съответства на заболяването, от общо 145 издирени контактни лица. Лабораторните резултати на тези 12 пациента се очаква да бъдат готови утре в късния следобед, но и на този етап медицинските специалисти са на мнение, че става въпрос за морбили“. Това информира на брифинг д-р Радосвета Филипова, държавен експерт в дирекция „Здравен контрол“ в МЗ. Министерството на здравеопазването разпореди на директора на РЗИ-Благоевград предприемането на незабавни мерки за ограничаване разпространението на заболяването и предотвратяване възникването на нови случаи, в т.ч. и затваряне на детското отделение на МБАЛ-Разлог, където е осъществен контактът. На всички регионални здравни инспекции в страната е разпоредено чрез общопрактикуващите лекари да бъдат издирени и установени всички лица от 13-месечна до 18-годишна възраст без данни за имунизация и с пропуск в имунизационната схема и незабавното им обхващане с една доза ваксина срещу морбили, паротит и рубеола. Припомняме, че съгласно Имунизационния календар на Република България на децата безплатно се поставят задължителна профилактична имунизация с комбинирана ваксина срещу морбили, паротит и рубеола от тринадесетия месец (след навършване на 13-месечна възраст) и реимунизация срещу морбили, паротит, рубеола на 12-годишна възраст. Всички лекари на територията на страната следва да подходят с особено внимание към пациенти със съмнение за морбили. Министерството на здравеопазването е осигурило достатъчни количества ваксина срещу морбили, паротит и рубеола и се обръща към родителите с апел при установен пропуск в имунизационния статус на детето си, сами да потърсят общопрактикуващия си лекар. Д-р Филипова уточни, че към момента не говорим за епидемия, а за епидемичен взрив.", "date": "2019.02.14", "title": "Още дванайсет души имат клинична картина на морбили в Благоевградско"}
{"url": "https://www.faktor.bg/bg/articles/osadiha-za-vtori-pat-no-zadochno-na-15-godini-za-nay-golyamata-bankova-izmama", "text": "Бившият главен касиер на „Алфа Банк“ Петко Митевски е осъден и на втора инстанция на 15 години затвор за присвояването на над 21,2 млн. лева от банката, съобщи lex.bg. Софийският апелативен съд потвърди присъдата му за присвояване на парите, но прекрати по давност делото по отношение на обвиненията за документни престъпления, с които Митевски е прикривал присвояването. Документните престъпления, за които е Митевски няма да бъде съден, са извършени до ноември 2009 г. и според двете инстанции те са доказани. Става дума обаче за леко престъпление, което се наказва с до две години затвор и абсолютната давност за наказателното му преследване е 7 години и половина. Апелативните съдии са изчислили, че тя е изтекла още преди постановяването на присъдата на градския съд, заради което и я отменят в тази част. За кражбата се разбра през 2011 г. Липсата на парите бе официално обявена в края на октомври същата година. Главният касиер Петко Митевски, който заемал поста шеф на главна каса в банката от 2009 г. , бе задържан. Според прокуратурата той присвоил 21 201 430 лв. на три пъти в периода от 2008 до 11 май 2010 г. Парите ги изнасял с чанти. През май 2017 г. Софийският градски съд осъди Митевски на 15 години затвор, но го остави на свобода срещу \"подписка\". Два месеца по-късно Софийският апелативен съд определи подсъдимият да бъде задържан, но вече беше късно, тъй като той се укри. Тогава адвокатът му Георги Варамезов обясняваше, че Митевски не е избягал и дори отишъл да се предаде в полицията, откъдето обаче го върнали, защото още не били получили акта на съда. Оттогава бившият главен касиер на \"Алфа банк\" е в неизвестност, както и милионите, за чието присвояване вече е осъден на две инстанции.", "date": "2019.02.14", "title": "За втори път: Осъдиха на 15 години, но задочно, касиера Митевски за най-голямата банкова измама"}
{"url": "https://www.faktor.bg/bg/articles/i-partiya-sredna-evropeyska-klasa-nominira-valeri-simeonov-za-vodach-na-evrolistata", "text": "И партия \"Средна европейска класа\" като част от коалицията Обединени патриоти номинира Валери Симеонов за водач на листата за евроизборите. Причините за номинацията били няколко, а основната била, че Симеонов има характер да отстоява българските интереси. \"Номинациите, които правят отделните партии в коалицията ще се вземат в предвид, а усилието, което правим е да останем заедно, за да покажем добри резултати\", посочи пред Радио Бургас Георги Манев, председател на СЕК. Според него нормално е в листата да намерят място и членове на СЕК, но не са се обсъждали име или имена. В неделя и бургаската структура на НФСБ посочи своя лидер Валери Сименов за водач на евролистата на Обединени патриоти. Становищата и предложенията на структурите на Атака и ВМРО още не са известни.", "date": "2019.02.14", "title": "И партия \"Средна европейска класа\" номинира Валери Симеонов за водач на eвролистата"}
{"url": "https://www.faktor.bg/bg/articles/toma-bikov-otgovori-na-ninova", "text": "Изказванията на Корнелия Нинова, че изборите ще бъдат фалшифицирани граничат с атака срещу демократичния ред. Това заяви депутатът от ГЕРБ Тома Биков в изказване от парламентарната трибуна по дебатите по промените в Изборния кодекс.  „Нормално е Нинова да има мнение по различните текстове. Опозиция и управляващи и всяка политическа сила да изразява своето мнение и концепция по различните въпроси. Притеснителното е внушението, че изборите ще бъдат фалшифицирани. В тази зала трябва да бъдем много отговорни към изборния процес. Когато доверието в изборите бива нарушавано, тогава демокрацията изчезва, изборите са нелегитимни и обществото изпада в хаос“, каза още Биков.  „Демокрацията е изключително крехко нещо. Тя може да приключи за няколко часа буквално. Виждали сме такива случаи в чужбина и то не в далечното минало, а съвсем наскоро“, коментира депутатът от ГЕРБ.  \"БСП прави кампанията си върху това, че изборите ще бъдат фалшифицирани. Защо ли, защото знаят, че ще ги загубят. Това може да върши работа на вашия конгрес, когато загубите изборите, само, че това е удар върху демократичните устои на българската държава“, завърши Тома Биков.", "date": "2019.02.14", "title": "Тома Биков отговори на Нинова: Притеснително е внушението, че ще има фалшифициране на изборите"}
{"url": "https://www.faktor.bg/bg/articles/germanskoto-razuznavane-razsledva-ruska-vrazka", "text": "Службата за контраразузнаване на Германия разследва връзките с Русия на крайнодесни партии в страната, съобщи ДПА. Германското правителство има опасения, че Русия може да се опита да повлияе на евроизборите и изборите в три провинции в страната. Представители на контраразузнаването вече са се срещнали с регионалните специални служби. Вътрешните служби за сигурност са решили на среща в Потсдам да създадат група от експерти от BfV и от източните провинции и Берлин да разследва въпроса през следващите месеци. Ще бъдат разгледани връзките на Русия с крайнодесните партии Алтернатива за Германия и Десница. Смята се, че чрез тях страната ще се опита да саботира европейския вот. Публикувано във факти.бг: Според разузнаването Алтернатива за Германия има ограничени контакти с Русия. От партията отказват да коментират информациите за разузнаването.", "date": "2019.02.14", "title": "Спецслужбите в Германия разследват руска връзка с крайно десни партии"}
{"url": "https://www.faktor.bg/bg/articles/ruhna-saytat-na-dans", "text": "Сайтът на ДАНС е със затруднен достъп. Най-вероятната причина за този срив е голям трафик към сайта във връзка с изтичащ срок за подаване на документи. Счетоводната общност у нас е притеснена, че може да не спази този срок. До 15 февруари трябва да се изпрати План за обучение на служителите по ЗМИП до Държавна агенция \"Национална сигурност\". Наред с годишното приключване, Наредба Н-18 и СУПТО, се появява още един проблем - Законът за мерките срещу изпиране на пари.", "date": "2019.02.14", "title": "Рухна сайтът на ДАНС"}
{"url": "https://www.faktor.bg/bg/articles/slovenskoto-pravitelstvo-prizna-guaydo-za-vremenen-prezident-na-venetsuela", "text": "Словенското правителство призна днес опозиционния лидер Хуан Гуайдо за временен президент на Венецуела, предаде агенция СТА. С това Словения се присъедини към групата от 23 членки на ЕС, които вече признаха Гуайдо, предаде БТА. Външният министър Миро Церар заяви, че единственото основание за признаването е \"призивът колкото може по-скоро да се състоят свободни, демократични и легитимни избори\". \"Тук не става въпрос за признаване на алтернативно правителство, а само на временния президент, нищо повече\", уточни Церар. Преди десет дни той предложи на правителството да признае Гуайдо, но тогава решението бе отложено заради различните позиции в управляващата коалиция.", "date": "2019.02.14", "title": "Словенското правителство призна Гуайдо за временен президент на Венецуела"}
{"url": "https://www.faktor.bg/bg/articles/ninova-skochi-sreshtu-gerb-gotveli-se-da-falshifitsirat-izborite", "text": "Ако приемем промените в Изборния кодекс, ще сезираме Венецианската комисия и Конституцонния съд. Ще настояваме и за вето. Трябва да се знае, че се готвят фалшифицирани избори. Това заяви от трибуната на парламента лидерът на БСП Корнелия Нинова по време на дебатите за промените в Изборния кодекс.  „Ще разговаряме и с европейските посланици в България, за да се знае как ще се проведат европейски избори. Те трябва да знаят какви избори се готвят – фалшифицирани. Обръщаме се и към омбудсмана, която изрази позиция.  Леви, десни, центристи имаме кауза за обединение и тя е да спрем диктатурата на режима \"Борисов\" днес и всяка диктатура на която и да е партия утре. Този текст, който сега ще обсъждаме е първият от няколко, които касаят машинното гласуване. Припомням, че през 2014 г. беше въведено машинното гласуване в Изборния кодекс. С пътна карта през 2019 г., т.е. сега да имаме напълно осигурено такова във всяка изборна секция в България. Вместо това да се случи днес сме свидетели на опит това модерно и съвременно постижение на българското изборно законодателство да бъде редуцирано и отменено. Питаме се защо? След като по уверение от председателя на Бюджетна комисия има пари в бюджета за машини, след като има технически възможности за тях, защо пет години ги няма? Защото управляващите от ГЕРБ искат да ви подменят гласа. Защото машинното гласуване е гаранция за честен вот, а те не искат такъв. Защото ГЕРБ се готвят да фалшифицират изборите през 2019 г. Какъв е начинът да се постигне това? Един един единствен, като се наруши законът, приет през 2014 г“, каза още Нинова.  „Управляващите се отказаха да изчистят мъртвите души в списъците, като отхвърлиха предложението на БСП. Намалиха кворума в комисиите, за да може управляващата коалиция, за да може да си взима сама решенията. Няма да има машинно гласуване, за да купят и променят вота. Няма да имате и преференции“, допълни още лидерът на БСП.", "date": "2019.02.14", "title": "Нинова скочи срещу управляващите: Готвят се фалшифицирани избори"}
{"url": "https://www.faktor.bg/bg/articles/nato-zapochva-uchenie-v-cherno-more-v-podkrepa-na-ukrayna", "text": "Генералният секретар на НАТО Йенс Столтенберг заяви, че след няколко дни Пактът ще проведе военно учение в Черно море: \"В момента разглеждаме възможността дали можем да увеличим присъствието си в Черно море. След няколко дни кораби на НАТО ще участват там във военно учение, така че ние значително увеличихме присъствието си по въздух, по вода и по суша в този регион. Всичко това е част от нашата подкрепа за Украйна\". Йенс Столтенберг заяви още, че НАТО ще обяви през пролетта решението за преоценката на ангажиментите си към силите на КФОР в Косово. Отношенията между страната и Пакта се обтегнаха, след като Косово пристъпи към трансформацията на силите си за сигурност в армия. \"Изразявал съм по време на срещите си и с президента Тачи, и с премиера Хардинай моето и на съюзниците от НАТО мнение, че това е ненавременно решение. Налагането на високите вносни мита на Сърбия и на Босна и Херцеговина в никакъв случай не спомага за диалога Прищина - Белград, а го прави по-труден и дори го отвежда в погрешната посока. По този въпрос същото мнение бе изказано и от съюзниците на Пакта. САЩ също бяха категорични по този въпрос. Поради всички тези причини ние решихме да разгледаме ангажиментите си към Косово\", заяви  генералният секретар на НАТО . На въпрос дали вижда Сърбия като член на НАТО, Столтенберг отговори, че страната трябва да вземе сама решението си дали иска да стане член на Алианса.", "date": "2019.02.14", "title": "НАТО започва учение в Черно море в подкрепа на Украйна"}
{"url": "https://www.faktor.bg/bg/articles/borisov-dade-intervyu-za-vestnik-the-guardian", "text": "„Разговарях с британския журналист Шон Уолкър от вестник The Guardian.   Основните теми на интервюто бяха случая \"Скрипал\", Брекзит, бъдещето на Европа и борбата с корупцията.   Видеото ще бъде качено на български език, след като материалът бъде публикуван във вестника. Това съобщи премиерът Бойко Борисов в  профилът си във Фейсбук.", "date": "2019.02.14", "title": "Борисов в интервю за Guardian - за \"Скрипал\", Брекзит, бъдещето на Европа, корупцията"}
{"url": "https://www.faktor.bg/bg/articles/otkriha-trup-na-diplomat-v-ruskoto-mvnr", "text": "Тялото на дипломат е открито в сградата на руското Министерство на външните работи на Смоленско-Сенния площад в Москва, съобщи РИА Новости. Починалият е 68-годишният Олег Кривов, който се е занимавал с проблемите по спазване на правилата за разпространение на оръжие. По неофициална информация трупът му е намерен в санитарно помещение на 19-ия етаж на сградата. Извиканите на място медици само са констатирали смъртта на дипломата. Подробности не са известни. Тялото на Кривов е транспортирано за аутопсия.", "date": "2019.02.14", "title": "Мистерия: Откриха труп на дипломат в руското МВнР"}
{"url": "https://www.faktor.bg/bg/articles/novini/balgariya/nezabavna-ostavka-na-glavniya-prokuror-sotir-tsatsarov-i-predsedatelya-na-dans-dimitar-georgiev", "text": "Само за броени дни беше доказано, че българската държава не е в състояние да гарантира реда и законността и най-вече сигурността и живота на своите граждани! Медийните разкрития по отравянето на бизнесмена Емилиян Гебрев, сина му и техен колега са доказателство за нещо изключително тревожно за всички нас. Чужда разузнавателна служба, в случая руското военно разузнаване (ГРУ), е извършила опит за физическото ликвидиране на трима българи! Това става на българска територия, която е част от територия на ЕС! Тежкото престъпно деяние е директно посегателство върху суверенитета ни! Очевидно институциите и най-вече ДАНС досега не са си свършили работата. Същото важи и за прокуратурата. Напрактика нищо значително по случая не е разкрито от българска страна от 2015 г. досега. Едва ли без външна намеса щеше да излезе наяве и скандалът с разследваните парични трансфери от държавната петролна компания на Венецуела към сметка в българска банка. Ако информация за това деяние не беше постъпила от американските служби, ДАНС и досега нямаше да е предприела нищо. Това е сигурно. Същото важи и за държавното обвинение. Те се активираха, едва след като информацията за трансферите на пари от Венецуела постъпи по дипломатическа и оперативна линия от Вашингтон.  Тези два сериозни казуса показват, че държавните институции, особено ДАНС и прокуратурата, започват да  Въпросът е дали те могат да свършат нещо, предвид сегашното си състояние? И какъв ще бъде резултатът? Още по-тревожното е дали няма и други, подобни престъпления които ще останат неразкрити? Вече е крайно време да попитаме директно и остро: България завладяна държава ли е? Ясно, че:  -България като държава не показва по никакъв начин, че е способна да гарантира реда и законността на територията си. -Институциите не показват признаци на достатъчно воля това да бъде направено. А това вече са симптоми на завладяна държава, дори провалена.  - Прокуратурата не само е неадекватна по случая с отравянето на Емилиян Гебрев, което е опит на Москва да елиминира българския военнопромишлен комплекс като конкурент на световните оръжейни пазари, но също така тя открито защитава руския производител на оръжие. Ето тук заради действията на Цацаров България показва поведение на една поставена в състояние на дълбока зависимост от Кремъл държава. Срещу България се води хибридна война от страна на Кремъл. Факт е, че държавата ни не се защитава от чужди посегателства. Прокуратурата ни защитава интересите на руския военнопромишлен комплекс. ДАНС напрактика си В последния годишен доклад за дейността на ДАНС никъде не се говори за хибридна война. Вече е дошло време България да се събуди. И да започне да защитава суверенитета си. За да стане това, обаче, ДАНС и Прокуратурата най-накрая трябва да започнат да работят. А те няма как да заработят при сегашното им ръководство, доказало се в своето бездействие. А що се отнася до Сотир Цацаров, той вече натрупа завиден актив и като адвокат на интересите на РСК МиГ. Затова, за да можем да имаме ефективно функционираща система за национална сигурност, като първа стъпка настоявам за незабавната оставка на главния прокурор Сотир Цацаров и председателя на ДАНС Димитър Георгиев! На тяхно място трябва да дойдат нови хора, готови да работят за националните ни интереси и да защитават държавата и обществото от външни посегателства.", "date": "2019.02.14", "title": "Незабавна оставка на главния прокурор Сотир Цацаров и председателя на ДАНС Димитър Георгиев"}
{"url": "https://www.faktor.bg/bg/articles/rusiya-izostri-tona-si-kam-turtsiya-tarpenieto-ni-se-izcherpva", "text": "Русия предупреди Турция, че тя няма право да създаде \"зона за сигурност\" в Сирия, без да получи съгласие от режима на сирийския президент Башар Асад, съобщи Ройтерс. Предупреждението на Русия предвещава напрежение на тристранната среща за бъдещето на Сирия между президентите на Русия, Турция и Иран Владимир Путин, Реджеп Тайип Ердоган и Хасан Рохани, която се провежда в руския град Сочи. Преди началото на срещата на въпрос за турския план за зона за сигурност говорителката на руското външно министерство Мария Захарова заяви: \"Въпросът за присъствието на военен контингент, който действа с мандат от трета страна на територията на суверенна държава и по-конкретно на Сирия, трябва да бъде решен директно от Дамаск\". Кремъл също така намекна недвусмислено, че търпението му към Турция по въпроса за споразумението за установяване на демилитаризирана зона в района на Идлиб се изчерпва. Говорителят на руския президент Дмитрий Песков каза, че Москва очаква практически действия за Идлиб и спомена \"продължаващото присъствие на терористични групи там\". \"Прилагането на решението за Идлиб е един от компонентите на нашата политика за стабилизиране на Сирия и за окончателно създаване на условия ситуацията да се придвижи към политическо уреждане\", каза Песков и даде да се разбере, че Путин ще окаже натиск върху Ердоган по въпроса. Говорейки в руския курорт Сочи, Реджеп Ердоган каза, че Турция иска да установи координация с Русия за планираната зона за сигурност в северна Сирия и добави, че сирийската териториална цялост не може да бъде установена, докато сирийските кюрдски Сили за защита на народа не бъдат прогонени от района.", "date": "2019.02.14", "title": "Русия втвърди тона си към Турция: Търпението ни се изчерпва"}
{"url": "https://www.faktor.bg/bg/articles/geshev-arestuvaniyat-antimafiot-e-preduprezhdaval-magazini-za-predstoyashti-proverki", "text": "Зам. главният прокурор Иван Гешев и главният секретар на МВР Ивайло Иванов дадоха подробности по време на брифинг за извършения вчера арест на антимафиот, който е  бил част от разбитата преди дни банда полицаи от столичното 4-о РУ. По думите на Гешев, в резултат на допълнителни действия са събрани достатъчно доказателсва и вчера той е бил привлечен като обвиняем. Бившият служител на МВР е предупреждавал собственици на магазини за престоящи проверки, касаещи продажба на неистински стоки и ментета, заяви Иван Гешев. Документирани са няколко такива случая. От брифинга стана ясно, че задържаното лице от около година е служител на ГДБОП. Обвинението в момента е за участие в организирана престъпна група, а не за взимане на подкуп, въпреки, че за дейността, която е извършвал е получавал определени суми пари, обясни Гешев. Сумата е зависела от договарянето със съответния магазин и не е имало твърда тарифа, каза Гешев. Припомняме, в края на януари Специализираната прокуратура обвини 4-ма полицаи начело с шефа на \"Икономическа полиция\" към районното Красимир Кръстев. Те са обвинени, че от 2017 до 2019 г. рекетирали търговци с 200 до 2000 евро.", "date": "2019.02.14", "title": "Гешев: Арестуваният антимафиот е предупреждавал магазини за предстоящи проверки"}
{"url": "https://www.faktor.bg/bg/articles/mezhdunarodniyat-sad-na-oon-iskat-na-iran-da-si-vazstanovi-zamrazenite-v-sasht-miliardi-dolari-e-dopustim", "text": "Международният съд на ООН в Хага сметна за допустим иска на Техеран да си възстанови замразените в САЩ авоари от милиарди долари, предаде Франс прес. С вчерашното решение съдиите отхвърлиха предварителните възражения на американската страна срещу допустимостта на иска. Според Вашингтон \"ръцете на Иран са омърсени\" от предполагаемите му връзки с тероризма, а Международният съд не притежава нужните за това дело компетенции. Съдът ще има още заседания, за да реши дали Иран може на практика да си върне 2 милиарда долара, замразени през 2016 г. от Върховния съд на САЩ. \"Съдът единодушно отхвърли предварителното възражение в некомпетентност, подадено от Съединените щати. Съдът смята също, че има компетенциите да се произнесе по случая\", заяви председателят на съда Абдулкауи Ахмед Юсуф. Ислямската република започна тази процедура срещу САЩ в Международния съд през юни 2016 г., за да бъдат деблокирани средствата му. В жалбата си тогава Техеран изтъкна, че Вашингтон е нарушил двустранно споразумение, подписано през 1955 г. от шаха на Иран и американското правителство и отнасящо се за икономическите връзки и таксите за консулски услуги. Днешното решение на съда може да изостри напрежението между двете държави, които не поддържат дипломатически отношения от 1980 г. През април 2016 г. американският Върховен съд упълномощи конфискацията на близо 2 млрд. долара от замразени ирански средства в Ню Йорк и равностойни на облигации, в които е инвестирала иранската централна банка. Американски съдилища решиха, че тези суми трябва да бъдат блокирани за обезщетяване на американци, които са станали жертва на терористични атаки, подготвени или подпомогнати от Иран - мярка която Техеран обяви за незаконна. САЩ смятат решението на съда за своя победа, защото съдът отклони много неоснователни искове на иранската страна и значително ограничи останалите, заяви ръководителят на пресслужбата на Държавния департамент, цитиран от ТАСС. /", "date": "2019.02.14", "title": "Международният съд на ООН: Искът на Иран да си възстанови замразените в САЩ  милиарди долари е допустим"}
{"url": "https://www.faktor.bg/bg/articles/obshtestvo/ulitsata/tsenata-na-devstvenite-dzhebchiyki-stiga-do-100-000-lv-na-pazara-za-bulki-v-dimitrovgrad-izdarzhali-s-krazhbi-tsyal-klan", "text": "Журналистката Магдалена Гигова, която успява да се внедри в група джебчийки от общността на кардарашите, разказа как ромите обучават децата си да крадат. \"Слага се едно сако в двора, окичено с рибарски звънчета. Докато малките момичета не измъкнат портфейла без да се чуе звук, не ги пускат да \"работят\".  \"Тези хора се гордеят с \"професията си\". Хората трябва да внимават на днешния св. Валентин, както и по време на останалите празници, защото тогава джебчийките се активизират\", заяви пред БТВ Гигова.  Пред нея крадлите признали, че девствена джебчийка на пазара за булки в Димитровград стига цена до 100 000 лв. \"Ако си истинска джебчийка, ще ти извадя златните коронки от устата\", ѝ казало едно от момичетата. \"Дърварките\" са в трамваите. Едната вдига скандал в градския транспорт, другата взима портфейла и го дава на трето момиче, което го хвърля навън. Дори и да се усетите, че са ви ограбили и ги хванете, в тях няма нищо и са чисти. Джебчийките успяват да издържат цял клан. Крадат само жени крадат, мъжете не се занимават с това. Мит е, че режат палците на крадлите. Тези, с които бях, си имаха всички пръсти\", разказа журналистката, на която ѝ скроили номер. Докато били заедно, взели и нейния портфейл, който после върнали.", "date": "2019.02.14", "title": "Цената на девствените джебчийки стига до 100 000 лв. на пазара за булки в Димитровград, издържали с кражби цял клан"}
{"url": "https://www.faktor.bg/bg/articles/51-godishen-mazh-izdahna-sled-kato-se-samozapali", "text": "51-годишен мъж се е самозапалил в град Дряново, съобщиха от Областна дирекция на МВР – Габрово. Сигнал за лице в безпомощно състояние, намиращо се на ул. „Гурко“ в града, е получен към 21.30 часа вчера.  На място екипите на полицията и на Филиала на Спешна медицинска помощ (ФСМП) в Дряново установяват 51-годишен мъж от севлиевското село Буре със следи от обгаряне по цялото тяло. Пострадалият незабавно е транспортиран в ФСМП –Дряново, където е починал от раните си. По първоначални данни обгарянето на лицето, причинило смъртта, е настъпило в резултат от самозапалване. Извършен е оглед на местопроизшествието. По случая е образувано досъдебно производство.", "date": "2019.02.14", "title": "51-годишен мъж издъхна, след като се самозапали"}
{"url": "https://www.faktor.bg/bg/articles/ivo-indzhev-specheli-deloto-koeto-mu-zavede-oblastniyat-upravitel-na-sofiya", "text": "Журналистът Иво Инджев спечели делото с областния управител на София Илиян Тодоров от \"Атака\", който се опита да го осъди за 120 000 лева за клевета и обида във връзка с две негови статии. Тодоров е загубил на две инстанции първото си дело срещу Инджев и е оттеглил жалбата си по второто. Това обяви в сайта си ivo.bg Иво Инджев.   \"Софийският районен съд прекрати делото по негово искане след споразумение между адвокатите и съгласие от моя страна. Това бяло знаме слага край на близо година и половина тормоз чрез призовки и разкарване по съдилища. Бях превърнат в подсъдим заради това, че написах истината за скандалното му назначение на високата държавна длъжност\", написа журналистът.  \"От показания на свидетели на тъжителя Тодоров стана ясно при тяхното изслушване миналия октомври, че решението за делата му от частен характер срещу мен всъщност са обсъждани в централата на партията. Това е класика в жанра на поръчковия тормоз срещу журналист по партийна линия\", казва още Инджев.", "date": "2019.02.14", "title": "Инджев спечели делото, което му заведе областният управител на София"}
{"url": "https://www.faktor.bg/bg/articles/otnovo-uspeh-na-balgarski-evrodeputat-ep-prie-s-mnozinstvo-nov-sadeben-reglament", "text": "С голямо мнозинство Европейският парламент одобри предложението на българския евродепутат от ГЕРБ/ЕНП Емил Радев за промяна на регламента за сътрудничество между съдилищата при събирането на доказателства по граждански и търговски дела. Новите правила ще направят директното събиране на доказателства по-евтино, лесно, бързо и сигурно. Те регулират взаимната правна помощ по граждански и търговски дела между държавите-членки, осигурявайки по-ефективна рамка за трансгранично съдебно сътрудничество, съобщиха от пресцентъра на ГЕРБ. Най-голямо приложно поле новите правила ще имат в случаите, когато доказателства трябва да бъдат събрани в друга държава-членка чрез изслушване на свидетел, страна или експерт по дадено дело. Промените на практика ще позволят на съдилищата пряко да събират доказателства чрез използването на видеоконференция или друга подходяща съвременна технология за комуникация от разстояние, налична в съответния съд. „За мен е изключително важно съдилищата на държавите-членки да имат възможност да използват всички налични съвременни технологии, гарантирайки по-добър и по-бърз достъп до правосъдие. Ползите за европейските граждани са безспорни. За целта обаче е необходимо адаптиране на правилата за събиране на доказателства, особено в трансграничните случаи. Именно това е същността на промяната, която внесох. Тя ще позволи на консервативните по принцип съдебни системи да се развиват с темпото, което диктува бързото навлизане на новите технологии в живота ни”, коментира Радев. Като автор на доклада той се ангажира да направи така, че предложението на Комисията да бъде допълнено и пояснено, за да не се създават предпоставки за правна несигурност. Със своя доклад българският евродепутат направи редица подобрения в текста. По отношение на определението за съд например бе прието разбирането му в широк смисъл, включващо и други органи, компетентни съгласно националното законодателство да събират доказателства. В някои държави-членки това биха могли да бъдат правоприлагащите органи или нотариусите. Заедно с това Емил Радев се пребори в доклада да присъстват текстове, които да направят регламента технологично неутрален. Българският евродепутат се обоснова с концепцията за съвременни комуникационни технологии от разстояние като цяло, а не само за видеоконференции. Очаква се така процеса по събиране на доказателства от разстояние да се облекчи многократно, а разходите за гражданите и бизнеса да намалеят. Радев, освен това, допълни текста с изискването използваните технологии за комуникация от разстояние да гарантират прилагането на професионална тайна и професионална привилегия - нещо изключително важно в рамките на процеса, което допълнително да засили защитата на страните. Предвид бързото развитие на комуникационните технологии евродепутатът настоя обработването и защитата на личните данни да запази своето значение, при това при наличието на най-високи стандарти за сигурност и пълно зачитане на изискванията на приетия неотдавна регламент за защита на личните данни.", "date": "2019.02.14", "title": "Отново успех на български евродепутат: ЕП прие с мнозинство нов съдебен регламент"}
{"url": "https://www.faktor.bg/bg/articles/tiyneydzhar-napadna-lekar-sled-kato-razbral-che-bashta-mu-e-pochinal-ot-infarkt", "text": "Малко след полунощ 19-годишен тийнейджър е нападнал лекар във филиала за спешна медицинска помощ в Нова Загора, когато е разбрал, че баща му е издъхнал след инфаркт. 48-годишен мъж е починал в спешния център от масивен инфаркт. При уведомяване на близките за смъртта на пациента 19-годишният син на починалия е ударил дежурния медицински специалист, като му е причинил наранявания по лицето. Момчето е задържано за 24 часа. По случая е образувано досъдебно производство, съобщават от ОДМВР-Сливен.", "date": "2019.02.14", "title": "Тийнейджър нападна лекар, след като разбра, че баща му е издъхнал от инфаркт"}
{"url": "https://www.faktor.bg/bg/articles/sreshta-na-voennite-ministri-na-stranite-ot-nato-v-bryuksel", "text": "От днес Националната гимназия за древни езици и култури вече е с ново име - \"Свети Константин-Кирил Философ\". Кръстник на училището стана министърът на културата Боил Банов. Преименуването се случи на тържествена церемония в Софийския университет.  На днешния 14 февруари се навършват 1150 години от Успение Кирилово.  \"Това е един празник, който си струва да се тачи не само от църквата, а от всички нас, които възпитаваме нашите ученици в повелята на самия Свети Кирил, а именно да създаваме избрани люде, устремени към добри дела\", заяви Мариела Папазова, директор на гимназията. \"Пожелавам на всички вас да носите името Св. Константин-Кирил Философ с чест и да го отстоявате до живот\", каза в приветствието си министърът на културата Боил Банов, който подари на училището икона. В гимназията учат близо 400 деца. Учениците илюстрираха текстове от житието на светеца в театрален етюд.", "date": "2019.02.14", "title": "\"Свети Константин-Кирил Философ\" е новото име на НГДЕК"}
{"url": "https://www.faktor.bg/bg/articles/tsvetanov-1-52", "text": "Председателят на ПГ на ГЕРБ и председател на Комисията по вътрешна сигурност и обществен ред Цветан Цветанов ще участва в конференция на тема \"Разказ за множество флангове: НАТО и нуждата от стратегия за Черно море\" в Мюнхен. Събитието се организира от Германската атлантическа асоциация, съвместно с държавното Канцлерство на Бавария в Мюнхен, като част от Мюнхенската конференция по сигурността. Конференцията е част от серията на високо ниво \"Разговори по въпросите на сигурността в Принц-Карл-Пале\". Цветан Цветанов ще участва в дебат заедно с министъра на отбраната на Румъния, командващия генерал на американската армия за Европа и грузинския външен министър. Встъпителни изказвания по темата ще направят д-р Флориан Херман - член на Ландтага, баварски държавен министър и директор на държавното Канцлерство на Бавария, Кристиан Шмидт - член на Бундестага, председател на Германската атлантическа асоциация и бивш федерален министър на земеделието и посланик Волфганг Ишингер -председател на Мюнхенската конференция по сигурността.", "date": "2019.02.14", "title": "Цветанов ще участва в конференция \"Разказ за множество флангове: НАТО и нуждата от стратегия за Черно море\" в Мюнхен"}
{"url": "https://www.faktor.bg/bg/articles/lokhiyd-martin-zavodat-v-griynvil-skoro-shte-zapochne-proizvodstvoto-na-novite-f-16-blok-70", "text": "Новият завод в Грийнвил, Южна Каролина, в който ще бъде произвеждани евентуалните бъдещи изтребители Ф-16 Блок 70 за България, е почти завършен. Заводът в Грийнвил скоро ще започне производството на новите Ф-16 Блок 70 за Бахрейн, Словакия и други международни клиенти, сред които може да бъде и България, съобщиха от компанията. \"Ф-16 Блок 70 за България, най-новата и най-развита версия на знаменития еднодвигателен изтребител на НАТО, ще бъде произвеждан в завода на \"Локхийд Мартин\" в Южна Каролина\", каза Джим Робинсън, директор Международно бизнес развитие за Ф-16 в \"Локхийд Мартин\". \"С напредването на процеса по придобиване на Ф-16 Блок 70 България може да бъде сигурна, че ще получи доказана и иновативна самолетна система, която в продължение на десетилетия ще може да допринася към оперативната съвместимост на НАТО“, допълват от \"Локхийд Мартин\". Ф-16 Блок 70 има вградени технологии, разработени за петото поколение изтребители Ф-35 Мълния II и Ф-22 и в същото време е доказано, способно, нискорисково и ценово ефективно решение за нуждите на националната сигурност на България и НАТО. То ще допринесе за националната сигурност на България и ще предостави дългосрочна възможност за развитие на българските военновъздушни сили. Компанията работи с правителствата на България и САЩ за очертаване на възможностите за намаляване на разходите в процеса на преговорите, заявяват от компанията.", "date": "2019.02.14", "title": "\"Локхийд Мартин\": Заводът в Грийнвил скоро ще започне производството на новите Ф-16 Блок 70"}
{"url": "https://www.faktor.bg/bg/articles/vleze-v-sila-prisadata-na-elena-poptodorova-za-krazhba", "text": "„Присъдата на бившия посланик на България в САЩ Елена Поптодорова за кражбата на крем от летището във Варшава влезе в сила вчера, в сряда.\" - съобщи за в. \"Монитор\" съдебният репортер от TVN Warszawa Пьотр Махайски. Това се случи, след като Окръжният съд във Варшава отхвърли протеста на прокуратурата и остави в сила наказанието, постановено от първоинстанционния съд през октомври м. г. - условно прекратяване на производството с едногодишен изпитателен срок, опция, предвидена от полския НК. Елена Поптодорова беше задържана на летище \"Фредерик Шопен\" на 27 февруари 2017 при завръщането си във Варшава три дни, след като е установено, че е откраднала скъп крем от безмитния магазин на летището. От материалите, събрани от Районната прокуратура на Варшава - Охота става ясно, че кражбата е извършена на 24 февруари в 10:26. Всички действия на Елена Поптодорова и движението ѝ са проследени с камерите за наблюдение. В 10:09 бившата дипломатка получава бордната си карта в пункта за проверка за сигурност. На снимките, които са приобщени към материалите по делото срещу нея се вижда как елегантно облечена жена с дълго бежово палто и малко синьо куфарче влиза в един от безмитните магазини. Минава покрай рафта с кремовете, след миг се спира, обръща се и отново отива към рафта. Оставя куфара, разтваря полите на палтото, с дясната си ръка посяга към тъмна опаковка и я крие под палтото. В 10:27 излиза от магазина. Шест минути по-късно влиза в зоната \"Не Шенген\", а в 11:23 отлита с полет LO631 за София. Никъде на снимките, приобщени към делото не се вижда Поптодорова да провежда телефонен разговор. В защитната си теза, вече у нас тя твърдеше, че е била разсеяна и разтревожена, след като позвънила майка ѝ. В 17:00 часа е установена кражбата на крема в магазина. Уведомена е полицията, извършителката е идентифицирана още същия ден като Елена Поптодорова, притежателка на български дипломатически паспорт и е установено, че има купен обратен билет до Варшава за 27 февруари. Същия ден ок. 16 часа при преминаване на граничен контрол на летището Поптодорова е задържана. Кремът е намерен у нея, алуминиевото капаче на крема не е било дори повдигнато, липсвала е само кутията. Българката пожелала споразумение с прокуратурата, но в момента, в който трябваше съдът да го одобри, защитата и представи отказ от споразумение и настоя делото да се гледа по същество.", "date": "2019.02.14", "title": "Влезе в сила присъдата на Елена Поптодорова за кражба на козметика"}
{"url": "https://www.faktor.bg/bg/articles/novini/svyat/putin-posreshta-erdogan-i-rohani-zagrizheni-sa-za-haosa-v-siriya-kogato-amerikantsite-napusnat", "text": "Президентът на Русия Владимир Путин ще бъде домакин на среща с лидерите на Турция и Иран днес. Те ще обсъдят бъдещето на Сирия след решението на САЩ да изтеглят силите си от арабската държава, информира ДПА. В съобщение на Кремъл се казва, че тристранната среща с президента на Турция Реджеп Ердоган и иранския лидер Хасан Рохани се разглежда като \"допълнителни съвместни стъпки с оглед дълготрайно\" уреждане на ситуацията в Сирия. Разговорите основно ще се съсредоточат върху \"начини за предотвратяване на дестабилизация, хаос и запазване на контрол над ситуацията, ако американските войници напуснат страната\", каза заместник-министърът на външните работи на Русия Сергей Вершенин, цитиран от ТАСС. Русия и Иран са основните съюзници на сирийското правителство. Турция подкрепя определени бунтовнически групи, които се опитваха да свалят президента Башар Асад. Тримата лидери също се очаква да обсъдят хуманитарна помощ за сирийците, възстановяването на разрушените райони за улесняване връщането на сирийските граждани, както и мерки за превенция повторна поява на терористични групировки. Руският външен министър Сергей Лавров коментира, че президентите ще обсъдят създаването на сирийска комисия за подготвяне на нова конституция. От прессекретариата на държавния глава на Турция съобщиха, че президентите ще търсят \"трайно решение\" на сирийската криза.", "date": "2019.02.14", "title": "Путин посреща Ердоган и Рохани, загрижени са за \"хаоса\" в Сирия, когато американците напуснат"}
{"url": "https://www.faktor.bg/bg/articles/novini/svyat/karakachanov-prekratyavane-na-dogovora-moskva-vashington-za-raketite-sas-sreden-obseg-e-zaplaha-za-sigurnostta", "text": "Вицепремиерът и министър на отбраната Красимир Каракачанов коментира днес, че възможното прекратяване на договора между Москва и Вашингтон за ракетите със среден обсег в Европа е заплаха за сигурността на континента. Общото становище е, че в следващите шест месеца трябва да се търси активен диалог с Русия с цел връщането й към спазване на договора, посочи той пред български журналисти в Брюксел, където участва в заседанието на своите колеги от НАТО. Имаше най-различни мнения. Това е проблем за сигурността на цяла Европа. Отговорът на въпроса, дали трябва да се страхуваме, е да, трябва, добави той, цитиран от БТА. Вицепремиерът изрази очакването нашата страна да успее дори предсрочно да постигне целта за отбранителни разходи, равни на два процента от БВП до 2024 година. България миналата година представи план за увеличение на разходите за отбрана и върви по графика. Планът предвижда 2024 г. да стигнем до тези два процента, но смятам, че това ще се случи година или повече по-рано, каза той. Каракачанов отбеляза, че първата двустранна среща на македонския министър на отбраната Радмила Шекеринска в НАТО е била с българската делегация. Шекеринска, която вчера за пръв път участва като наблюдател на заседание на министрите от пакта, е благодарила за помощта и съдействието на нашата страна. В отговор на въпрос вицепремиерът изрази очакването Народното събрание да утвърди по най-бързия начин протокола за присъединяването на Северна Македония към алианса. /НЖ/", "date": "2019.02.14", "title": "Каракачанов: Прекратяване на договора Москва - Вашингтон за ракетите със среден обсег е заплаха за сигурността"}
{"url": "https://www.faktor.bg/bg/articles/premierat-borisov-poluchava-orden-na-republika-sarbiya", "text": "Президентът на Сърбия Александър Вучич ще удостои на утрешния национален празник на страната му премиера Бойко Борисов с „Орден на Република Сърбия“. Отличието, което е най-високото в страната, ще бъде връчено на официална церемония в Белград. Българският министър-председател получава ордена за изключителни заслуги за развитието  и затвърждаването на сътрудничеството и приятелските отношения между Сърбия и България, съобщиха от правителствената пресслужба.", "date": "2019.02.14", "title": "Премиерът Борисов получава „Орден на Република Сърбия“"}
{"url": "https://www.faktor.bg/bg/articles/startira-tretoto-natsionalno-prouchvane-ot-kakvi-kadri-ima-nuzhda-biznesat", "text": "Агенцията по заетостта стартира третото поред и първо за 2019 г. проучване на потребностите на работодателите в България от работна сила. То се провежда на основание чл. 10 от Закона за насърчаване на заетостта съвместно с Комисиите по заетост към Областните съвети за развитие в 28-те области в страната. През миналата година Агенцията проведе две проучвания, във всяко от които се включиха над 5000 работодатели в страната. Обобщените резултати за търсените от бизнеса професии и умения са публикувани на официалния сайт на институцията в рубрика „Проучване за потребностите от работна сила\". Първото тазгодишно проучване ще се извърши сред работодатели от формирана национално представителна извадка. Ще бъдат обхванати всички сектори на икономиката, различни по статут и големина предприятия с териториално разпределение във всички области в страната. Работодателите от статистическата извадка ще имат възможност да попълнят онлайн анкетен формуляр, в който да посочат от какви специалисти със средно и висше образование ще имат нужда, както и какви са потребностите им от работници без специална квалификация и кадри, притежаващи специфична правоспособност. Те ще могат да посочат и кои са най-необходимите умения, които трябва да притежава търсеният от тях персонал. Получените резултати за потребностите на бизнеса и администрацията ще очертаят нуждите им от работна сила през следващите 6 месеца. Данните ще бъдат използвани при подготовката на краткосрочните мерки и програми за организиране и провеждане на подходящи обучения за професионални и ключови умения с цел те да бъдат ориентирани спрямо изискванията на работодателите. Чрез проучването анкетираните могат да посочат и очакванията си за необходимите им специалисти с висше и средно образование след 3 до 5 години. Набраната информация ще се използва при определяне на приоритетите на областната и националната политика в сферата на образованието, обучението и насърчаване на заетостта.  Агенцията по заетостта очаква поканените за участие в проучването работодатели да се включат активно, тъй като резултатите ще бъдат от полза за всички участници в трудовия пазар и за развитието потенциала на работната сила. Анкетният формуляр ще може да се попълва до 22 март 2019 г.  Работодатели, непопадащи в статистическата извадка, но желаещи да участват в проучването, след 11.03.2019 г. ще могат да заявят потребностите си от работна сила чрез аналогичен on-line формуляр, който ще бъде достъпен на сайта на Агенцията по заетостта.", "date": "2019.02.14", "title": "Стартира третото национално проучване от какви кадри има нужда бизнесът"}
{"url": "https://www.faktor.bg/bg/articles/rumen-petkov-hvarli-rakovatsita-kam-ninova-predlaga-y-shiroka-lyava-koalitsiya", "text": "Председателят на ПП АБВ Румен Петков съобщи пред медиите в Плевен, че партията е изпратила писмено предложение до председателя на НС на БСП Корнелия Нинова за подготовка на широка и солидна лява коалиция. Идеята е тази коалиция да създаде усещане в обществото за реална перспектива, усещане за сила и способност за управление на държавата по друг начин, обясни той. Към момента все още няма отговор от „Позитано\". „Доколкото зная заседанието на Висшия съвет на БСП е в неделя. Разбира се, ние не можем да чакаме безкрайно, но ако действително БСП желае отстраняването на ГЕРБ от власт и ликвидирането на този порочен модел на управление, трябва да направи тази решителна крачка\", обясни Румен Петков.  Председателят на ПП АБВ каза също, че досега са водени разговори с редица политически и неправителствени организации и при едно позитивно и добре обосновано и мотивирано решение има голям потенциал да се сформира коалиция, която убедително да спечели евроизборите.  „Това не е въпрос само на левицата, а национален въпрос. Ако ние искаме да сменим този начин на управление, гражданите трябва да видят алтернатива\". Румен Петков припомни също, че ПП АБВ беше първата, която заяви, че сегашният модел на управление е порочен.  „След това към тази истина се присъединиха и други партии. Подчертавам, че не държим на авторство, но настояваме да се структурира модел със средносрочна перспектива като минимум, а именно - изборите за Европейски парламент, за местни органи на самоуправление и извънредни парламентарни избори.\"  В контекста на предстоящия местен вот, Румен Петков подчерта, че в момента БСП няма нито един кмет на областен център - нещо, което се случва за първи път от създаването на Столетницата. Отговорността пред всички ни и начело с БСП, е огромна, тъй като трябва да бъде формиран перспективен формат в ляво, който да върне усещането у българските граждани за реална и силна алтернатива, каза още председателят на ПП АБВ.", "date": "2019.02.14", "title": "Изненадващ ход на Румен Петков - предлага на Корнелия Нинова  широка лява коалиция"}
{"url": "https://www.faktor.bg/bg/articles/shte-se-gledat-pod-lupa-investitsiite-ot-rusiya-i-kitay", "text": "През последните 20 години структурата и произходът на преките чуждестранни инвестиции (ПЧИ) в страните от ЕС са се променили драстично. Инвестициите от Китай са нараснали 6 пъти, от Бразилия - 10 пъти, а тези от Русия са се удвоили, като в последно време се насочват към високотехнологичния сектор и често чрез компании с държавна собственост или с връзки с правителства. ПЧИ имат трансгранични въздействия, които сега могат да бъдат анализирани. Към момента обаче едва половината - 14 държави от ЕС (Австрия, Дания, Германия, Финландия, Франция, Латвия, Литва, Унгария, Италия, Нидерландия, Полша, Португалия, Испания и Обединеното кралство) имат механизми за скрининг на ПЧИ. Във връзка с това Европейският парламент одобри на 14 февруари създаването на първия инструмент на равнище ЕС за подлагането на скрининг на ПЧИ - от съображения за сигурност, като намерението е да се защитят стратегически сектори, съобщи пресслужбата на ЕП. Макар ЕС да остава отворен за инвестиции, ПЧИ ще трябва да подлежат на проверка, за да се установи дали представляват заплаха за стратегическите интереси на ЕС. Новите разпоредби по отношение на начина за извършването на скрининг, неофициално договорени от преговарящите от ЕП и министрите на ЕС, бяха подкрепени с 500 гласа \"за\", 49 гласа \"срещу\" и 56 гласа \"въздържал се\". Гласуването на Европарламента създава първата система на равнище ЕС, която подкрепя скрининга на ПЧИ от държавите членки от съображения за сигурност и защита на обществения ред. Новият регламент защитава ключови инфраструктури, като тези в областта на енергетиката, транспорта, комуникациите, данните, космическото пространство и финансите, както и технологии, включително полупроводници, изкуствен интелект и роботика. Преговарящите от ЕП добавиха области като водния сектор, здравеопазването, отбраната, медиите, биотехнологиите и хранителната сигурност. Евродепутатите засилиха механизма за сътрудничество, така че той да включва обмен на информация между държавите членки на ЕС, които могат да представят коментари за ПЧИ, насочени към други държави членки. Европейската комисия може да поиска информация и да предоставя мнение на държавата, в която се планира инвестицията, но окончателното решение остава на засегнатата страна. Очаква се Съветът на ЕС официално да подкрепи споразумението на 5 март. Регламентът ще влезе в сила 18 месеца след публикуването му в Официалния вестник на ЕС.", "date": "2019.02.14", "title": "Брюксел реши: Инвестициите от Русия и Китай да се гледат под лупа"}
{"url": "https://www.faktor.bg/bg/articles/zakopchaha-antimafiot-kato-chast-ot-bandata-v-4-to-rpu", "text": "Антимафиот е бил арестуван вчера като част от разбитата банда полицаи от столичното IV-то РПУ, съобщи \"24 часа\", като се позова на запознати с разследването. В края на януари Специализираната прокуратура подведе под отговорност четирима полицаи начело с шефа на сектор \"Икономическа полиция\" в районното Красимир Кръстев. Според обвинението от 2017 до 2019 г. те са рекетирали търговци от столичния квартал \"Лозенец\" с 200 до 2000 евро като такса \"спокойствие\".  Служителят на ГДБОП е заподозрян за престъпления, извършени, докато е работил в Четвърто РПУ. Той не е \"помагал\" на бандата, когато е започнал да работи в ГДБОП, обясниха наши източници. Очаква се подробности за ареста да дадат зам.-главният прокурор Иван Гешев и главният секретар на МВР Ивайло Иванов на брифинг в Съдебната палата.", "date": "2019.02.14", "title": "Закопчаха антимафиот като част от бандата за рекет в IV-то РПУ"}
{"url": "https://www.faktor.bg/bg/articles/parlamentat-othvarli-vsichki-predlozheniya-na-dps-po-izborniya-kodeks", "text": "Парламентът отхвърли всички предложения на ДПС, направени дотук, по Изборния кодекс, който се обсъжда на второ четене - както за броя секции, така и за уседналостта при вота. От движението настояваха да отпадне ограничението в сегашния Изборен кодекс на секции в чужбина, но в държави извън ЕС, което в момента е 35 броя. Депутатът от движението Хамид Хамид, зам.-шеф на правната комисия, защити предложенията на движението за разкриване на секции в чужбина, преди да бъде въведен така наречения лимит за брой секции. \"Това е лимит, който води до лишаване от право да гласуваш. Всеки ден България напускат десетки, стотици хиляди граждани. Българската диаспора надвишава 2,5 млн. Има държави с концентрация на български граждани и са извън територията на ЕС, а други такива ще бъдат след 29 март\", заяви Хамид по повод и предстоящия Брекзит. \"Другата такава държава с огромна българска диаспора е Турция, трета е САЩ, още една диаспора да ви кажа - Македония и Молдова, те също са извън пределите на ЕС. Така че, моля да подкрепите това предложение, за да не се стигне до лимитиране на правата на българските граждани\", апелира той. Лидерът на ДПС пък посочи, че депутатите нарушават Конституцията и вкарват едни избиратели в забранителните списъци.\"Тези забранителни списъци, които правим, те противоречат на Конституцията\", защити и другите предложения на ДПС лидерът на партията, а именно - тези за уседналостта на избирателя. Парламентът излезе в извънредна почивка за провеждане на извънредно заседание на правната комисия по предложение на Данаил Кирилов. Той постави и темата - да се обсъди искането на БСП за публичен регистър на избирателите, както и лансира своя нова идея за промяна при броя на машините за гласуване. Преди почивката депутатите отхвърлиха предложението на левицата да отпадне предварителното обявяване на предварителния избирателен списък, но за сметка на това гласуваха предложението на ГЕРБ за ЦИК. Така след обжалване и връщане на решение от ВАС, ЦИК ще трябва да вземе повторно решение с повече от половината от всички членове, а не с мнозинство от 2/3. Междувременно, още неизчакал да бъде докрай приет изборният кодекс, президентът Румен Радев реагира с остри критики към приетите текстове и даде знак, че може би трябва да очакваме следващото президентско вето по тази тема. Радев упрекна управляващите, че си осигуряват служебна изборна победа отсега.", "date": "2019.02.14", "title": "Парламентът отхвърли всички предложения на ДПС по Изборния кодекс"}
{"url": "https://www.faktor.bg/bg/articles/novini/balgariya/otstranete-hristo-ivanov-i-antoaneta-tsoneva-organizirayte-izbori-za-lider-na-partiyata", "text": "Асен Генов* Приятели от Да, България, ето ви моята оферта: Вътрешните избори са очевиден провал! допуснахте външни хора да гласуват, само и само да не стане ясно, че само няколкостотин души от членовете са гласували.  броят на участвалите в гласуването също е провал. Под 6000 души имайки предвид, че страницата ви има 75 000 харесвания (5896 души). Минимална онлайн ангажираност, а се афиширате като онлайн партия... Това е по-лош резултат от вътрешните избори на Петър Стоянов и Прошко Прошков.  водачите на листата ви нямат нищо (почти) общо със заявката за център-дясно партия. Да плюеш по БСП, Цацаров и Борисов не те/ви прави автоматично десни. Прави ви опортюнисти и популисти, но не и десни.  – губите подкрепа (заедно с ДСБ) в абсолютен брой гласове. В момента имате не повече от 110-120 хиляди гласа, при около 190,000 на последните избори за НС. Затова ви предлагам следното: Поискайте колективната оставка на ръководството на партията си. Отстранете Христо Иванов и Антоанета Цонева. Организирайте избори за лидер на партията си.", "date": "2019.02.14", "title": "Отстранете Христо Иванов и Антоанета Цонева - . организирайте избори за лидер на партията"}
{"url": "https://www.faktor.bg/bg/articles/dokato-praznuva-trifon-zarezan-radev-komentira-promenite-v-izborniya-kodeks", "text": "\"Това,което се случва с избирателното законодатлество е наистина много тревожно\", коментира в Сухиндол президентът Румен Радев, след като отпразнува с хората в града Трифон зарезан. \"Управляващите явно вече дори не крият изкушението си да постигнат служебна победа чрез промените в този Избирателен кодекс. Всичко това, което се случва - отказът да се спази закона и да се избере нов състав на ЦИК, отказът да се ревизират избирателните списъци, отказът да се премахне вторият протокол от секционните избирателни комисии, поредната отмяна и отлагане на машинното гласуване, тоталната отмяна на дистанционното гласуване, въвеждането на механизма решенията в комисиите да се вземат с обикновено мнозинство. Всичко това са неща, които уронват демократичността и прозрачността на изборния процес\", каза Радев, който беше като ехо от депутатите на БСП, които повтаряха тезите по същото време в парламента по време на дебатите за Изборния кодекс. Президентът Румен Радев участва в отбелязването на деня на община Сухиндол и празника на лозарите и винопроизводителите. Tой прие строя на почетния караул. По-късно през деня Румен Радев ще участва и в традиционния ритуал по зарязване на лозята в местността \"Димчански завой\".", "date": "2019.02.14", "title": "След като отпразнува Трифон зарезан, Радев повтори тезите на БСП за Изборния кодекс"}
{"url": "https://www.faktor.bg/bg/articles/nevzorov-milioni-litri-neft-i-krav-dvizhat-ruskata-po-itika-video", "text": "С поредния си закон руските сенатори и депутати искат да се разправят със свободния интернет, да го изгорят като Джордано Бруно, като си мислят, че ще им се получи. Това заяви известният руски журналист Александър Невзоров в ежеседмичния си анализ в ефира на радио „Ехото на Москва\" и Nevzorov.tv. Хора със съмнително минало или настояще в Съвета на Руската федерация не останаха. Аршауков е последният, заяви той, намеквайки, че ги чака ужасно бъдеще. Руският сенатор  от кавказки произход Рауф Аршауков, приказно богат човек, доскоро определян като \"брат\" от самия Рамазан Кадиров, беше арестуван по време на заседание на парламента преди две седмици. На прицел на Невзоров този път е сенаторът Франц Клинцевич - първи зам.-председател на Комисията по отбрана и сигурност към Съвета на Руската федерация, който в свободното си време кове закон за ограничаване на свободата в Интернет, дори мисли върху пълното откъсване на Русия от мрежата.  Уникален екземпляр, апропо. Това е същият гений, който заяви преди време, че разполагането на войски в бивши съветски бази в Европа НАТО готви плацдарм за глобален удар срещу Русия. Александър Невзоров обясни в характерния си стил особенностите на  руската политика, която се задвижва от милиони литри войнишка кръв.  Режимът намери източник на енергия, чрез който да съществува вечно, смята той. Днешният режим работи ту с нефт, ту с кръв, твърди Невзоров.  Ако изгарянето на част от населението беше енергоефективно, то щеше да стане в Русия, не се съмнявайте. И духовна база щяха да намерят, уверен е журналистът.", "date": "2019.02.14", "title": "Невзоров: Милиони литри нефт и кръв движат руската политика (ВИДЕО)"}
{"url": "https://www.faktor.bg/bg/articles/novini/balgariya/ot-dsb-poiskaha-ostavkite-na-shefa-na-dans-i-na-glavniya-prokuror", "text": "От Демократична поискаха оставките на шефа на ДАНС Димитър Георгиев и на главния прокурор Сотир Цацаров. В декларация се посочва, че има фундаментален пробив в сигурността и превенцията срещу прането на пари, както и безнаказаните действия на руския шпионаж на българска територия. \"Случаят с преминаването на венецуелски петродолари през български банкови сметки, доказва пълния провал на Инвестбанк в превенцията в прането на пари и отчитане, и докладване на съмнителни финансови транзакции. Размерът и източникът на постъпващите суми по сметката на адвокат Цветан Цанев сами по себе си, както и най-елементарното търсене в уеб пространството на името на адвоката, щяха да дадат множество сигнали на банката да докладва в ДАНС съмнителните сделки. Явно това не е направено, а информацията за проблемните трансфери е дошла от американските служби. ДАНС и нейната Дирекция за финансово разузнаване са проявили забележителна немарливост по тази тема. Очевидно е и че надзорът над банките в лицето на БНБ, който получава всекидневно данни за плащанията и ликвидните средства на всяка банка, не е успял да засече неднократните големи преводи от венецуелската петролна компания към Инвестбанк, както и трансферите от банката към трети страни\", се казва още в документа. \"В този контекст, силно впечатление прави усилието на прокуратурата и на ДАНС да прикрият собствената си неспособност да защитават националната сигурност, като се опитват да оневиняват сериозните пропуски на банката и на собствените си служители, насочвайки вниманието единствено към адвоката, оперирал доверителните сметки. Прокуратурата дължи отговор разследвала ли е лицето Цветан Цанев, кога и по какви преписки/сигнали и докъде са стигнали тези разследвания. Този фундаментален пробив в сигурността и превенцията срещу прането на пари в банка с български собственици, некадърността на българските служби и регулатори – наред с абсолютния провал на разследването за отравяне на Гебрев и безпрепятственото посещение на кремълските шпиони на територията на страната, налагат следните мерки: – Оставка на ръководството на ДАНС и пълното й пълното реформиране, с оглед да започне да изпълнява защитни функции за обществото, предпазващи реално българите от пране на пари и от престъпните действия на служби на държави, нечленуващи в НАТО. – Оставка на главния прокурор заради опитите му да прикрива тежки престъпления на властта. – Налагане на сериозни санкции за Инвестбанк от страна на ДАНС и Банков надзор. – Провеждане на пълно и детайлно разследване за прането на пари в банките с български или офшорни собственици, както и на действията на лица, свързани с външни служби, враждебни на НАТО. – Незабавна реформа в институциите, надзираващи финансовата система като БНБ и КФН, с оглед на бързо изпълняване на всички критерии и мерки за присъединяване към Европейския банков и финансов надзор. Това е необходимият гарант за финансовата стабилност, предвид пълния провал на надзорните ни институции. За пореден път заявяваме, че управлението на Борисов е престъпно и ще предприемем всички демократични действия за отстраняването му от власт\", констатират от Демократична България.", "date": "2019.02.14", "title": "От Демократична България поискаха оставките на шефа на ДАНС и на главния прокурор"}
{"url": "https://www.faktor.bg/bg/articles/evrobarometar-balgarskite-grazhdani-zapazvat-odobrenieto-si-kam-institutsiite-na-es", "text": "Малко повече от половината (53%) от българските граждани над 15 годишна възраст декларират, че имат доверие на Европейския съюз – с 9 процентни пункта над средната стойност, измерена в целия Съюз. Под една трета (30%) от българите декларират недоверие към ЕС, а останалите нямат мнение, съобщава Представителството на ЕК в България. Това сочат резултатите от допитването Евробарометър 90.3, проведено в края на миналата година. Сред държавите с най-висока степен на доверие към ЕС са Литва (65%), Дания (60%), Швеция (59%), Холандия (57%), Малта (56%) и Португалия (55%). На средноевропейско ниво се регистрира известен ръст в положителната оценка към ЕС – 43%, ръст с 3 процентни пункта в сравнение с пролетта на 2018 г.  Българските граждани запазват одобрението си към институциите на ЕС и са склонни да се доверяват повече на тях, отколкото на националните им еквиваленти. Над половината от анкетираните (51%) вярват на Европейския парламент, а в същото време едва 13% имат доверие на Народното събрание. Доверието в Европейската комисия е 45% (ръст от 2% спрямо пролетта на 2018 г.), а това в националното правителство – 22%.  Сред европейските политики българското обществено мнение традиционно изразява най-висока подкрепа (87%) за възможността за свободно движение на хора, стоки и услуги. Общата политика за отбрана и сигурност се подкрепя от 72%, общата външна политика на ЕС – от 62%, а общата енергийна политика – от 60 на сто от българите. Преобладаващата част от българските (57%) и от европейските граждани (58%) споделят оптимистични възгледи относно бъдещето на Европейския съюз.  Що се отнася до бъдещото разширяване на ЕС, делът на хората у нас, които подкрепят приемането на нови държави-членки (51%), е по-висок от средноевропейското ниво (43%). Традиционно българите споделят положителни възгледи относно идеята държавите от Западните Балкани да се присъединят към Европейския съюз.", "date": "2019.02.14", "title": "Евробарометър: Българските граждани запазват одобрението си към институциите на ЕС"}
{"url": "https://www.faktor.bg/bg/articles/chlenovete-na-pravnata-komisiya-ot-bsp-napusnaha-izvanrednoto-zasedanie-v-parlamenta", "text": "Членовете на Правна комисия от БСП напуснаха извънредното заседание. Заместник-председателят на ПГ на „БСП за България“ Крум Зарков заяви в началото на заседанието, че фактът, че Правната комисия е свикана извънредно, показва, че критиките на БСП към работата на комисията снощи били удачни. „Не това е важното. След като ще поставим на ново обсъждане въпросите на избирателните списъци, въпросите на машините, въпросите на социологическите проучвания, въпросите на електронното гласуване, аз предлагам да поставим на ново обсъждане и другите въпроси, които се занимавахме, а именно преференциалното гласуване и начина на обжалване на решенията“, каза Крум Зарков. След като то не бе подкрепено, БСП напусна заседанието.  По-рано председателят на парламентарната Правна комисия Данаил Кирилов предложи комисията да преразгледа предложението на ГЕРБ за публикуване на социологическите проучвания. „Предлагам ви да обсъдим следните въпроси. Предложението на г-жа Нинова и група народни представители в частта възможност всеки избирател да провери списъка“, каза Кирилов. Той предложи да се обсъди въпроса с машинното гласуване. „Получихте текст, съобразно който машините при евроизборите да бъдат най-малко 3000 избирателни секции, в местните избори да бъдат най-малко 6000 избирателни секции, а на следващите избори да бъдат във всички секции без секциите, които са в чужбина, които са на кораби, които са в затвори и места за задържане, които са на подвижни избирателни секции и тогава машинното гласуване да замени хартиеното гласуване“ ,заяви Кирилов. Той предложи да се обсъди и въвеждането на график за експериментите за електронно дистанционно гласуване и реда за провеждането му, за което са се обявили българи в чужбина.  Комисията ще обсъди и възможността електронното дистанционно гласуване да бъде с използване на квалифициран електронен подпис или идентификация въз основа на други данни, а не е само по системата за електронна идентификация, която трябва да се въведе в документите за самоличност на българските граждани.  „Последното, което ви предлагам е преразглеждане на нашето решение за публикуване на социологически изследвания в изборния ден“, каза Кирилов.", "date": "2019.02.14", "title": "Членовете на правната комисия от БСП напуснаха извънредното заседание в парламента"}
{"url": "https://www.faktor.bg/bg/articles/ria-novosti-v-balgariya-plachat-molyat-se-na-boga-za-rakata-na-moskva-t", "text": "Въпреки че до изборите за Европейски парламент остават повече от три месеца, в Европа се появиха прекалено много желаещи да получат „ръката на Москва“. А някои дори биха се съгласили и на крак. С помощта на който да си придадат ускорение, пише анализаторът Михаил Шейнкман в материал за РИА Новости, доста маниакален, апропо. Ето го представен от \"Фокус\" без редакторска намеса. България изведнъж се събуди. Спомни си, че вече е възрастна, а не някакво младо европейче. Затова, тя също заслужава внимание от Кремъл. Непременно с вмешателство. И не така, както той искаше, като предлагаше чрез своя „Южен поток“ да донесе евтин газ в страната, пари за транзит и работни места. Тя не се нуждае от такива добрини. Трябва й нещо тайно... в изборите. И без това всички наоколо говорят за това, казват, че те вече са имали нещо с Кремъл. Поне така им се струва. А тя – какво, още не е „заграница“? Обидно. Така че оставете империалистическите ви обноски, и... чакаме.  „Чакаме Русия да се опита да се внедри в нашия избирателен процес“, по-скоро призова, отколкото предупреди вицепремиерът Дончев. „Не се съмнявам в това“, малко по-късно му додаде лидерът на парламентарното мнозинство Цветанов. Трябва да кажем, че малко се позабавиха със своята „заявка“. Независимо, че до изборите за Европейски парламент има повече от три месеца, прекалено много на Запад желаят да си поръчат „ръката на Москва“. Тя все пак не е Шива. Даже предвид това, че някои биха се съгласили и на крак, който често им придава ускорение. И, навярно, в България разбират, че се предреждат. Но се надяват, че руснаците ще си спомнят кои в ЕС са им „братушки“ и ще си направят приоритетите „по братски“. В добавка към това, из цяла Европа изборите са само за Европарламент, но в София за Русия има бонус. В същото време ще има и местни избори. Т.е. две кампании на цената на една намеса. Какво ви коства, едва не умоляват българите Москва да си спомни старите дни. Отново Шипка. Родопите. Опал. Носталгия. И защо ли не е учудващо, че за руска намеса „плачат, молят се на бога без да жалят сълзи“ от управляващата партия. Съкратено ГЕРБ. Тя е в беда с рейтинга. А и с репутацията не е по-добре.  Скъпият договор на правителството на най-бедната страна в Съюза със САЩ за покупка на изтребители F-16 бе признат от президента Румен Радев за „триумф на лобизма“. Между другото той е генерал от Военновъздушните сили и знае за какво говори. И когато предрича предсрочни парламентарни избори, очевидно, също. Те ще превърнат ГЕРБ в хербарий („гербарий“). Защото по-популярните в момента социалисти ще ги спечелят и ще го изсушат. С други думи, без руската намеса партията на премиера Борисов не може да докаже, че има полза от нея. А руската намеса няма нужда да се доказва. За всеки случай, още никой не го е направил – и нищо. А за пример не трябва да се ходи далеч. Техния си доморасъл бизнесмен Гербев три години след промивката на жлъчаката реши, че и той тогава е бил отровен с „новичок“. Всичко съвпада. Също му станало зле, след като пийнал кафе. При това той и отрасналият му син. Улавяте ли сходството? А, и най-важното, от което Кремъл няма да успее да се откачи: и двамата оживяха. Наистина, образците, изпратени за изследване във Финландия отново показаха, че това са банални пестициди, а не бойно химическо вещество. Но във Великобритания така или иначе признаха България за равна на себе си. Другари по нещастие. А това, между другото, е знак за качество.", "date": "2019.02.14", "title": "РИА Новости: В България плачат, молят се на бога за  „ръката на Москва“"}
{"url": "https://www.faktor.bg/bg/articles/pravnata-komisiya-reshi-da-hartienoto-glasuvane-da-bade-zameneno-s-elektronno", "text": "Правна комисия в парламента реши хартиеното гласуване да бъде заменено с машинно на вота след местните избори през 2019 г. Окончателното решение ще бъде взето от пленарна зала. Предложеният текст предвижда още при европейския вот машинно гласуване да се проведе в най-малко 3000 избирателни секции, а за общите избори за общински съветници и кметове през 2019 машинно гласуване да бъде осъществено в най-малко 6000 избирателни секции.  Изключения ще правят специализираните избирателни секции, а именно тези в чужбина, на кораби, в затвори и места за задържане и подвижните избирателни секции. Съгласно приетия от Правна комисия текст ЦИК ще определя броя и номерата на избирателните секции,в които се произвежда машинно гласуване не по-късно от 12 дни след насрочване на изборите.", "date": "2019.02.14", "title": "Правната комисия реши хартиеното гласуване да бъде заменено с машинно след местните избори"}
{"url": "https://www.faktor.bg/bg/articles/fandakova-e-izdala-zabrana-za-provezhdaneto-na-lukovmarsh", "text": "\"За втора поредна година съм издала заповед за забрана на шествието \"Луковмарш\". Това съобщи кметът на София Йорданка Фандъкова по повод обвиненията на групата на социалистите в Столичния общински съвет, че ръководството на общината не предприема мерки за преустановяване на националистическото шествие \"Луковмарш\". \"Аз не бих искала да влизам в пропагандата на г-н Паргов и тази на БСП, защото по тази тема много ясно и категорично съм заявила позиция с издадената за втора година заповед за забрана'', обясни тя, като изтъкна, че организаторите на шествието обжалват решението\". \"Съдът върна заповедта. Това, което е съгласувано за поредна година, е поднасянето на цветя на паметната плоча на ген. Христо Луков. Не съм съгласувала шествие. Надявам се организаторите да спазят тези изисквания\", посочи Фандъкова.", "date": "2019.02.14", "title": "Фандъкова е издала забрана за провеждането на \"Луковмарш\""}
{"url": "https://www.faktor.bg/bg/articles/es-osavremenyavane-pravilata-za-avtorskoto-pravo", "text": "Европейският парламент, Съветът и Европейската комисия постигнаха снощи политическо споразумение за осъвременяване правилата за авторското право в епохата на цифровите технологии. Ползите за всички сектори на творчеството, медиите, изследователите, преподавателите, институциите за културно наследство и гражданите ще бъдат осезаеми, съобщава предсавителството на ЕК в България. Предварителното споразумение между законодателните институции на ЕС адаптира разпоредбите за защита на авторските права към днешния свят, в който музикалните онлайн стрийминг услуги, платформите за видео по заявка, агрегаторите на новини и платформите за споделяне на потребителско съдържание се превърнаха в основни портали за достъп до творби на изкуството или журналистически статии.  \"Дългоочакваното приемане на директивата за авторското право е повратен момент за нашия Цифров единен пазар. С предоставянето на по-ясна правна рамка, адекватна на цифровия свят, ще се подсилят секторите на културата и творчеството, носейки добавена стойност за европейските граждани\", заяви българският комисар по цифровата икономика и цифровото общество Мария Габриел.  Новата директива подпомага творците и работещите в музикалната и аудиовизуалната сфера, които ще имат по-силна позиция пред интернет платформите да контролират разпространението на авторско съдържание от онлайн потребителите и да получават възнаграждение за него. Ще се улесни възможността за авторите да сключват договори и получаване на приходи от генерираните печалби на интернет платформите. Европейските издатели на вестници ще се възползват от ново право да преговарят по какъв начин се извършва повторната употреба на тяхното съдържание в онлайн платформите. Журналистите ще имат по-големи възможности да получават дял от приходите, генерирани от публикациите, четени от потребителите в интернет. Ползи ще има и за потребителите благодарение на новите правила за лицензиране, които ще им позволяват законно да споделят онлайн съдържание със защитени авторски права в платформи като YouTube или Instagram.  Правото на свободно изразяване на потребителите се гарантира с предпазни мерки, когато качват видеоматериали със защитено авторско съдържание, включително \"мемета\" или пародии. Потребителските интереси се запазват, чрез ефективни механизми за бързо обжалване на всяко необосновано премахване на тяхно съдържание от страна на платформите.  Споразумението предстои да бъде формално потвърдено от Европейския парлам", "date": "2019.02.14", "title": "ЕС осъвременява правилата за авторското право"}
{"url": "https://www.faktor.bg/bg/articles/i-vtori-ot-otrovitelite-na-skripal-bil-v-balgariya-sled-fedotov", "text": "И втори руски агент на ГРУ, участвал в отравянето на Сергей Скирпал е бил в България през периода 2014-2015 г. Това е станало ясно на проведеното вчера в парламента заседание на комисията по контрол на службите. На него са били изслушани всички представители на специалните служби с техните ръководители, главният прокурор и всички, които имат отношение по темата \"Скрипал\" и случая \"Гебрев\".  Това научи Faktor.bg от свои източници. На този етап все още не се уточнява ясно дали става дума за Анатолий Чепига или за Александър Мишкин. След края на престоя си в страната ни, руският шпионин напуснал през сръбската граница. Потвърдена била и информацията, че Федотов наистина три пъти е пребивавал в страната ни. От отчета станало пределно ясно, че преди 4 години специалните ни служби изобщо не са работили по проникването на двамата офицери от ГРУ, нито е ясно с кого са се срещали и къде са били отседнали, както и какви оперативни контакти са осъществили. Тепърва пъзелът се сглобявал. Изяснява се дали въпросните руски граждани имат пряко отношение към отравянето на оръжейния търговец Гебрев и близките му или са били у нас с друга мисия, включително свързана и с други балкански държави.  Без отговор е останал и въпросът, защо ако са проспали влизането на офицерите от ГРУ преди 4 години, то службите не са реагирали през миналата година, когато отровителите на Сергей Скрипал бяха поименно и визуално посочени от британските служби.", "date": "2019.02.14", "title": "И втори от отровителите на Скрипал бил в България след Федотов"}
{"url": "https://www.faktor.bg/bg/articles/danail-kirilov-dvama-ot-shestimata-chlenove-na-bsp-byaha-nerabotosposobni-v-pravnata-komisiya", "text": "\"Заседанието на Правна комисия продължи до 00.16 ч., двама от шестима от членовете от БСП останаха докрай, но за съжаление очевидно неработоспособни\". Това заяви председателят на правната комисия и депутат от ГЕРБ Данаил Кирилов по време на дебатите по наименованието на промените в Изборния кодекс и във връзка със среднощното заседание на комисията по правни въпроси. „В това 10-часово заседание на Комисията по правни въпроси опозицията не беше прекъсната“, каза Кирилов и добави, че не се е отмервало времето на изказвания, както е по правилник, защото е било важно да бъдат чути гласовете на опозицията и гласовете не българите в чужбина и на извънпарламентарната опозиция. Според него се спекулира с формулировката, че се е искало приемане на текстове от промените по принцип. „Поправките бяха дефинирани конкретно. Бяха представени на вниманието на комисията, но видите ли двамата колеги от БСП, защото не си мислете, че пълният състав на членовете на Правна комисия от БСП участваше в този дебат. Даже аз се радвам, че до края на дебата останаха двама от вашите общо шест представителя в Комисията по правни въпроси. Останаха, но, уви, за съжаление очевидно неработоспособни. Целейки да създават бих казал обществен продукт за извън правната работа на комисията, обясни народният представител. Данаил Кирилов допълни, че има атаки от страна няколко правни кантори, една от които обслужваща БСП.", "date": "2019.02.14", "title": "Данаил Кирилов: Двама от шестимата членове на БСП бяха неработоспособни в правната комисия"}
{"url": "https://www.faktor.bg/bg/articles/ns-othvarli-promenite-na-dps-za-poveche-izbiratelni-sektsii-v-turtsi", "text": "Парламентът отхвърли предложенията на ДПС за промени в Изборния кодекс, свързани със секциите извън страната. Основното, което предлагаха от ДПС е да се даде възможност по преценка на дипломатическите и консулските представителства в чужбина, да бъдат образувани избирателни секции извън представителствата, когато не по-малко от 40 избиратели са подали заявление за гласуване. При избори за Европейски парламент предложението важи само за секции в страни-членки на ЕС. Преди това Хамид Хамид от ДПС заяви, че всеки ден България я напускат стотици хиляди граждани, а българската диаспора извън страната надвишава 2,5 млн. души. \"Нека не лимитираме правата им. Предлагаме ред за откриване на секционни избирателни комисии извън граница. Ред, който съществуваше преди да бъде въведен т. нар. лимит за откриване на брой секции в една страна извън територията на Република България и ЕС. Лимит, който фактически води до лишаване от право да гласуваш. Може би подобен лимит и подобно ограничаване на права и лишаване от права има моя скъп приятел Крум Зарков“, каза още Хамид.", "date": "2019.02.14", "title": "НС отхвърли промените на ДПС за повече избирателни секции в страни извън ЕС"}
{"url": "https://www.faktor.bg/bg/articles/stefan-tafrov-da-poprechim-na-lyubovnata-pregradka-mezhdu-gerb-dps-i-patriotite", "text": "Дипломатът Стефан Тафров, който преди дни спечели вътрешните избори на \"Да, България\" за кандидати за евродепутати, написа във \"Фейсбук\" преди минути: Ние от Демократична България ще бъдем пак пред парламента днес от 18 часа, елате и вие. Да спасим преференцията, да попречим на любовната прегръдка между ГЕРБ, ДПС и Патриотите.", "date": "2019.02.14", "title": "Стефан Тафров: Да попречим на любовната прегръдка между ГЕРБ, ДПС и Патриотите"}
{"url": "https://www.faktor.bg/bg/articles/novini/balgariya/raydovski-vmesto-lokumi-za-gebrev-gen-boyadzhiev-da-razkazhe-za-grabezha-s-banev-a-gestapoto-za-multigrup", "text": "Не се вълнувам и интересувам кой, как и дали е бил отровен оръжейният търговец Гебрев. Но ми става смешно, че при такива скандали винаги в медийното пространство като по команда се появяват едни и същи хора, отдавна преминали нивото на своята некомпетентност(с редки изключения, б.а.). Но те раздават мъдри мисли и оценки, на базата на своите лични политически, партийни, корпоративни и сексуални интереси. Несъстоятелно и жалко е да ни облъчват хора, които нямат необходимата обективна и достоверна информация, но и никога не са били компетентни и експерти в  този сегмент на световния шпионаж. Това заяви пред Faktor.bg бившият разузнавач Красимир Райдовски. Повод за реакцията му е медийната канонада от „експерти” по скандала „Скрипал-Гебрев”.  Необяснимо е, че от всички телевизии преливат мъдрите мисли на уважавания генерал и разузнавач, българския Ким Филби – Тодор Бояджиев. За мен, а и за обществото е много по-приемливо Бояджиев да обясни своето присъствие в ръководните органи на АКБ „Форест”. Да каже - как се стигна до там, че главният бос на компанията днес е в следствения арест. Бояджиев вместо да разтяга шпионски локуми, по-лесно може да обясни как и с неговото съучастие бяха съсипани над 100 предприятия от българската индустрия, приватизирани от Банев. А в сферата на шпионажа би следвало да обясни и да поеме личната вина за провала на българския разузнавач Пеньо Костаднов в Ню Йорк, но и за годините, които той прекара в щатски затвор, посочва Райдовски. Според него другият активиран специалист по всичко е Димитър Иванов, наречен Гестапото.  Единственият награден българин за 100 години КГБ  би бил много компетентен, ако разкаже за своето  участие като вицепрезидент в „Мултигруп”, както и за дейността на структурата на Илия Павлов срещу държавата. „Мултигруп”, която той даде по-късно като пример за корупция, но след като беше изгонен от компанията. Ако услужливите медии го бяха чули как се заканва през 1996 г. че ще нарита журналистите в гъз...те, разказвайки на своята близка проф. Светлана Шаренкова, едва ли днес щяха да му дават трибуна, за да прокарва личните си идеи, казва още Райдовски. Според него най-смехотворно от всички „експертни” твърдения било, че Гебрев е конкурент на руския военно промишлен комплекс.", "date": "2019.02.14", "title": "Райдовски: Вместо локуми за Гебрев, ген. Бояджиев да разкаже за грабежа с Банев, а Гестапото за „Мултигруп”"}
{"url": "https://www.faktor.bg/bg/articles/poslanichkata-na-venetsuela-u-nas-brani-maduro-stigalo-che-v-stranata-nyamalo-umreli-ot-glad", "text": "Посланикът на Венецуела в София отхвърля версията, че латиноамериканската страна е изнасяла свои капитали у нас. По думите на Ориета Капони информацията, че милиони евро от Държавната петролна компания са били прехвърлени в сметка в българска банка е част от мащабната стратегия на Съединените щати срещу Венецуела.  \"Нямам официална информация, която да съм получила, за пристигане на пари в България. Това е част от престъпната политика на Съединените щати да блокират парите на венецуелския народ. Новината е част от преследването на Съединените щати срещу Венецуела. Част от медийната и икономическа война срещу Венецуела. И нека ви кажа още нещо. САЩ се борят за демокрация само в страните с много природни ресурси. Знаем какъв е резултатът от тази тяхна борба за демокрация. Знаем какво стана в Ирак, в Либия\", заяви дипломатката пред БТВ. \"Затова вярвам, че историята ни подсказва какво Съединените щати правят за народите и предполагаемата им демокрация. Единственият им интерес да сме в центъра на всичко е петролното ни богатство. Венецуела има най-големия резерв на петрол в света. Втори сме в света по запас от злато\", отбеляза Капони. Тя брани с пот и кръв Николас Мадуро, който я е изпратил в страната ни и констатира, че той спечелил избори с 6 млн. гласа, а Гуейдо бил никой. На въпрос, как ще обясни разликата в богатствата, с които разполага Венецуела и бедния народ по улицата. Цинично, Капони заяви, че едва ли не нямало бедни хора, тъй като не умирали от глад.", "date": "2019.02.14", "title": "Цинизъм! Критерият на венецуелската посланичка: Няма бедни в страната ми, щом не умират от глад"}
{"url": "https://www.faktor.bg/bg/articles/bivsh-direktor-na-tssbop-vnushana-savpadenie-e-che-fedotov-e-bil-v-balgariya-kogato-na-gebrev-mu-e-stanalo-losho", "text": "Случаят \"Гебрев\" е предизборен ход в полза на статуквото, заяви пред БНР Тихомир Стойчев – бивш директор на Централната служба за борба с организираната престъпност. Интересно е защо подобни бивши директори по правило оправдават или омаловажават дейността на руските \"бойци на тихия фронт\". Така ли са работили и като шефовде? „Хората в сегашната власт много добре знаят какво се е случвало през годините. Няма какво ново да излезе по случая. Не съм убеден дали Великобритания ще стигне до нещо съществено, освен това, което вече пуснаха в пространството“, коментира той в предаването „Преди всички“ на програма „Хоризонт“ на БНР. Според него е съвпадение това, че Федотов е бил в България, когато на Гебрев му е станало лошо. „Става въпрос за милиарди в тези бизнеси, включително в България, които са навън и които през офшорни фирми сега управляват икономиката на държавата и политиката. В същото време ние си играем на отравяне на разни зрънца от върха на айсберга“, коментира Тихомир Стойчев. Той припомни, че и преди и след 1989 г. е имало криминален пазар на стоки и услуги. „От българската система се възползват и чужди фирми. Част от лицата, подобни на тези, които сега оскандаляват пространството, са работили и в тогавашните условия, а след 10 ноември започват да работят в съвсем други пазарни условия. Това им позволява безконтролно да се включват в някои нови сделки и позиционирания. Тези хора винаги са знаели, че стъпват по тънък лед, на рискови пазари“. „Някогашните държавни и партийни елити не са могли да се възползват в старата система по този начин да капитализират позиции. В новите условия, когато социалната държава вече не съществува и когато тя не се намесва в тези пазари, за да ги регулира, контролира и гарантира, че всичко като свръхпечалби ще отиде към фиска на държавата, днес избуяват частни интереси, включително в най-високите нива на политическите елити. Това е голяма геополитическа игра“, каза Стойчев.", "date": "2019.02.14", "title": "Екс директор на ЦСБОП: Съвпадение е, че Федотов е в България, когато на Гебрев му е станало лошо"}
{"url": "https://www.faktor.bg/bg/articles/rashidov-izbuhna-v-ns-sreshtu-mlad-deputat-ot-bsp-komsomolets-koy-si-ti-che-da-me-narichash-shayka", "text": "\"А бе, младеж, комсомолец, кой си ти, че да ме наричаш шайка? Не съм живял 68 години, че да ме наричат по този начин\". Това заяви Вежди Рашидов в парламента по време на дебатите за второто гласуване на промени в Изборния кодекс. Той се ядоса на изказване на Явор Божанков от БСП. Цвета Караянчева едва успя да укроти младия народен представител.  \"Не ми заеквай, на тези години не може да ме наричаш шайка. Вчерашано момченце...\", изригна Рашидов. Група депутати от редиците на социалистите наобиколи скулптора. Караянчева и квесторите все пак успяха да овладеят екстремната ситуация. Божанков се извини на Рашидов и обеща повече да не се обръща към него с подобни думи. Според 28-годишния депутат, с промените в кодекса щяла да се наруши демокрацията. Таско Ерменков обаче продължи с грубия тон и констатира, че управляващите искали да превърнат Темида в \"проститутка\".", "date": "2019.02.14", "title": "Скандали в парламента за Изборния кодекс, депутатите говорят за \"проститутки\" и \"комсомолци\""}
{"url": "https://www.faktor.bg/bg/articles/polskiyat-prezident-uvelichavane-se-prisastvieto-na-amerikanski-vaorazheni-sili-na-nasha-teritoriya-video", "text": "Може да се очаква увеличаване на присъствието на американски въоръжени сили на полска територия. Все още се обсъждат параметрите.  Това заяви полският президент Анджей Дуда след срещата си с американския вицепрезидент Майк Пенс. Двамата се срещнаха в полската столица Варшава, където се провежда конференцията за Близкия изток.  Със задоволство по време на съвместната пресконференция двамата отбелязаха желанието и от двете страни за сътрудничество.  Те посетиха американски и полски войски, разположени във военна база във Варшава и присъстваха на подписването на споразумение за Полша за закупуване на 20 ракетни установки HIMARS от американския производител Lockheed Martin. Пенс и Дуда обсъдиха и енергийното и икономическото сътрудничество", "date": "2019.02.14", "title": "Полският президент: Увеличава се присъствието на американски въоръжени сили на наша територия (ВИДЕО)"}
{"url": "https://www.faktor.bg/bg/articles/parlamentat-ne-sabra-kvorum-za-da-zapochne-zasedanie", "text": "Парламентът не събра кворум, за да започне заседание, предаде Агенция „Фокус“. В зала се регистрираха 110 народни представители, при необходими 121. Следващата регистрация е след 10 минути.  По програма депутатите трябва да се занимаят с второто четене на промените в Изборния кодекс.", "date": "2019.02.14", "title": "Парламентът не събра кворум, за да започне заседание"}
{"url": "https://www.faktor.bg/bg/articles/do-obyad-shte-bade-slanchevo-sled-obyad-oblachnostta-shte-se-uvelichi-i-na-otdelni-mesta-shte-ima-slabi-prevalyavaniya-ot-dazhd-i-snyag", "text": "Днес до обяд облачността ще е разкъсана, над много райони до слънчево. След обяд облачността от североизток ще се увеличава и вплътнява, но привечер на отделни места, главно в североизточните райони, ще има слаби превалявания от дъжд, а в планинските - от сняг.  Ще духа слаб до умерен северозападен вятър, който в Източна България привечер ще се ориентира от север. Атмосферното налягане след обяд ще се понижава, но ще остане по-високо от средното за месеца. Максималните температури ще са от 4° до 9°, за София - около 5°. По Черноморието преди обяд ще има слънчеви часове, но по-късно през деня облачността ще се увеличава и вплътнява. Едва привечер на отделни места, главно по Северното Черноморие, ще превали слаб дъжд. Ще духа до умерен вятър от северозапад, който постепенно ще се ориентира от север. Максималните температури ще са 6°-8°. Температурата на морската вода е 6°-7°. Вълнението на морето ще е 2-3 бала. Над планините преди обяд ще е предимно слънчево, но след обяд облачността ще се увеличава и вплътнява. Привечер, на отделни места, ще има слаби валежи от сняг. Ще духа силен вятър от север-североизток. Максималната температура на височина 1200 метра ще е около минус 2°, на 2000 метра – около минус 7°.", "date": "2019.02.14", "title": "До обяд ще бъде слънчево, след обяд облачността ще се увеличи и на отделни места ще има слаби превалявания от дъжд и сняг"}
{"url": "https://www.faktor.bg/bg/articles/borisov-i-zaharieva-izkazaha-saboleznovanie-na-zaginalite-v-zverskata-katastrofa-v-makedoniya", "text": "Премиерът Бойко Борисов и Екатерина Захариева изказаха съболезнования на близките на загиналите в зверската автобусна катастрофа в Македония, в която загинаха 14 души вчера.  \"С прискърбие научих, че по пътя Гостивар-Скопие изгубиха живота си 13 души. Изразявам съболезнования на близките на загиналите и скорошно оздравяване на пострадалите\", пише във Фейсбук министър-председателят. \"Най-искрени съболезнования във връзка с автобусната катастрофа на магистралата Скопие - Тетово. Пожелавам бързо възстановяване на всички ранени. С цялото си сърце споделям мъката по загиналите, моите мисли остават с всички, които днес са загубили член на семейството си или приятел\", написа в социалната мрежа Захариева.", "date": "2019.02.14", "title": "Борисов и Захариева изказаха съболезнования за загиналите в зверската катастрофа в Македония"}
{"url": "https://www.faktor.bg/bg/articles/agov-borisov-da-nameri-nachin-da-mahne-sotir-tsatsarov-za-da-spasi-reputatsiyata-na-stranata-ni", "text": "\"Мадуро беше избран с фалшифицирани избори. Той подмени народното събрание във Венецуела\". Това заяви пред БТВ журналистът Асен Агов. По повод защитата на Мадуро, която преди това направи венецуелската посланичка у нас Ориета Капони. Според него думите ѝ не са толкова важни, защото и без това до две седмици тя нямало да е посланик на страната си у нас. Агов поиска оставката на шефа на ДАНС Димитър Георгиев заради провала на службите, които според него са проспали аферата с прането на пари от Венецуела през \"Инвестбанк\". Агов призова Бойко Борисов и правителството да намерят начин да отстранят по някакъв начин главния прокурор, защото държавното обвинение по думите му е тотално провалено. Бившият депутат допълни, че само с оставката на Сотир Цацаров може да се спаси репутацията на държавата ни.", "date": "2019.02.14", "title": "Агов: Премиерът да намери начин да \"уволни\" Цацаров, за да спаси репутацията на страната ни"}
{"url": "https://www.faktor.bg/bg/articles/maduro-bramna-iskam-vsichki-da-deystvat-solidarno-s-nas", "text": "Президентът Николас Мадуро заяви, че американският президент Доналд Тръмп продължава да заплашва с военна интервенция Венецуела и призова всички народи за солидарност с неговата страна, предава Anadolu Agency. Говорейки пред репортери в президентския дворец в Каракас, Мадуро припомни предишните коментари на Тръмп, които сигнализират, че военната намеса е „опция“ след като Вашингтон призна миналия месец опозиционния лидер Хуан Гуайдо за временен президент на страната. „Днес президентът на САЩ заплаши Венецуела с военна намеса. Искам всички [страни] да действат солидарно [с Венецуела]“, каза Мадуро. „Ние не сме роби, просяци и слуги на никого. Ние сме свободни жени и мъже. Тази чест, която имаме дълбоко в себе си, е най-голямата ни мотивация и удовлетворение“, каза той, като посочи „историческия героизъм“ на венецуелския народ срещу опитите на САЩ да вземат контрола над Венецуела. Тръмп заяви, че ще разгледа всички различни възможности за справяне със ситуацията във Венецуела, но не обсъди военната намеса. Коментарите на Тръмп идват на фона на продължителен дипломатически и икономически натиск на САЩ да принуди Мадуро да отстъпи властта на лидера на Националното събрание Хуан Гуайдо, който се обяви за временен президент на 23 януари.", "date": "2019.02.14", "title": "Мадуро бръмна:   Искам всички да действат солидарно с нас"}
{"url": "https://www.faktor.bg/bg/articles/karolev-bi-tryabvalo-da-ima-uvolnen-vav-vanshno-zaradi-parite-ot-venetsuela", "text": "Този история покрай парите от Венецуела стана ясна вчера, но реално още преди седмица един от венецуелските депутати от опозицията разкри, че има данни, че са изнасяни огромни суми пари в сметки в чужбина, като сред тях присъства и България. Но не мога да обвинявам Външното ни министерство, че не беше запознато по случая, въпреки че поради този свой гаф би трябвало да има уволнени, но, както знаем, там никога няма уволнени. Това сподели икономистът Владимир Каролев в сутрешния блок на БНТ във връзка с откритите стотици милиони евро в банковата сметка на български адвокат. По думите на специалиста американските банки доминират над световната банкова система, поради което всяка една американска банка е длъжна да уведоми за всеки превод, който минава през нея съответните американски служби. Според Каролев именно по този начин американското разузнаване е информирало ДАНС за парите от Венецуела. ,,Мога да кажа, че е засилен контролът върху паричните преводи у нас. Всяка сума над 10 000 лева трябва да бъде декларирана и да бъде обяснен нейният произход. Така че не съм сигурен, че нашите служби са изпуснали нещо'', заяви Каролев и допълни, че няма как цялата ни банкова система да бъде проверена, тъй като в България ден се извършват стотици хиляди транзакции. ,,В крайна сметка нито един международен трафикант няма да си играе да превежда по-малко от 10 000 лева, смята икономистът. Накрая Владимир Каролев подчерта, че тази история едва ли ще навреди сериозно върху имиджа на страната ни. ,,Не вярвам да стане нещо особено, защото това не се е случило само в България. Венецуелските крадци са използвали много други банки, може да са ползвали и някоя американска. Така че тази афера не е някой голям срам за България'', заключи икономистът.", "date": "2019.02.14", "title": "Каролев: Би трябвало да има уволнен във Външно заради парите от Венецуела"}
{"url": "https://www.faktor.bg/bg/articles/harsev-balgarskite-sluzhbi-sa-znaeli-za-60-te-mln-evro-ot-venetsuela", "text": "Не е вярно, че българските служби не са знаели. Всеки трансфер над 30 000 лева подлежи на контрол в съотвествие с мерките срещу изпирането на пари. Това каза в сутрешния блок на Нова телевизия финансистът Емил Хърсев по повод информацията, че ДАНС проверява българска банка за пране на 60 млн. евро от Венецуела. Изпирането на пари е много сложно престъпление, то е последващо. За да има изпиране на пари, трябва да има предхождащо действие, свързано с пресъпно действие. Трябва да се възползваме от случая, че Венецуела е в центъра на световното внимание, за да кажем много ясно – България е място, където банките са конкурентоспособни, заяви Хърсев. В момента, в който са преведени парите, знаем, че идват пари и ни изглеждат легални – знаем, че произхождат от търговия с петрол. Българската банка е третата финансова институция, през които са минали тези пари. Ако е имало нещо нередно, предишните две финансови институции също е трябвало да го установят, посочи финансистът.   Д-р Цветан Цанев (замесеният в аферата българин – б.р.) е доктор по право, защитил е докторат в Германия, практикуваше адвокатска дейност в Швейцария. Един такъв човек много трудно би нарушил закона, подчерта Емил Хърсев. Не е много типично в една малка банка да влязат толкова милиони от Венецуела, каза Тихомир Безлов от Центъра за изследване на демокрацията. Трябва да се каже кое е това, което американската страна е казала, че е незаконно. Играта, която играят адвокатите и банките, винаги е законна, но в много случаи в края на краищата се стига до огромни глоби. Банките искат да печелят с висок риск, което в много случаи се оказва нарушение на закона, заяви Безлов. Ако се стигне до присъда, банката ще приключи със земното си съществуване, добави той.", "date": "2019.02.14", "title": "Хърсев: Българските служби са знаели за 60-те млн. евро от Венецуела"}
{"url": "https://www.faktor.bg/bg/articles/todor-kantardzhiev-ima-5-laboratorno-dokazani-sluchaya-na-morbili", "text": "До този момент има 5 лабораторно доказани случая на морбили, 4 от които са в Благоевградска област. Това каза за Радио „Фокус“ – Пирин д-р Тодор Кантарджиев, директор на Националния център по заразни и паразитни болести. Той посочи, че първият случай е при 37-годишна жена, а вторият е при 3-годишно дете, които се лекуват в Инфекциозната болница в столицата. „Останалите три случая са при деца от 1 до 2-годишна възраст от Благоевградска област, които са с доказано морбили и се лекуват в Инфекциозното отделение в болницата в Гоце Делчев“, допълни д-р Тодор Кантарджиев. По думите му 3-годишно дете, което се лекува в столицата също е заразено в Благоевградския регион. „Това показва, че са общо четири случаите на морбили в този регион“, каза още д-р Тодор Кантарджиев. Той заяви, че колегите му от Регионалната здравна инспекция в Благоевград до този момент се справят много добре. „Те навреме донесоха материалите за потвърждение в Националната референтна лаборатория. Запознати са с всичките инструктивни материали, които се намират на сайта на Националния център като са наясно как е необходимо да се взимат, опаковат и пренасят за изследване“, заяви д-р Тодор Кантарджиев. Той коментира, че причината за тези инструкции и внимателност при взетите материали е свързана с това, че изследването е генетично е необходимо и материалът да бъде съхраняван при ниска температура. „До този момент колегите от Регионална здравна инспекция – Благоевград се справят идеално“, допълни д-р Тодор Кантарджиев.", "date": "2019.02.14", "title": "Тодор Кантарджиев: Има 5 лабораторно доказани случая на морбили"}
