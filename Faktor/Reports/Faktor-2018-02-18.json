{"url": "http://www.faktor.bg/bg/articles/lavrov-iskat-da-zasmuchat-cherna-gora-v-nato-zaradi-rusofobskata-voyna", "text": "Руският външен министър Сергей Лавров заяви, че се опитват да разиграят Черна Гора като разменна монета в русофобската война, налагайки върху нея членство в Европейския съюз, предава ТАСС.   „Разбира се, тревожим се от ситуацията в Черна гора, която се опитват да разиграят като разменна карта в русофобската борба. Наложиха ѝ членството в НАТО, категорично отказвайки да проведат референдум в нея“, заяви Лавров. „Хората се страхуват, че чрез избирателните урни ще бъде изказана друга гледна точка, а не тази, която традиционните елити искат да прокарат“, допълни той, цитиран от \"Фокус\". Министърът допълни, че Русия винаги е имала добри отношения с Черна гора. „Не разбирам защо им е нужно на черногорците да влизат в тази русофобска кампания. Това остава на тяхна съвест“, подчерта Лавров. „Смятаме, че линията на това, тази територия да се въвлече, „засмуче“, колкото се може по-скоро в НАТО противоречи на всички клетвени обещания, които ни даваха, когато Германия бе обединена, че НАТО няма да се придвижи и с педя“, смята той.   „Това противоречи и на здравия разум, защото на Балканите отново се опитват да създадат конфликтна зона“, убеден е Лавров.", "date": "2018.02.18", "title": "Лавров: Искат да \"засмучат\" Черна гора в НАТО, въпреки клетвените обещания на Германия"}
{"url": "http://www.faktor.bg/bg/articles/tsvetanov-proshka-davam-na-vsichki-i-proshka-iskam", "text": "Приятели, в днешния ден на Сирни Заговезни, прошка давам на всички и прошка искам.  Това написа на личната си страница във Фейсбук зам.-председателят на ГЕРБ и председател на парламентарната група на партията Цветан Цветанов по повод днешния ден на Сирни Заговезни.  Ето и целия пост на Цветанов: \"Приятели, в днешния ден на Сирни Заговезни, прошка давам на всички и прошка искам. Ако волно или неволно съм сгрешил пред някой от вас - прощавайте! И Господ да прощава!\"", "date": "2018.02.18", "title": "Цветанов: Прошка давам на всички и прошка искам!"}
{"url": "http://www.faktor.bg/bg/articles/tramp-ako-fbr-ne-se-zanimavashe-s-rusiya-mozheshe-da-predotvrati-ubiystvata-vav-florida", "text": "Президентът на САЩ Доналд Тръмп заяви, че ФБР е можело да спре стрелеца, убил 17 души в гимназия във Флорида, ако е прекарало по-малко време, работейки над руското разследване, пише The Hill.   „Тъжно е, че ФБР пропуснаха толкова много сигнали, изпратени във връзка със стрелеца. Това е неприемливо. Прекарва се твърде много време в доказване на връзката между предизборната ми кампания и Русия, а такава няма. Връщайте се към основната си работа и ни направете горди“, написа Тръмп на профила си в социалната мрежа „Туитър“. ФБР по-рано призна, че не е следвало „протокола“, когато получава сигнал, че 19-годишният Николас Круз е готвил нападението над гимназия „Марджъри Стоунман Дъглас“ в Паркланд, Флорида. Мнозина конгресмени призовават за разследване във ФБР след като се разбра, че то не е реагирало на сигналите.   Американските власти повдигнаха 17 обвинения в предумишлено убийство на 19-годишния Никълъс Крус. Крус е заподозрян за убийството на 17 души при стрелбата в училището \"Марджъри Стоунман Дъглас\" в Паркленд, Флорида. Сред загиналите има деца и възрастни хора. Нападателят влязъл в училището в сряда следобед и открил огън. Телата на 12 души са открити в училището, двама души са убити извън сградата, един на улицата и двама са починали в болница от получените огнестрелни рани. 15 души са пострадали.", "date": "2018.02.18", "title": "Тръмп: Ако ФБР не се занимаваше с Русия, можеше да предотврати убийствата във Флорида"}
{"url": "http://www.faktor.bg/bg/articles/vanshno-podgotvya-sreshta-mezhdu-borisov-i-tramp", "text": "Подготовката на среща между американския президент Доналд Тръмп и българския премиер Бойко Борисов винаги е в ход, обяви пред БНР зам.-министърът на външните работи Георг Георгиев. Той допълни, че българската дипломация поддържа контакти на високо ниво с администрацията на Тръмп и този въпрос постоянно се поставя пред американската страна.   В удобен момент такава среща ще се състои, убеден е зам.-министърът. По отношение на това дали двамата ще се видят в България, или по-вероятно във Вашингтон, Георгиев каза, че това са технически детайли, които не са толкова важни. По-важното било, че американската администрация приема много добре българския премиер.   Коментарът за планираната среща между Борисов и Тръмп на заместника на Екатерина Захариева идва броени дни след визитата на българската делегация, начело с шефа на депутатите от ГЕРБ Цветан Цветанов и столичния кмет Йорданка Фандъкова, във Вашингтон. Посещението в столицата на САЩ бе свързано с традиционната Молитвена закуска, давана ежегодно от американския президент.", "date": "2018.02.18", "title": "Външно подготвя среща между Борисов и Тръмп"}
{"url": "http://www.faktor.bg/bg/articles/novini/svyat/kakvo-pokazva-klaneto-kray-efrat", "text": "Още през февруари 2015 г. Павел Фелгенгауер, един от най-сериозните военни експерти в Руската Федерация (РФ), публикува становище за състоянието на въоръжените сили.  Руските въоръжени сили продължават сериозно да изостават от стандартите за съвременна война. Програмата за модернизация до 2020 г. не постига сериозни резултати, което се вижда при бойните действия в Донбас. Там руските редовни войски и наемните сепаратисти воюват като бащите си преди 50 години. При сблъсък с модерните армии на западните държави руските въръжени сили ще претърпят жестоко поражение.  Даже „учтивите зелени човечета”, специалните части, нямат надеждна екипировка, оръжие и свързочни средства. РФ не произвежда качествено оръжие, броня и боеприпаси. Няма модерни снайперски пушки и добри снайперисти. Само ФСБ (КГБ) притежава вносни оръжия и патрони.  Руските танкове са боядисан скрап. Затова се правят опити за нови образци като „Армата”, който аварира на парад. Само изостанали държави купуват руски танкове.  Руската авиация няма способности да поддържа сухопътните части, особено нощем и в лошо време. Най-сериозни са проблемите при самолетните двигатели, където изоставането нараства. Русия така и не произведе надежден съвременен радар. В момента руските въоръжени сили са на равнището на пакистанските. Притежават ядрено оръжие, ракети и подводници. Колко от тях биха били ефикасни при ядрен конфликт, никой не може да гарантира. Руските военачалници нямат ясна представа за философията на съвременната война. Евентуалният сблъсък между руски войски и сили на НАТО би заприличал на Този анализ бе публикуван преди три години. Ако оттогава са станали някакви промени, те не са били към по-добро. РФ продължава да деградира в икономиката, социалната сфера и науката. Военната област няма как да бъде изключение. Събитията край р. Ефрат осветиха повечето недъзи на руските въоръжени сили. Няма смисъл кресливите руски патриоти да си градят илюзии, че паравоенните формирования са зле, но редовните руски войски са „голяма работа”. Не е така. Няколко думи към украинските приятели. Имайте предвид, че т. нар. 1-и и 2-и армейски корпуси (съставени от „отпускари” от руските въоръжени сили и от наемници), които се бият срещу вас, са толкова слаби, колкото „хибридните” войски на РФ в Сирия. Надявам се, че след Ефрат ще има подобни сражения в Донецк и Луганск. Длъжни сте да се подготвите с подкрепата на съюзниците от НАТО.", "date": "2018.02.18", "title": "Какво показва клането край Ефрат?"}
{"url": "http://www.faktor.bg/bg/articles/reneta-indzhova-ot-tazi-verolomna-ataka-na-pravitelstvoto-tryabvashe-da-ima-posledstviya-a-takiva-ne-vidyahme", "text": "От тази \"вероломна атака\" на правителството, както заяви премиерът Борисов по повод въпросите, които отправи президентът Румен Радев към премиера Бойко Борисов дали има общи бизнес интереси с Делян Пеевски от ДПС и дали урежда обществени поръчки в негова полза, трябваше да доведат до самосезиране на главния прокурор и проверка, трябваше да видим последствия, а такива не видяхме, заяви по бТВ бившият служебен премиер на България Ренета Инджова. Главният прокурор най-малкото трябваше да се самосезира вследствие на такова изказване, защото не е направено от кой да е, а от президента на републиката. \"На всички обаче е известно, че прокуратурата е неработеща институция на страната или че работи срещу законите на правовата държава. Този сблъсък обаче между двамата държавни мъже по никой начин не беше експониран и не притесни никого\", продължи тя коментара си.  Според нея, провокацията идва от премиера. \"Казаните от президента неща в една правова държава щяха да бъдат разяснени. Аз сега не мога да ги коментирам. Ако мен ме бяхте повикали, след като институциите и властите са се самосерила, щях да имам отношение\", посочи Инджова. Ако се казват такива неща от президента, той трябваше да бъде поканен в НДК-тауър и да каже какво е имал предвид, когато говори тези неща. Поканихте ли г-н Тимерманс, който е първи вицепрезидент на Европейската комисия , поканихте ли главния прокурор, отправи Инджова въпроси към водещия на \"120 минути\".  Тя продължи: \"Известно е, че почва по света една операция, по която ще бъдат занулявани активи, ще бъдат променяни валутни съюзи,у ще има може би нов валутен или финансов режим. Но във всички случаи ЕС коя ситуация предпочита? Да чака и да види в структурата му как влизат престъпни елементи, или е необходима една операция \"чисти ръце\"? Ако президентът не продължи това, което е започнал, го очаква погром. Капаните са непрекъснато, шантажите са непрекъснати. Търси се едно говорене да утеши публиката  и да продължи по-нататък, завърши Инджова.", "date": "2018.02.18", "title": "Ренета Инджова: Ако президентът не продължи това, което започна, го очаква погром"}
{"url": "http://www.faktor.bg/bg/articles/belarus-predlozhi-da-izprati-10-000-mirotvortsi-v-donbas", "text": "Беларуският президент Александър Лукашенко предложи да изпрати 10 000 миротворци в размирния украински район Донбас. \"Ако на страната ми беше поръчана роля за урегулиране на този конфликт, даже съм говорил с президентите на Украйна и Русия Петро Порошенко и Владимир Путин, защото от тях зависи много: не разчитайте, че аз ще заема нечия страна. Аз ще изпълнявам точно това, за което се договорят двамата президенти“, каза Лукашенко по повод процеса с кризата в Донбас и възможността за изпращане в региона на мисия на ООН. По неговите думи беларуски миротворци са готови да участват в миротворческа мисия, ако е налице съответната договореност за това.", "date": "2018.02.18", "title": "Лукашенко: Аз ще изпълнявам само това, което договорят Порошенко и Путин"}
{"url": "http://www.faktor.bg/bg/articles/viktor-orban-poklon-na-balgarskata-pravoslavna-tsarkva-za-borbata-y-sreshtu-islyamizatsiyata", "text": "„Християнството е последният шанс за Европа. Няма да се подчиня на Брюксел, на Берлин и на Париж за мигрантите. Защото нов тъмен облак от Африка е надвиснал над Европа. Няма да позволя Унгария да загуби своята идентичност и да стане жертва на интернационалисти. Неолибералният модел, който иска да разсипе семейството, да посегне на суверенитета и на християнство не успя”. Това каза премиерът на Унгария Виктор Орбан в годишния си отчен пред нацията, който прави всяка година през февруари на живо пред публика по националната телевизия, съобщи за Епицентър. бг Георги Марков, депутат от ГЕРБ.   Пред препълнена залата с млади хора Орбан, който утре пристига в София, заяви: „С най-голямо уважение се обръщам към Българската православна църква и я поздравявам в борбата й срещу ислямизацията. Поклон пред БПЦ! Възхищавам й се!  Поздравявам България за опазване на границата на ЕС и утре ще занеса на София пакет от мерки за защита на границата и засилваане на сигурността срещу настъплението на теоризма и миграцията”.   „Аз съм отявлен антикомунист,  подчерта Орбан, но не мога да не изразя съжаление за състоянието  на социалистическата партия в Унгария, която има под 10% влияание и е член на лявата интернационална партия. Но за нас няма по-важно от нашия народ и нашата идентичност. С нашата политика за насърчаване на семейството успяхме да постигнем за 8 годинии 46% ръст на раждаемостта. Това е в резултат на грижите за младите хора, за семействата, които се насърчават специално с 3000 евро за трето дете, с 6 годишни платени отпуски за майките и с 25% намаляване на режийните за семействата с деца”.   Под бурните аплодимсени на залата Орбан декларира, че „енергетиката, медиите и банките са в унгарски ръце” и обеща: „Няма да позволим на чужди финансови институции и интереси да господстват в Унгария”.   В отчета за 8-годишния период на своето управление Орбан заяви, че са дадени паспортите на 1 милион нови граждани на Унгария,  като през декември 2017 година той лично е връчил  паспорта на милионния унгарски гражданин – тава са етнически унгарци от съседните страни, които се завръщат в родината.   „Трима души много яростно захапаха Унгария, посочи Орбан и ги назова:  Мартин Шулц, Марио Ренцие Файман И тримата си счупиха зъбите. Шулц искаше да получи всичко, а днес е едно нищо.”   Орбан не се спря дотук в речта си пред нацията. Зарече се: „Ще махнем намордника на Брюксел и камшика на МВФ”.   Орбан направи отчет за 8-годишното си управление в навечерието на парламентарните избори, които са на 8 април.", "date": "2018.02.18", "title": "Виктор Орбан: Поклон на Българската православна църква за борбата й срещу ислямизацията"}
{"url": "http://www.faktor.bg/bg/articles/izklyuchiha-edin-ot-chetirite-blokove-kurskata-aets", "text": "Трансформатор на Курската АЕЦ се е възпламенил и се е задействала защитата за изключване на един от четирите действащи енергоблокове. Това не е довело до последици за потребителите, се посочва в съобщение на министерството на енергетиката на Русия, предаде БТА, цитирайки ТАСС.  На 18 февруари в 06:53 часа московско време се е задействала защитната система за изключване на един от енергоблоковете, а причината е възпламеняване на трансформатор. Според данни на министерството на енергетиката възпламеняването на трасформатора е ликвидирано, няма нарушения на условията за безопасност на експлоатацията, няма и радиационни последствия.  Руската АЕЦ е една от четирите най-мощни АЕЦ в Русия, припомня ТАСС, уточнявайки, че поради аварията работният й капацитет е намален с 1000 мегавата. За да се осигури нормативният резерв от мощности, е разпоредено да бъдат задействани мощностите на няколко ТЕЦ-а в страната.", "date": "2018.02.18", "title": "Защитната система на Курската АЕЦ е изключила един от четирите блока"}
{"url": "http://www.faktor.bg/bg/articles/sblasatsi-i-aresti-v-berlin", "text": "Сблъсъци избухнаха в Берлин, след като демонстранти се опитаха да спрат шествие на крайнодясната партия „Алтернатива за Германия“. Последваха арести. Няколкостотин поддръжници на партията се събраха на протест под мотото „Спрете ислямизацията“. Полицията се намеси, когато техни противници се опитаха да осуетят демонстрацията. Задържани са няколко от провокаторите на сблъсъците.", "date": "2018.02.18", "title": "Сблъсъци и арести в Берлин"}
{"url": "http://www.faktor.bg/bg/articles/zaginalata-pod-lavina-v-pirin-e-opitna-alpinistka-i-prevodachka", "text": "Опитна алпинистка и преводачка от френски е загиналата при падане на снежна козирка в Пирин вчера около 17 часа. 25-годишната Ния Трейман е правила преход с двама свои приятели към хижа \"Синаница\". На Момин връх по невнимание е стъпила върху снежна козирка, която се е счупила и се е образувала лавина, която я е повлякла.  Само за час до мястото са пристигнали първите 4-ма планински спасители с кучето Норд. За съжаление младата жена е намерена мъртва. Тя е опитна планинарка, изкачвала е върхове в Алпите, Пиринеите, в Грузия, а миналата година е била и в Непал. Планинските спасители са категорични, че тя е била много добре подготвена.  Ния е завършила френска гимназия и френска филология и е била преводачка. Момчетата, които са били с нея, не са пострадали. С тях тя е правила и друг път планински преходи.", "date": "2018.02.18", "title": "Загиналата под лавина в Пирин е опитна алпинистка и преводачка"}
{"url": "http://www.faktor.bg/bg/articles/zlato-za-obrachite-na-ansambala-v-moskva", "text": "Националният ансамбъл по художествена гимнастика на България спечели златен медал за съчетанието си с 5 обръча на турнира Гран При на Москва.  Симона Дянкова, Мадлен Радуканова, Теодора Александрова, Лаура Траатс и Елена Бинева се съперничиха с представителки на домакините, Финландия и Узбекистан. Те изиграха съчетанията си с незначителни грешки и получиха оценка от 18,900.  На второ място остана ансамбълът на Русия с оценка 18,600. Трети са представителките на Узбекистан - 15,900. Това е втори медал за възпитаничките на Весела Димитрова в първото международно състезание за новия сезон. Вчера (17 февруари) те спечелиха сребро в многобоя. По-късно днес те ще представят съчетанието си с топки и въжета.", "date": "2018.02.18", "title": "Злато за обръчите на ансамбъла в Москва"}
{"url": "http://www.faktor.bg/bg/articles/tezhka-zaguba-za-nay-dobriya-balgarski-tenisist", "text": "Тежка загуба за най-добрият български тенисист Григор Димитров на финала на турнира в Ротердам. Първата ни ракета отстъпи на Роджър Федерер с 2:6, 2:6. Така вече и седемте сблъсъка между двамата при професионалистите са завършвали с успех за Маестрото.   Днес първият сет започна равностойно, като Григор на няколко пъти вдигна публиката на крака с ефектни отигравания. Федерер обаче стигна до пробив в петия гейм, който затвърди. Димитров загуби подаването си и в седмия гейм и в крайна сметка швейцарският Маестро затвори частта при 6:2.   Димитров рухна във втория сет и веднага позволи на Федерер да го пробие. Маестрото продължи да доминира и стигна пробив и в петия гейм. Получи се повторение на резултата от първата част - 6:2 за швейцареца.", "date": "2018.02.18", "title": "Тежка загуба за най-добрия български тенисист"}
{"url": "http://www.faktor.bg/bg/articles/desi-banova-istoriya-na-rosen-plevneliev-e-mnogo-pokazatelna-otkade-tragva-i-dokade-stiga-s-truda-si-i-ambitsiyata-si", "text": "Дори аз самата понякога не мога да повярвам, че съм правила едно и също нещо 20 години. Смятам, че когато човек излезе от зоната си на комфорт, тогава се случват хубавите неща, сподели пред Нова телевизия чаровната половинка на бившия президент Росен Плевнелиев - Деси Банова.  \"Научих се на дисциплина. Ставането в 4 през нощта за прогнозата, не е лесно нещо. Бях канена на редица международни форуми по темите за климата. Това остава сред основните ми интереси”, призна Банова. \"Аз принципно не съм рисков човек. Знам, че промяната в повечето случаи е нещо позитивно, но ми е трудно да я направя. И в професионален и в личен план правя голяма промяна. Сигурно много хора правят връзката между двете неща, но няма такава. Така се случи. Понякога си казвам: \"Това сън ли е?\", разкри тя.   \"Българинът има ниско самочувствие, а това не трябва да е така. Аз на няколко пъти вече оценявам България. Имаме хиляди позитиви и никой не си дава сметка за това. За жалост ми се наложи да ходя в болница в чужбина, но там е толкова сложна здравната система, че понякога може да ти се наложи да чакаш няколко месеца. Тук не е така\", каза Банова. \"Росен също е бил в чужбина и се е върнал. Той буквално тръгва със счупена \"Лада\" за Германия и неговата история е много показателна от къде тръгва и докъде стига с труда си и амбицията си. Той не е знаел езика, а в момента аз му се възхищавам как говори немски. Тормозех го да ми помага с немския, защото преди го знаех, но като не го практикувам, съм го забравила\", призна Банова.  \"Много биват преиначавани нещата за отношенията ни. Много неща казахме все пак. Това е много смело за човек, който е бил на неговата позиция - да каже, че има такава промяна в личния си живот. Той гледа вече много по-различно на нещата, след всичко, което му се е случило. Трябваше да го подкрепя в това да признаем за връзката си, защото иначе щяха постоянно да ни следят папараците. Няма какво да крия\", обяви тя.  Тя призна, че е имала комични ситуации със следящите я журналисти. \"Един папарак катастрофира, защото ме следеше до последно. Аз паркирах и той паркира. Аз тръгнах към него, за да го питам какво иска от мен, но той побягна с автомобила си и се удари в един бордюр, строши предницата на колата си. Тогава си дадох сметка, че животът ми тотално се е променил. За добро или за лошо станах много по-обсъждана и любопитна за папараците. Дъщеря ми се стресна от това, че на всяка корица и всеки вестник бяхме на първа страница. Тя ми каза \"Мамо, аз не искам да ме снимат\", завърши Банова.", "date": "2018.02.18", "title": "Деси Банова: Историята на Росен е показателна откъде тръгва и докъде стига с труда си и амбицията си"}
{"url": "http://www.faktor.bg/bg/articles/provezhda-se-43-iya-festival-na-kukerite-i-maskite-v-aydemir", "text": "Около 200 души, организирани в кукерски групи и индивидуални изпълнители, взеха участие в 43-oто издание на Фестивала на кукерите и маските в село Айдемир, Силистренско. Фестивалът бе проведен навръх Сирни Заговезни. Гости във второто по големина българско село бяха пазители на традициите от Разградско, Провадийско и съседните села.", "date": "2018.02.18", "title": "Фестивал на кукерите и маските навръх Сирни Заговезни"}
{"url": "http://www.faktor.bg/bg/articles/borisov-azerbaydzhan-e-s-klyuchova-rolya-za-diversifikatsiyata-na-energiynite-dostavki-v-evropa", "text": "\"България отдава голямо значение на отношенията си с Азербайджан и счита страната за приоритетен партньор предвид големите перспективи за развитие на сътрудничеството в различни области от взаимен интерес“. Това заявява премиерът Бойко Борисов в интервю за азербайджанското издание Trend, цитирано от \"Фокус\".   \"Като се имат предвид силните връзките между нашите две страни и съществуващата правна рамка за сътрудничество, ние вярваме, че сегашното ниво на двустранната търговия не съответства на потенциала на България и Азербайджан и ние бихме искали да засилим търговските и икономически отношения, включително чрез съвместни Междуправителствена комисия по икономическо сътрудничество“, отбеляза министър-председателят. Борисов е убеден, че има голям потенциал за сътрудничество с Азербайджан в областта на диверсификацията на източниците и маршрутите на енергийните доставки. \"На 16 януари 2018 г., по време на посещението си в Баку, аз имах честта да участвам с азербайджанския си колега Артур Расизаде на официалното откриване на редовните полети между Баку и София. Сигурен съм, че то ще насърчи развитието на отношенията между България и Азербайджан в сферата на туризма“, добави премиерът. „България има интерес от изпълнението на стратегически проекти за транспортна инфраструктура на енергия като \"Южния газов коридор\", свързващ Европа и Азербайджан“, заяви Борисов. \"Високо оценяваме ролята на Азербайджан за осигуряването на енергийната сигурност и диверсификацията на доставките на природен газ в Европа и България\", допълни той. Министър-председателят отбеляза, че Азербайджан е не само основен източник на газ, но също така играе ключова роля в осъществяването на проекта \"Южен газов коридор\", който ще гарантира енергийната сигурност на Европа.   Освен това Борисов добави, че България и Азербайджан са установили силно партньорство в областта на енергетиката. „Ярък пример за това партньорство е договорът между българската компания „Булгаргаз“ и държавната петролна компания SOCAR за доставки на природен газ от Азербайджан до България от 2020 г.“, допълни министър-председателят. \"Ние очакваме, че изграждането на газовия интерконектор Гърция-България (IGB) от които България ще получи азербайджански газ ще започне през юни 2018 г.. По този начин, ще бъде гарантирана доставката в България на един милиард кубически метра природен газ годишно в рамките на втория етап на развитието на азербайджанското газово находище „ШахДениз\", - допълни Борисов. Премиерът смята, че железопътната линия Баку-Тбилиси-Карс ще допринесе за разширяването на икономическото сътрудничество между България и Азербайджан. \"Ние виждаме железопътната линия като стратегически транспортен проект, който може да бъде от полза не само за Азербайджан, Грузия и Турция, но и за България и другите европейски страни\", каза премиерът. Борисов припомни, че Европейският съюз приветства откриването на железопътната линия Баку-Тбилиси-Карс и по-нататъшно подобряване на транспортните връзки между България, Турция, Грузия, Азербайджан и Централна Азия. „България има интерес да развива двустранните търговски и икономически отношения с Азербайджан и възнамерява да използва максимално възможностите за съвместни“, убеден е Борисов. Той отбеляза, че въпреки отрицателните последици от световната финансова и икономическа криза България успява да запази макроикономическа и финансова стабилност.   \"В България имаме най-благоприятните данъци в ЕС, както и високо квалифицирана работна ръка. Правителството също така предприема редица допълнителни мерки за насърчаване на чуждестранните инвестиции. Има голям потенциал за инвестиции в такива области като енергетиката - газификацията и разпределението на газ, строителството, туризма, недвижимите имоти, селското стопанство и хранително-вкусовата промишленост, фармацевтичните продукти и редица други направления“, заключи Борисов.", "date": "2018.02.18", "title": "Борисов: Азербайджан е с ключова роля за диверсификацията на енергийните доставки в Европа"}
{"url": "http://www.faktor.bg/bg/articles/nyama-da-dupchim-bilet-za-bagazh-otpada-i-globata-ot-40-lv", "text": "Обмислят се нови правила в градския транспорт в столицата напролет, съобщи бТВ. Пътниците няма да си дупчат билет и за багажа. Според изискванията на Столична община куфарът трябва да отговаря на определени размери, за да се купи билетче, само че едва ли всеки пътник носи рулетка, за да измери куфара си. Ако се качите с багаж, трябва да перфорирате билет и за него, ако сборът от дължината, широчината и дълбочината на куфара ви са повече от 140 сантиметра. Чужденците обаче, като Хен, който идва от Израел, не подозират, че багажът им трябва да отговоря на определени размери и че може да бъдат глобени. За наредбата не знаят и българите. Напролет от Столичната община мислят да премахнат изискването. „Разчитаме на самосъзнанието на всеки, че в градския транспорт се превозват багажи, които не притесняват и не затрудняват пътуването на всички останали пътници”, отбеляза зам.-кметът по транспорта Евгени Крусев. Предстои куфарите да не бъдат таксувани като хора. Ще падне и глобата от 40 лв.", "date": "2018.02.18", "title": "София: Няма да дупчим билет за багаж, отпада и глобата от 40 лв"}
{"url": "http://www.faktor.bg/bg/articles/obshtestvo/ulitsata/tri-tira-se-udariha-leko-na-patya-sled-botevgrad-kam-magistrala-hemus", "text": "Три тира с турска регистрация леко са се ударили и усукали на пътя след Ботевград, посока автомагистрала „Хемус“. Сигналът за пътния инцидент е получен днес към 12 ч. Няма пострадали. На място полицейски екипи извършват оглед и изясняват причините. Движението в района се осъществява в една лента и се регулира от служители на реда.", "date": "2018.02.18", "title": "Три тира се удариха леко на пътя след Ботевград към магистрала „Хемус”"}
{"url": "http://www.faktor.bg/bg/articles/petak-13/shte-pozvolim-li-novi-predateli-na-levski-da-vdignat-pametnik-na-ubietsa-mu-lazhko-pasha", "text": "В навечерието на поредната годишнина от обесването на Васил Левски няма как да не си дадем ясна сметка, че нови предатели се опитват да издигнат в София паметник на един от най-големите виновници за гибелта на Апостола – граф Игнатиев. С антибългарската идея се е нагърбил инициативен комитет, обяви известната русофилка Светлана Шаренкова. Тя е член на Националния съвет на БСП,  председател на Форум България-Русия (от 2002 г.), заместник-председател на Федерацията за приятелство с народите на Русия и ОНД, издател на „Русия днес / Россия сегодня“. Няма съмнение, че нейната инициативност съвсем не е самотна, а зад предателската идея стоят и другарите от БСП, президентството, гвардията русофили и всички, които се надпреварват да бъдат слуги на Кремъл. Шаренкова твърди, че от 1902 година има решение да се построи паметник на руския граф в София, но идеята все още не е реализирана. Тя внушава още, че имаме дълг, който трябва да изпълним, точно през 2018, когато се навършват 140 години от Освобождението  на България. Инициаторката вече е подала документи и чака Столична община да определи място. Харесали си няколко терена в столицата, а единият е  градинката на църквата „Св. Седмочисленици”.  Редно е да построим един достоен паметник на един голям приятел на България. Той се е борил за националния ни идеал – Санстефанска България, убеждава Шаренкова. Паметник на Лъжко паша, както са го наричали саркастично турците, е равносилно на ново още  и то 142 години, след обесването му. Кога, ако не на днешния ден, когато според последните изследвания на историците е увиснал на бесилото, трябва да си дадем ясна сметка  в какво безродие се опитват да ни вкарат шепа безумци. Как може подобна  предателска инициатива да бъде посветена на 140-годишнината от Освобождението ни? Абсурдно и престъпно е да се отъждествяват Свободата ни с образа и делото на човека, работил най-усърдно против самосъзнанието и независимостта на българите, против националните й герои. Скандалната инициатива на Шаренкова и компания  трябва да бъде отхвърлена от Столична община като антибългарска, разделяща обществото ни. До дни такава позиция ще бъде официално връчена в кметството от група общественици. Ще стартира и гражданска петиция за спорния паметник. Но категорично общинските съветници в София трябва да  пристъпят и към процедура по  Цинично и скверно е да представяме Дякона като икона и символ на свободата ни, да виси ликът му в кабинетите на всички държавници, а централна столична улица да носи името на моралния му убиец. Атлантическият съвет на България вече изрази категорична позиция за преименуване и на авиобазата ни край Пловдив, която днес също носи името на руския душманин, но от военното министерство няма никакъв отговор. Ясно е, че докато този министър е на власт, това едва ли ще се случи. Без сантименти и русофилски брътвежи, днес трябва да си дадем ясна сметка, че тези имена са наложени със сила в години, когато историята ни бе възможна единствено чрез русофилски прочит. Маските отдавна са паднали, отдавна станаха известни документи и факти, които разобличиха руската „любов” към нас и осветиха истинските им намерения по отношение на България и Балканите. Историята еднозначно сочи, че графът е една от най-злокобните фигури в младата българска история.  Именно благодарение на руския консул в Цариград  граф Игнатиев и неговата настоятелност османските власти изпращат на заточение българските владици. Той е  и главният организатор за обявяването на схизмата против Българската църква от Руската и Вселенската патриаршии. След заточението на българските владици на 21 януари 1872 г. в Измир, протестно шествие от над 3000 българи, живеещи в Цариград, предвождани от П. Р. Славейков и Икономов се отправя към Високата порта с молба да бъдат върнати. Посреща ги Великият везир Махмуд Недим, който се запознава с исканията им и се разпорежда веднага българските владици да бъдат върнати от заточение. След спешна среща със Султана граф Игнатиев успява да издейства отстраняване на везира от поста му. Ето какво пише историкът Симеон Радев пише: „Махмуд Недим паша веднага даде ултиматум на Патриаршията да признае българската църква и вследствие нейния отказ изпрати заповед до привременния български съвет в Ортакьой да избере екзарх на основание на фермана. Не се мина месец, и Махмуд Недим паша падна, свален лично от граф Игнатиева. Отмъщението дойде късно: българската църква съществуваше и да се върне назад историята бе невъзможно. За това граф Игнатиев и не помисли.”  През последната година станаха факт и нови документи, които недвусмислено разкриват  руския дипломат като един от главните виновници за обесването на Васил Левски. В Османската империя граф Игнатиев се радва на огромно влияние.  Неслучайно там той е наричан „вицеимератор”, с който често се съобразява и самият султан. Отстраняването на великия везир Махмуд Недим паша е само поредното доказателство за неговото огромно влияние.  По тази причина османските власти приемат и неговите препоръки за състава на комисията, която трябва да води следствието срещу Левски. Българските представители, осъдили Апостола са били изцяло зависими от графа  и директно са изпълнявали заръките му. Целта е ясна – обезглавяване на българското революционно движение и опит то да бъде подчинено на имперските цели на Русия. Още повече, че освен вижданията си за извоюване на национална независимост със собствени сили и средства, освен антируските си възгледи, Васил Левски  която руският царизъм не може да понесе. Изключително важен документ за антибългарската роля на граф Игнатиев е докладът му до княз Горчаков, собственоръчно подписан от него. Оригиналът беше открит преди година в архива на Патриарх Кирил, съхраняван в ЦДА. В него Игнатиев докладва самодоволно на княз Горчаков (държавен канцлер и министър на външните работи на Руската империя), че относно „процесът” османските власти са „последвали нашите съвети”, а „Софийското съзаклятие е получило задоволително решение“.  Ето оригинала на писмото на френски: Превода на български: Две гдини след обесването на Левски Русия се отплаща щедро и на българите участвали в процеса срещу Дякона – вместо бесило и народна ненавист, получават високи постове в младата държава. Днес България нямаме нужда от повече руски и съветски паметници и символи – те тежат като воденични камъни и на миналото и на бъдещето ни. Имаме нужда единствено от обективен прочит на историята си, от история без митове и руски легенди, всичко друго е поредно предателство на идеите на Апостола.", "date": "2018.02.18", "title": "Ще позволим ли нови предатели на Левски  да вдигнат паметник на убиеца му Лъжко паша?"}
{"url": "http://www.faktor.bg/bg/articles/patriarh-neofit-izzhiveyte-vremeto-na-velikiya-post-leko-i-spasitelno", "text": "“Отново сме пред спасителните дни на Великия пост - времето на покаянието, чудният период в живота на православния християнин, в който всеки един от нас търси опрощението на своята греховност”.   Това се казва в обръщение на Негово Светейшество Българския патриарх и Софийски митрополит Неофит до освещения клир, всечестното монашество и благочестивото паство от Софийска епархия по повод началото на Великия пост. Днес е Неделя Сиропустна, вечерта са Сирни Заговезни, а утре е началото на Великия пост. Днес на вечернята се извършва взаимно опрощение.   \"Светата Четиридесетница е духовен път, през който ние ще трябва да преобразим помислите си чрез силата на доброто. Това са дните, в които сме призвани да съжителстваме с любовта Христова, да показваме състраданието и обичта си към ближните. Дни, различни от всекидневието на света – устрем към Бога и радост по Господа. Какво чудно духовно пътешествие предстои пред нас. Всяка година то е различно изпитание на вярата ни, но винаги ни довежда до голямата радост – Възкресението. Всички ние трябва в тези дни да понесем тази предстояща радост, макар и в пост лицата ни нека светнат, а сърцата ни да се разтворят и приемат покаянието. Вие, благоговейни отци на Църквата ни, бъдете смирени и устремени в богослужението.   Отечески ви пожелаваме леки и спасителни пости и Божията благодат и безмерната Христова милост да бъдат с всички нас, та с радост  на нашия Господ Иисус Христос, Комуто подобава слава, власт и благодарение, сега и винаги и во веки веков! Амин!”, се казва в обръщението на патриарх Неофит.", "date": "2018.02.18", "title": "Патриарх Неофит: Изживейте времето на Великия пост достойно и спасително"}
{"url": "http://www.faktor.bg/bg/articles/58-godishen-mazh-izgorya-v-kolata-si-v-shumensko", "text": "Мъж на 58 години е загинал след пожар в лек автомобил. Днес, минути преди 11 часа е бил приет сигнал, че по черен път между селата Правенци и Велино e възникнал пожар, съобщават от Областна дирекция на МВР - Шумен. Към мястото били насочени екипи на пожарна, полиция и спешна помощ. Последвало второ съобщение с уточнението, че пожарът е в лек автомобил. При пристигане на място огнеборците заварили да гори „Опел Астра\", веднага стартирали гасителните действия. След потушаване на пламъците, в автомобила било открито тялото на собственика на колата - 58-годишен мъж от село Велино. Извършен е оглед. Причините за инцидента са в процес на изясняване, едно от предположенията е, че е имало теч на газ в купето на автомобила.", "date": "2018.02.18", "title": "58-годишен мъж изгоря в колата си в Шуменско"}
{"url": "http://www.faktor.bg/bg/articles/pak-protest-sreshtu-istanbulskata-konventsiya-pred-parlmenta", "text": "Събралите се на пореден протест срещу ратифицирането на т. нар. Истанбулска конвенция пред парламента настояха темата за одобряването на документа да отпадне от дневния ред на обществото заради спорното споменаване на социалния пол. Според протестиращите, конвенцията за момента е оттеглена, но не е взето окончателно решение и позиция.  \"Няма да спрем до тук. Ще продължим, докато не се оттегли изцяло. Ако ние застанем зад децата си, кой? Конституцията на България защитава правата на жени, на деца, на всички хора и е абсолютно достатъчна, стига да се изпълнява\", обявиха протестиращи. Преди дни премиерът Борисов потвърди, че Истанбулската конвенция няма да бъде приета, без да има пълен консенсус по темата в обществото.", "date": "2018.02.18", "title": "Пак протест срещу Истанбулската конвенция пред парлмента"}
{"url": "http://www.faktor.bg/bg/articles/boy-mezhdu-futbolni-fenove-ima-ranen-politsay", "text": "Двама души са задържани след сбиване между фенове на „Левски” и „Ботев Пловдив” в София, предаде Нова телевизия. Инцидентът е станал на ул. \"Черковна”. По първоначална информация до инцидента се стигнало след размяна на обиди между агитките на двата отбора. В мелето е пострадал полицай, който е с рана на ръката, най-вероятно от счупена бутилка. Агитките са разтървани от униформените и вече са на стадиона. На място се извършва оглед. Очаква се да има още задържани.", "date": "2018.02.18", "title": "Бой между футболни фенове, има ранен полицай"}
{"url": "http://www.faktor.bg/bg/articles/otkriha-pametna-plocha-na-levski-v-atina", "text": "По повод 145-ата годишнина от обесването на Васил Левски в Посолството на България в Атина бе открита Паметна плоча на Апостола. Тържеството започна с панихида за упокой на Васил Иванов Кунчев в българския храм \"Свети преподобен Йоан Рилски Чудотворец\" и продължи пред българското посолство.   Над 200 наши сънародници - представители на културните дружества и неделните училища в Гърция, както и много българи от гръцката столица и приятели на България, взеха участие. Отец Иван отслужи освещаване на плочата и благослови присъстващите. Приветствие отправи временно управляващият посолството Веселин Иванов. Председателят на българо-гръцкото сдружение за култура обяви, че Васил Левски ще бъде патрон на неделното училище към дружеството и то ще носи неговото име. Стихове за Апостола рецитираха ученици от българските неделни училища в гръцката столица. Под звуците на български възрожденски песни гостите поднесоха венци и цветя пред барелефа.", "date": "2018.02.18", "title": "Откриха паметна плоча на Левски в Атина"}
{"url": "http://www.faktor.bg/bg/articles/istorik-levski-ne-e-romantik-a-pragmatik-koyto-razsazhdava-kato-ofitser", "text": "Утре почитаме паметта на Апостола на свободата Васил Левски, обесен в София преди 145 години. Правилната дата за честване обаче е днешната – 18 февруари, посочва историкът проф. Пламен Павлов. Той е автор на най-новото изследване за Апостола – „Левски: Другото име на свободата”. „Има големи опити да се види човешкото в Левски (…) Той не бива да бъде портрет зад гърбовете на политиците, но е необикновен човек”, категоричен беше професорът пред бТВ. По думите му Апостола е показал себе си не като романтик, а като прагматичен организатор на въстание със сериозна логистика и добре обмислени финанси. Проведено през зимата: „Тогава мъжете са се върнали от гурбет, всичката храна е прибрана, а турската армия ще е затруднена в придвижването си”. Идеята е била за нов тип революционна борба – със завладяване на градове, създаване на укрепени лагери в планините и търсене на помощта на Великите сили при вече завладяна територия. Левски е човек, който мисли като офицер”, категоричен беше проф. Павлов. Каква е била идеята на Апостола за бъдещото българско общество? Според историка Левски е искал България да бъде република с капиталистическо общество и управление, което днес бихме възприели като президентска република: „Да има старейшина, да има отговорност”. Проф. Павлов отбеляза, че вече е трудно да говорим за „предателство” спрямо Левски, който е бил обект на мащабна операция на тайните служби на Османската империя и който е бил конвоиран до София в бронирана карета с 250 кавалеристи охрана. Става въпрос за една епохална фигура, за най-добрия ни българин. Когато идва вестта за залавянето на Левски, един негов съвременник и съратник Данаил Христов Попов казва: „Изгубваме най-добрия ни българин“.  Един от неговите съратници от групата от Чирпан, която прави план за освобождението му, но се страхува какво ще се случи с нея, казва: „Да става каквото ще, защото нямаме втори Левски на света“. Тези оценки може да изглеждат много емоционални и да са далеч във времето назад, но те се потвърждават от следващите прочити на делото и личността на Левски, казва проф. Павлов в друго интервю за \"Фокус\".  На практика Левски създава заедно със своите съратници Вътрешна революционна организация, каквато до това време в българските земи никога не е съществувала. Той прави основите на една армия. Това не са просто комитети, които да подпомагат чети или да правят патриотична пропаганда, а основата на бъдещата българска армия и държавност. Това, което Левски създава заедно със съратниците си е нещо изумително. За по-малко от две години той организира не по-малко от 12 хил. души. Според едно писмо на Кирил Тулешков даже 14 хил. души. Много често колегите историци не приемат на доверие тези числа и дори ги игнорират. Ако погледнем какво пишат тогавашните европейски консули в България, най-вече в Русе или какво има в писмата на Любен Каравелов или на разни други съвременници, се говори за хиляди, а някъде за десетки хиляди революционери. Това само по себе си е нещо, което ние досега не оценяваме. Наистина става дума за многобройна армия от хора, които са добре организирани. Левски е един човек, който мисли изключително реалистично. Той не иска да има прибързано въстание, а нещата да бъдат подготвени в максимална степен, за да се постигне освобождението на България. Ние до днес до голяма степен не сме разбрали Левски. Хубавото е, че с всеки следващ повод научаваме нещо ново за него. Излизаме от митовете, от щампите, от клишетата и започваме да откриваме истинския човек, държавник и водач на революцията.", "date": "2018.02.18", "title": "Проф. Пламен Павлов: Вече е трудно да говорим за „предателство” спрямо Левски"}
{"url": "http://www.faktor.bg/bg/articles/mneniya/lacheni-tsarvuli/noviyat-kurs-varna-bsp-v-sindikata-na-prestapnitsite", "text": "Преди четвърт век БСП не беше идеологически това, което е днес. Тогава социалистите ни бяха повече социалисти и по-малко комунисти – поне фасадно. Бяха честити времена – преизпълнени с надежди за един по-красив и благороден свят. Надежди, които олицетворяваха и въплътяваха не само новородените демократически сили, а и бесепарите ни. Същите бесепари, които през началото на 90-те правеха необходимото, за да се впишат в новата политическа ситуация. Или не съвсем същите. Непосредствено след съдбоносните ноемврийски събития новородената партия на социалистите ден след ден полагаше видими усилия да се дистанцира от тежкото наследство на БКП. Идеолозите на БСП не само премълчаваха връзката си с комунистическите си предтечи – те отричаха подобни зависимости, изживяваха всеки намек в този смисъл като незаслужена обида и дори като клевета. Нещо повече: за да си създадат една нова, лицеприятна легенда, социалистите ни осъждаха – публично и гласовито – живковизма, разобличаваха престъпленията на едноличната диктатура, не искаха да знаят ни за вечната и нерушима българо-съветска дружба, ни за издевателствата, ни дори за реликвите и хералдиката на тоталитаризма. В онези вълнуващи времена, в които се разграждаха и съграждаха основи, главна грижа на БСП беше да си изгради и укрепи имиджа на една модерна, стъпила върху принципите на демократичното европейско наследство политическа формация, която проклинаше полувековното зло на доктринираната тирания и приветстваше задаващото се на хоризонта на предстоящото хилядолетие общоевропейско бъдеще. Към което БСП обеща да поведе с твърда стъпка нацията. Колко показни, колко декоративни и лицемерни са били всички тези начинания, пролича впоследствие. Не преосмисляне на близкото ни деспотично минало, не радикално преустройство на обществото и не приобщаването ни към световната демократична общност е преследвала политиката на БСП – преследвала е само   Година след година социалистите ни ставаха все по-малко социалисти и все повече комунисти, година след година се връщаха видимо и невидимо стъпка по стъпка към склеротизираните стари форми, към догматиката и мракобесието на онова тотално зло, което пожертва без остатък националните ни интереси в услуга на хегемонизма на Кремъл, превърна страната ни в духовна и икономическа пустиня, а всички нас – в обезправени роби на една самозвана еднопартийна номенклатура. Всички онези делнични и празнични усилия, които в зората на новодемократизирана България БСП полагаше, за да се разграничи от обременяващото я комунистическо наследство, впоследствие партията преадресира. Новият курс бе насочен към възстановяване на комунистическата автентичност на формацията. Но не  едно истинско идейно преориентиране бе на дневен ред, а разкриването, изваждането на бял свят на трайно присъстващи, на вродени скрити копнежи. С времето тяхното прикриване ставаше психологически все по-трудно, маската се пропукваше, завръщането от реномето към първообраза се оказа все по-належащо. Предпоставките за тази пренагласа бяха налице: социалната мизерия и повсеместната престъпност закономерно подхранваха копнежа по измамните блаженства на комунизма, националната носталгия по добрите стари времена ставаше все по-масова, все по-открити ставаха съответно и призивите на членската маса за себеразкриване, за легализиране и легитимиране на всички онези стари мераци, които с толкова пропагандни усилия партийните агитатори скриваха през годините и десетилетията. Години и десетилетия, през които елитът на БСП внимателно заобикаляше и Паметника на съветската армия в сърцето на столицата, и монумента на Тодор Живков в Правец, и хилядите исторически знаци на комунистическата епопея, пръснати равномерно и неравномерно из цялата страна. С времето бесепарите ни с все по-непоколебима крачка правеха историческия завой, все по-недвусмислено и открито се превръщаха   Които също винаги са били. Пред очите на цяла България техните лидери изневиделица започнаха да полагат ритуално венци пред мемориалите на столетницата, официално и неофициално да честват най-злокобните дати в националната ни история начело с девети септември като празници на свободата и социалния прогрес. За да се стигне до днешния ден, в който председателят на партията-столетница провъзгласи най-колосалното престъпление не само в новата ни история – Народният съд – за „едно необходимо и неизбежно военновременно правосъдие”. Съд, който е толкова народен, колкото и съд. Не за съд и справедливост става дума в случая, а за възмездие, за саморазправа на една самозвана, въдворена на власт против народната воля и чрез агресията на червената армия  политическа партия с цвета на националната ни интелигенция. Един съд, чието единствено предназначение е да надене на безправието, в което тъне цялата страна, маската на юридическа справедливост. Този съд произнася хиляди смъртни и още десетки, още стотици хиляди лагерни и затворнически присъди срещу невинни граждани. Този съд узаконява постфактум вече извършени непосредствено след деветосептемврийския държавен преврат без съд и присъда тежки престъпления, този съд удавя в терор и насилие цялата страна. Да оправдаеш морално, да оневиниш народния съд, значи да споделиш моралната вина за престъпните му решения, значи да станеш съубиец и съпалач на безчетните жертви на комунистическия гнет. Ето как една политическа партия, тръгнала към националното обществено пространство с претенциите за модерна социалдемократическа формация, се превърна в  Що се отнася до предстоящия Луков марш, който също е индиректно част от темата, аз няма да замарширувам в него – не ми е по сърце подобна маршировка, предпочитам да защитавам идеалите на демокрацията с други лидери воглаве. Заедно с това обаче осъждам недвусмислено опитите на неокомунистите ни да използват каузата на антифашизма и антинацизма като свой пропаганден ресурс. Фашизъм в България като официална държавна политика е нямало – още по-малко нацизъм. Имало е периферни профашистки настроения – толкова периферни и толкова нищожни, че са останали без влияние в общата национална политическа картина. Българският фашизъм, чрез който в следвоенния период комунистите оправдават морално и политически един деспотизъм, който съперничи по жестокост и цинизъм на кафявата чума, е по-скоро  мистификация, отколкото реалност. А след като цялото това безобразие става в рамките на ПЕС, време е ПЕС да се позамисли за политическото кредо на българските си питомци. Стъпил върху руините на Втората световна война, пророкът Чърчил предрече, че бъдещите фашисти ще нарекат себе си антифашисти. Така и стана през всички следвоенни десетилетия в цялата Съветска империя, от която и ние, българите, бяхме неделима съставна част. Така става и днес пред очите ни. А ако продължим с безучастието в собствената си гражданска съдба, така ще стане и утре, когато един нереален антифашизъм ще доведе – колкото неусетно, толкова и закономерно – до реставрирането на родна земя на фашизма. Наречен от кумова срама социализъм.", "date": "2018.02.18", "title": "Новият курс върна БСП в синдиката на престъпниците"}
