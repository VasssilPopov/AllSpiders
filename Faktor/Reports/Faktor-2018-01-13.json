{"url": "http://www.faktor.bg/bg/articles/novini/balgariya/ts-yovchev-ruskata-zaplaha-za-balgariya-e-fakt", "text": "\"България да следи внимателно процесите в Турция и Близкия изток, но и да не забравя, че има руска заплаха за страната ни\", предупреди бившият шеф на ДАНС и бивш вътрешен министър Цветлин Йовчев пред Канал 3. \"Рисковете от Турция са: агресивна, хазартна, непоследователна политика на Ердоган, който оформя едно авторитарно управление в Турция. И се забелязва склонност вътрешните проблеми да се решават чрез външно-политически ходове. Ердоган е склонен да притиска до лимита противника си, както беше с Русия - бяха на крачка от война\", припомни бившият вътрешен министър. \"Русия има силно присъствие и интереси в региона, но вече не може да влияе толкова силно във вътрешните работи на България. Което не значи, че трябва да подценяваме руската заплаха. Това е факт, това е реалност - руската заплаха\", подчерта той", "date": "2018.01.13", "title": "Ц. Йовчев: Руската заплаха за България е факт"}
{"url": "http://www.faktor.bg/bg/articles/novini/svyat/aleks-aleksiev-hristiyanstkvoto-v-turtsiya-e-na-pat-da-izchezne", "text": "\"Християнството в Турция е на път да изчезне и, то ще изчезне по времето на Ердоган. За съжаление, никой в Европа не повдига въпросът как е възможно в 21 век да изчезне една религия. В Турция не е имало и няма религиозна толерантност, а още по-малко от Ердоган\", коментира пред БНТ Алекс Алексиев, председател на Центъра за балкански и черноморски изследвания, твърдението на турския президент Реджеп Ердоган, че предците му, завладявайки нови територии, най-напред се грижели за храмовете на завладяното население. \"Това са празни приказки. Нещо повече - Ердоган назначи нов директор на Дианета и сега вече възрастта за женене и забременяване на една жена е 9 години. Това е педофилия. А един мъж вече може да се разведе, като изпрати СМС\", каза още той. \"Християнството не е единственото, което се преследва в Турция. Османците са били толерантни към евреите, а в момента еврейското съсловие е в по-лошо състояние, отколкото по онова време\", заяви Алексиев. \"Сред българите в Турция има страх, те са свикнали да се съобразяват с \"падишаха\", заяви проф. Иван Желев.", "date": "2018.01.13", "title": "Алекс Алексиев: Християнстквото в Турция е на път да изчезне"}
{"url": "http://www.faktor.bg/bg/articles/novini/balgariya/plemunat-reshi-bsp-shte-glasuva-protiv-istanbulskata-konventsiya", "text": "След 5-часов дебат Националният съвет реши парламентарната група на \"БСП за България\" да гласува \"против\" Истанбулската конвенция.  В остър сблъсък са влезли председателят на ПЕС Сергей Станишев и лидерката на БСП Корнелия Нинова на заседанието на червения пленум по повод дискусия за позицията на БСП по Истанбулската конвенция. Станишев предупредил, че за БСП, ще има сериозни последици, ако не подкрепят конвенцията. \"Това отново ще предизвика внушения, че БСП е антиевропейска партия\", казал още лидерът на ПЕС. \"Това няма да е първия път, в който позициите на ПЕС и БСП се разминават\", отвърнала Корнелия Нинова, която припомнила, че така е било и по отношение на квотите за мигранти, СЕТА и санкциите срещу Русия. \"За\" решението гласуваха 61 членове на Пленума, \"против\" - 25 и \"въздържали се\" - 7, с което то е било прието. \"В Конвенцията съществуват текстове, които разделят българското общество и могат да бъдат тълкувани разнопосочно. ПГ на БСП за България не подкрепя ратификацията на Конвенцията на Съвета на Европа за превенция и борба с насилието над жени и домашното насилие\", се казва в официалното съобщение от пресцентъра на БСП.", "date": "2018.01.13", "title": "Пленумът реши: БСП ще гласува \"против\" Истанбулската конвенция"}
{"url": "http://www.faktor.bg/bg/articles/novini/balgariya/koy-byaga-ot-istinski-debat-za-istanbulskata-konventsiya", "text": "Не вярвам някой здравомислещ човек искрено да вярва, че с  ратифицирането на „Конвенцията на Съвета на Европа за превенция и борба с насилието над жените и домашното насилие“ ще бъде решен въпросът с насилието над жени. Достатъчно е да направим една ретроспекция на прилагането на европейските стандарти за интеграцията на ромите и ще видим какво ще се случи с борбата с насилието над жени. Ще се изпълнят изискванията на Конвенцията за създаване на огромна администрация и развиване на мощна неправителствена мрежа, чрез които ще се усвоят стотици милиони евро при почти нулева ефективност.  Същевременно, ние ще трябва да плащаме, освен издръжката на тази нова администрация, и санкциите, които страната ни ще плаща за системно нарушение на Конвенцията. В българското законодателство има предвидени санкции и институционални отговорности за борба срещу домашното насилие и всяка друга форма на насилие срещу жените – имаме добър Законът за защита от домашно насилие. Изключително вредна е наложената у нас практика, когато предвидените в закона санкции не се изпълняват, те да се разширяват. Така политическият елит прехвърля отговорността си за неприлагането на закона върху самия закон. Управляващите партии у нас превърнаха законите в нещо като предизборни програми, в декларации за добри намерения, които никога не се изпълняват. Това води единствено и само до още по-масово неспазване на законите, което засилва законодателния разврат в обществото ни. Най-същественият въпрос е този, че зад прокламираните в Конвенцията хуманни цели се крият много по-сериозни намерения. Още в рекламната листовка се казва: „Конвенцията е първият международен договор, съдържащ дефиниция на пола. Така днес се признава, че жените и мъжете са не само биологично разграничени като жени и мъже, но че съществува и социално изградена категория „пол“, която отрежда на жените и на мъжете съответни специфични роли и поведения.“ Предефинирането на пола  ще има изключително сериозни последици и опитите за омаловажаването му от защитниците на Конвенцията е груба манипулация! Това е налагане на левичарската идеологическа доктрина за пола като форма на социално самоопределение, която отрича пола като природна даденост и подменя представата за мъж и жена. Това ни връща във времето, когато във всеки учебник и научна публикация основополагащо беше това, което са казали Маркс или Ленин за физиката, химията, математиката, литературата, музиката и т.н.  В конвенцията, още в преамбюла, отношенията между жените и мъжете са изобразени подобно на отношенията между пролетариата и буржоазията в Комунистическия манифест: „Като отбелязват, че насилието над жени е проява на исторически неравнопоставените властови отношения между жените и мъжете, които са довели до доминация над жените и дискриминация срещу тях от страна на мъжете, както и до възпрепятстване на пълния напредък на жените; Като отбелязват структурната природа на насилието над жени като насилие, основано на пола, както и че насилието над жени е един от основните социални механизми, чрез които жените са принудително поставени в подчинена позиция спрямо мъжете;“ В тези абзаци от Конвенцията вменяването на склонност от страна на лицата от мъжки пол към насилие по отношение на лицата от женски пол е дискриминационно по отношение на мъжете.  Да, в конвенцията има и текстове, които отчитат, че в по-редки случаи и мъжете могат да бъдат жертва на насилие, но те са по-скоро за сведение. Отговорността за всяко престъпление е персонална и всяка форма на вменяване на вина по полова, расова, национална, социална, сексуална или друг групова  принадлежност е дискриминационна. Недвусмисленото внушение и опит за нормативно налагане на тезата, че традиционната и религиозна представа  за пол е предпоставка за насилие на мъжете срещу жените, е  откровено марксистко, а в текста на чл.12, т.1 от Конвенцията е доразвито и в типичната революционна  марксистка стилистика: „Страните предприемат необходимите мерки за насърчаване на промени в социалните и културни модели на поведение на жените и мъжете с цел изкореняване на предразсъдъци, обичаи, трдиции и всякакви други практики, основани на идеята за малоценност на жените или на стереотипни роли за жените и мъжете.“ Неверни са твърденията, че Конвенцията няма да влияе императивно върху нашето законодателство. Напротив, съгласно чл.5  ал.4 от Конституцията „ Международните договори, ратифицирани по конституционен ред, обнародвани и влезли в сила за Република България, са част от вътрешното право на страната. Те имат предимство пред тези норми на вътрешното законодателство, които им противоречат.“  Нещо повече, с предефинирането на пола от природна даденост във форма на самоопределение, чл. 46 от Конституцията, в който се казва, че „Бракът е доброволен съюз между мъж и жена.“ добива нов смисъл защото мъжът и жената вече могат да са такива по самоопределение, както предвижда Чл.4, т.3 от Конвенцията: „Прилагането на разпоредбите на настоящата Конвенция от страните, по-специално мерките за защита на правата на жертвите, трябва да бъде осигурено без всякаква дискриминация, основана на пол, социален пол, раса, цвят на кожата, език, религия, политически или други убеждения, национален или социален произход, принадлежност към национално малцинство, имуществено състояние, рождение, сексуална ориентация, идентичност, основана на пола, възраст, здравословно състояние, увреждания, семейно положение, статут на мигрант или на бежанец, или друг статут.“ Поради всички тези очевидни проблеми  защитниците на Конвенцията умишлено бягат от дебат по същество и насочват дебата в друга посока. Необяснимо е обаче защо хора, които се представят за християндемократи,  страхливо и конформистки не смеят да се противопоставят на левичарската истерия в полза на Конвенцията, като изразяват готовност да подкрепят ратификацията ѝ, с което се самоопределят като левичари  християндекорати!", "date": "2018.01.13", "title": "Кой бяга от истински дебат за Истанбулската конвенция"}
{"url": "http://www.faktor.bg/bg/articles/novini/balgariya/a-kovachev-istanbulskata-konventsiya-ne-e-obvarzana-po-nikakav-nachin-sas-spekulata-za-tretiya-pol", "text": "\"Истанбулската конвенция не е обвързана по никакъв начин със спекулата за третия пол и семейното законодателство\", заяви пред Радио \"Фокус\" евродепутатът от ГЕРБ/ЕНП Андрей Ковачев.  Той подчерта, че конвенцията се отнася единствено случаите на домашно насилие и защита на нежния пол.  \"Фалшивите новини и това, че някои хора си правят изводите от заглавията в медиите, водят до разпространяването на тази фалшива психоза. Конвенцията няма нищо общо с другите теми. Другите теми също все пак се дебатират от страните в Съюза, но пак казвам – Истанбулската конвенция няма нищо общо с дебата, който се проведе\", коментира Ковачев. Той направи уточнението, че Истанбулската конвенция не е конвенция на ЕС, а на Съвета на Европа, която е била ратифицирана с огромно мнозинство от ЕП.  Той изрази надежда, че депутати ще се запознаят по-отблизо с конвенцията преди да започнат обсъжданията и в българския парламент.", "date": "2018.01.13", "title": "А. Ковачев: Истанбулската конвенция не е обвързана по никакъв начин със спекулата за третия пол"}
{"url": "http://www.faktor.bg/bg/articles/novini/balgariya/ts-karayancheva-v-edna-demokratichna-darzhava-vseki-mozhe-da-kazhe-kakvoto-misli-zatova-protestite-sa-normalna-proyava", "text": "\"Протестите са нормална гражданска проява дори по време на председателство на Съвета на ЕС, стига те да не са политически\", коментира пред телевизия \"Европа\" председателят на Народното събрание Цвета Караянчева.  \"В една демократична държава всеки може да казва какво мисли, където иска, затова протестите са нормална проява\", категорична е председателят на НС Цвета Караянчева. По нейни думи разрешаването на конфликтите става единствено в диалог с правителството. \"Естествено е да има такива обществени реакции. Както виждате правителството винаги се вслушва в тези проблеми, опитва се да ги решава. Влизаме в разговори с различни неправителствени организации, с хората, с гилдиите, за да може наистина да бъдем гъвкави. Понякога тази наша гъвкавост се смята за слабост, но в никакъв случай не мисля, че е така, защото не можеш да бъдеш на власт на инат. Ние ги чуваме и вземаме мерки в една или друга посока\", коментира тя. \"Управлението е стабилно и ще остане такова и след председателството на България, въпреки различията в коалицията. Разбира се аз нямам никакво съмнение, че ще бъдем в тази конфигурация, политическа стабилност имаме. Да, имаме някои основни противоречия с патриотите, но естествено, че ние сме две различни партии и всяка има своята политическа програма, но засега коалицията е спокойна, стабилна и аз лично нямам притеснения в тази посока\", прогнозира председателят на НС.", "date": "2018.01.13", "title": "Ц. Караянчева: В една демократична държава всеки може да каже каквото мисли, затова протестите са нормална проява"}
{"url": "http://www.faktor.bg/bg/articles/novini/balgariya/blizo-48-000-dushi-sa-zabolelite-ot-grip-v-stranata", "text": "\"Заболелите от грип в момента, по мои изчисления в последната седмица, са към 48 000 души в страната\", съобщи пред Агенция \"Фокус\" директорът на Центъра по заразни и паразитни болести проф. Тодор Кантарджиев във връзка със зачестилите грипни заболявания.  \"Решението за обявяване на епидемични мерки в дадена област е по предложение на локалното РЗИ и се взима от местната управа. Фактически, за епидемичната обстановка в страната можем да кажем, че някои от областите имат една значително повишена заболеваемост. Това са: Перник, Пазарджик, Смолян, София-област, Сливен\", добави той.  \"За 5 дни сме изследвали 134 проби, като са доказани пет вируса H1N1 (пандемичен грип), H3N2. Останалите 34 са група B. Той обикновено се явява в началото и в края на епидемията. Засега виждате 34 са група B, а 6 са група А\", обясни проф. Кантарджиев.  \"H3N2 е грипът, който в момента доминира в САЩ и Западна Европа. До две седмици ще можем да кажем кой от тях ще вземе превес. Засега прави впечатление, че наистина е много голям процентът на група В грипни вируси\", каза още проф. Тодор Кантарджиев.", "date": "2018.01.13", "title": "Близо 48 000 души са заболелите от грип в страната"}
{"url": "http://www.faktor.bg/bg/articles/novini/svyat/osvetiha-imeto-na-chovek-na-bokova-nasilval-zhena-v-yunesko", "text": "l освети името на висш чиновник от ЮНЕСКО, обвинен в сексуален тормоз и насилие. Става дума за зам. председателя на световната културна организация Франк Ла Ру. Той е шеф на Организацията на обединените нации, който пътува по света и защитава свободата на печата. Но Франк Ла Ру няма особено желание да разпространява информация за себе си – особено относно твърденията, че е сексуален насилник. Високопоставеният дипломат е въвлечен в официално разследване на твърдения, че той е извършвал сексуален тормоз над  жена. Но когато от Daily Mail го потърсили за коментар, той отговоря: „ Не искам да кажа нищо, много ви благодаря“, и затвори телефона.   Ла Ру е 65-годишен, той е помощник-генерален директор на ЮНЕСКО, културно представителство на ООН, базирано в Париж. Неговата обществена дейност  е свързана с  насърчаване свободата на словото в световен мащаб и организирането на събития, свързани със Световния ден на свободата на медиите. В речите си по целия свят той категорично защитава свободата на словото като \"фундаментално\" за демокрацията. Но нито той, нито ЮНЕСКО изглеждаха много доволни от това, че именно медиите са се захванали с твърденията за сексуално насилие, упражнявано от него. Към семейният г-н Ла Ру има отправени обвинения за  предполагаем сексуален тормоз срещу жена, който е продължил няколко  месеца през 2016 и 2017 г. Твърди се също, че той спрял с посегателствата, след като бил заплашен, че за неприличните му действия ще бъде информирана съпругата му, но по-късно възобновил нежелателните си действия. През ноември миналата година тормозената жена съобщила за инцидент на шефовете в ЮНЕСКО, в резултат на което е започнало разследване. Тя също е претърпяла емоционален срив и е била лекувана от лекар, според информирани източници. В дипломатическите среди това се нарича \"MeToo\" инцидент – препратка към вълната от обвинения в сексуален тормоз, последвани от скандала с Харви Уейнстейн. Разбираемо е, че г-н Ла Ру има право на дипломатически имунитет, въпреки че няма причини той задължително да го използва. Г-н Ла Ру е разследван от службите за надзор на ЮНЕСКО. Докладът ще бъде предаден на генералния директор на организацията Одре Азуле, която ще реши неговата съдба. Ла Ру заяви пред Daily Mail, че вярва в „безпристрастното, независимо разследване“. Преди да се присъедини към ЮНЕСКО, през 2016 г., ръководено през този период от Ирина Бокова, роденият в Гватемала  Ла Ру е бил специален докладчик на ООН за насърчаване на свободата на словото. Говорител на ЮНЕСКО заяви: \"Тъй като върви текущо разследване, на този етап не може да се направи никакъв коментар, освен да се подчертае, че тормозът във всичките му форми представлява атака срещу човешкото достойнство. ЮНЕСКО, като структура от системата на ООН, води политика на нулева толерантност и има специфични процедури в това отношение. Те са добре установени и се прилагат за всеки случай след жалба или сезиране. \"", "date": "2018.01.13", "title": "Осветиха името на човек на Бокова, насилвал жена в ЮНЕСКО"}
{"url": "http://www.faktor.bg/bg/articles/novini/svyat/desetki-hilyadi-na-protest-sreshtu-upravlyavashtata-koalitsiya-v-avstriya", "text": "Най-малко 20 000 души протестираха днес във Виена срещу управляващата коалиция между десницата и крайната десница на власт от близо месец в Австрия, предаде Франс прес, като се позова на полицията. Протестиращите организираха шествие в центъра на австрийската столица под наслов \"Комитет по посрещането на Новата година\". От центъра те се отправиха към квартала на министерствата. Данните на организаторите за броя на участниците в протеста се различават от тези на полицията и варират от 25 000 до 50 000. Демонстрацията бе организирана по призива на леви организации и антирасистки движения. Това е първи подобен голям протест срещу новата управляваща коалиция на младия консервативен канцлер Себастиан Курц. В нея влиза и крайната десница на Хайнц-Кристиан Щрахе. В протеста днес участваха хора от най-различни възрасти. Демонстранти носеха плакати, в които се припомняше анексията на Австрия от Нацистка Германия през март 1938 г. \"Моля ви, нека това да не се повтаря отново\", пишеше на един от плакатите. Участничка в протеста каза, че иска да изрази недоволство срещу правителство, което разделя обществото, орязва правата на жените, обезценява солидарността и демонизира малцинствата. Други протестиращи се обявиха срещу социалната програма и антиимигратските позиции на новия кабинет. Протестиращ изрази недоволство, че новото правителство насърчава семеен модел, при който жените са окуражавани да си стоят у дома. За втори път Австрия има управляваща коалиция между консерваторите и крайната десница. Първата подобна коалиция бе в началото на 21 век и тогава това предизвика международно неодобрение и европейски санкции, отбелязва Франс прес. Много протести бяха организирани тогава в Австрия, като най-големите събраха до 250 000 души. На изборите миналия октомври консерваторите и крайната десница получиха общо близо 60 процента от гласовете след 10 години на управлящата центристка коалиция между десницата и социалдемократите.", "date": "2018.01.13", "title": "Десетки хиляди на протест срещу управляващата коалиция в Австрия"}
{"url": "http://www.faktor.bg/bg/articles/novini/balgariya/vmro-da-se-tarsi-podtekst-za-seksualen-tormoz-v-klipa-za-evropredsedatelstvoto-e-krayno-grozno-nelepo-i-nedopustimo", "text": "Ръководството на ВМРО реагира остро срещу френска \"зелена\" евродепутатка от алжирски произход, която съзря сексуален тормоз в рекламния клип за българското европредседателство.  \"Ние от ВМРО – Българско национално движение сме възмутени от позицията на френския евродепутат Карима Дели, че официалната видео реклама на българското председателство на Съвета на ЕС трябва да бъде спряна незабавно заради послание, което смята за политически некоректно. Припомняме, че клипчето започва с думите: \"България - когато я срещнете за първи път, може да ви даде грешен сигнал. Помнете - тук \"не\" може да значи \"да\". Не че се опитва да ви обърка, просто ви кани да я опознаете сами\". За адекватността на самото съдържание не е мястото и времето да се говори, но сме категорични, че да се търси подтекст за сексуален тормоз е крайно, грозно, нелепо и недопустимо\", се казва в официалната позиция изпратена до медиите. Ето какво публикува Карима Дели в социалната мрежа Туитър: \"Едно \"не\" никога не може да означава \"да\". Това е основно правило за съгласие и зачитане на жените. Искам оттеглянето (на видеоклипа) \", добавяйки хаштага на кампанията срещу сексуален тормоз, която взриви Холивуд - #metoo.  \"Това е поредният пример за извратената криворазбрана реалност, в която \"Зелените\", чиито представител в ЕП е Дели, живеят и недопустимите стандарти, които крайните либерали в Европа се опитват да насаждат. Припомняме, че такъв е и случаят с Истанбулската конвенция, която под маската за превенция насилието над жени, прокарва недопустими текстове като \"социален пол\", \"разчупване на стереотипите за мъж и жена\", официализиране на термина \"джендър\", както и въвеждане на трансджендър обучение в детските градини и училищата. Ние от ВМРО сме категорични, че в България има вековни ценности, морал и традиции, които ще продължим да отстояваме и браним от \"новите“ извратени \"световни тенденции\". Ако днес, държавата ни допусне подобна провокация, то утре и \"Добър ден!\" ще бъде повод за дела за сексуално насилие\", завършва позицията на ВМРО.", "date": "2018.01.13", "title": "ВМРО: Да се търси подтекст за сексуален тормоз в клипа за европредседателството е крайно, грозно, нелепо и недопустимо"}
{"url": "http://www.faktor.bg/bg/articles/obshtestvo/zakon-i-red/administrativniyat-sad-othvarli-zhalba-za-priznavane-na-ednopolov-brak", "text": "Административният съд у нас отхвърли жалбата на българска гражданка срещу столичната община.  Тя настоява да се признае бракът й с друга жена. Жената обаче почули отказ.  Двете дами се бракосъчетали във Великобритания. А партньорките настояха женитбата им да се отрази в актуалното им семейно положение в България. След като почулили отказ от местната власт, беше сезиран съдът.  Магистратите обаче изтъкнали мотива, че сключеният брак противоречи на нашето законодателство.  Решението ще бъде обжалвано.", "date": "2018.01.13", "title": "Административният съд отхвърли жалба за признаване на еднополов брак"}
{"url": "http://www.faktor.bg/bg/articles/ikonomika/turizam/hotelierat-nikola-vaptsarov-na-tozi-etap-vtori-kabinkov-lift-nad-bansko-e-izlishen", "text": "\"На този етап втори кабинков лифт над Банско е напълно излишен\", заяви пред бТВ Никола Вапцаров, местен хотелиер и потомък на поета и революционер Никола Вапцаров. По думите му опашките могат да се облекчат, като се позволи на хотелиерите да продават ски пасове от рецепцията. Според Никола Вапцаров с организационни мерки човекопотокът може да се подобри поне с 40%. \"Едното е да се отворят повече каси, другото е да се комбинира извозване на туристите догоре с бусчета, както и да се увеличи скоростта на лифта. В Банско се говори от всички, че той работи на минимална скорост\", отбеляза той. \"Ако има разширение и бум, за нас това ще е добре, но аз не искам да става така. Не може по този начин, в 12 без 10, да се вземат решения, които касаят огромна територия от България и да се подарява тази гора на офшорна фирма с неизяснен произход\", подчерта Вапцаров. \"ЕС преди няколко месеца прие декларация да се окаже натиск върху офшорните зони, а ние подаряваме част от България на някаква офшорка\", коментира той.  П\"ървоначалният план за Банско предвиждаше 7000 – 8000 легла при построяването на лифта. В момента  са 18 000. Как ще ни гарантират, че като разширят ски зоната, няма изведнъж да започне отново да се строи\", попита той. \"Тази гора от блокове, която отвращава хората, ни превърна в най-евтиния ски курорт в Европа. В момента в Тирол е по-евтино с картата, отколкото в Банско, но хотелите са по-скъпи, затова сигурно много хора идват в Банско\", допълни Вапцаров.", "date": "2018.01.13", "title": "Хотелиерът Никола Вапцаров: На този етап втори кабинков лифт над Банско е излишен"}
{"url": "http://www.faktor.bg/bg/articles/kultura/bezplatni-prozhektsii-na-balgarski-filmi-v-pet-sofiyski-kinosalona", "text": "Днес е празникът на българското кино. По този повод безплатни прожекции на български филми ще има в пет софийски киносалона.  На специална цена от 5 лв. пък са премиерните заглавия \"Вездесъщият\", \"Възвишение\" и \"Дъвка за балончета\" в кино \"Люмиер\".  Заглавия, които са доказателство, че бъдеще за родното кино има.", "date": "2018.01.13", "title": "Безплатни прожекции на български филми в пет софийски киносалона"}
{"url": "http://www.faktor.bg/bg/articles/kultura/bezplaten-vhod-v-kashtata-muzey-na-yavorov", "text": "Безплатен вход в къщата-музей на Пейо Яворов по повод 140-тата годишнина от рождението на големия поет. Годишнината ще бъде отбелязана с поетичен рецитал на студенти от Софийския университет и актьори в двора на къщата му на столичната ул. \" Раковски\".  От 10 сутринта до 5 следобед вратите на къщата-музей на Яворов ще бъдат отворени за всеки, който се желае да се докосне до живота на големия поет. Това е домът, в който Яворов и любимата му Лора са живели малко повече от година до фаталната нощ, в която тя се самоубива, а той се прострелва в слепоочието и ослепява. Съкрушен от съдебния процес и от мълвата, която го обвинява, че е убиец, година по-късно Яворов се самоубива. Тук са и личните вещи на Яворов и Лора - сватбените им костюми, предсмъртното писмо на поета, както и пистолетът, с който слага край на живота си.  В памет на големия поет, в двора на къщата студенти от Софийския университет ще рецитират свои стихове, посветени на твореца. А флаери със стихове на Яворов ще бъдат раздавани на всички посетители на къщата-музей, както и на минувачи по столичната улица Раковски. Биляна Генова, Директор Култура към Столична община: \"Ще има и програма изпълнена от актрисата Йоана Буковска и актьора Божидар Попчев. Водещ- Силвия Лулчева, отново с поезия на Яворов-тук, в двора на къщата-музей Пейо Яворов.\" Тържества по повод 140-тата годишнина от рождението на Яворов ще има и в родния му Чирпан. Честванията започват в 5 следобед, когато ще бъде запален огънят на Яворовата поезия. До 5 следобед вратите на къщата-музей на Яворов ще бъдат отворени за всеки, който се желае да се докосне до живота на големия поет.", "date": "2018.01.13", "title": "Безплатен вход в къщата-музей на Яворов"}
{"url": "http://www.faktor.bg/bg/articles/ikonomika/biznes/ot-dnes-onlayn-pazaruvaneto-po-evtino", "text": "„От днес, 13 януари 2018 г., влиза в сила европейската директива за платежните услуги, която прави онлайн плащанията по-евтини, лесни и сигурни. Отпадат всички такси за плащане с дебитни и кредитни карти, въвеждат се строги изисквания за сигурност на данните на платците, както и ясни механизми, по които всеки потребител може да подаде оплакване за нередност с оналйн плащане“, заяви българският евродепутат от ГЕРБ/ЕНП Ева Майдел, която работи по директивата в комисията по парични и икономически въпроси на Европейския парламент.  „Директивата е нагледен пример за по-голямата полза в някои случаи да има законодателство на европейско ниво, отколкото на национално. Всеки, който е запазвал онлайн хотел или кола под наем е изпадал в ситуация, в която накрая плаща повече, от колкото е показано на уебсайта. Това вече няма да се случва и потребителите ще виждат крайната цена преди да платят. Освен това, всеки ще може да изисква обратно средства, които са напуснали сметката му с директен дебит, например за битови сметки или фиксирани месечни плащания като наеми и т.н. в рамките на 8 седмици и търговците ще са длъжни да ги върнат безусловно.“ допълни Майдел.  Други аспекти, които третира директивата за платежните услуги, са даването на правна сигурност и рамка за всички иновативни компании, използващи финансови технологии (Финтех), които вече могат да се конкурират с банките на равни начала.", "date": "2018.01.13", "title": "От днес онлайн пазаруването - по-евтино"}
{"url": "http://www.faktor.bg/bg/articles/obshtestvo/zakon-i-red/politsiyata-otkri-trup-na-mazh-vav-varna", "text": "руп на мъж е открит тази сутрин в близост до жилищен блок на ул. \"Радецки\" във Варна, съобщи МВР. Сигналът за мъж в безпомощно състояние е постъпил малко преди 07.30 часа сутринта, предава \"Фокус\". На място се извършват процесуално-следствени действия, за да се установи причината за настъпилата смърт, както и самоличността на мъжа.  На този етап от МВР не съобщават дали става въпрос за убийство или друг инцидент.", "date": "2018.01.13", "title": "Полицията откри труп на мъж във Варна"}
{"url": "http://www.faktor.bg/bg/articles/obshtestvo/ulitsata/ne-otgovaryayte-na-propusnato-saobshtenie-ot-tel-247-112066-shte-vi-struva-pone-32-leva", "text": "Телефонни измамници, позиционирани на остров Възнесение (Ascension Island) в Атлантическия океан атакуват български абонати на мобилни оператори по метода „пропуснато повикване“. Става въпрос за телефонна измама, която струва на българските абонати минимум 32 лева на обаждане, коментираха експерти по сигурността. Въдицата е хвърлена, когато мошениците изберат телефона ви и още след първото позвъняване затворят, пише в. Монитор. Остава известие, че са ви търсили от номер +247 112066. Рефлексът в такива случаи е да позвъните обратно на посочения номер от любопиство. Ако го направите вече сте в капана. Номерът е част от мрежа за предоставяне на еротични телефонни услуги с добавена стойност и обаждането до него струва 19.95 долара за разговор, но има и такива, които отчитат такса за всяка секунда оставане на линията. В тези случаи се включва автоматична система, която казва на английски в музикален съпровод „Изчакайте връзка с оператор“ и докато затворите може да направите сметка между 20 и 50 лева. Не се чудете откъде на Остров Възнесение ви знаят номера – системата генерира произволни номера в избраната за мишена държава. Експертите препоръчват да блокирате номера. Според разследване на полицията в Солсбъри и в Оушън Сити в САЩ, проведено съвместно с ФБР през март 2015 година са засечени телефонни измами от остров Възнесение за над 2 милиона долара.", "date": "2018.01.13", "title": "Не отговаряйте на пропуснато съобщение от тел.+247 112066, ще ви струва поне 32 лева"}
{"url": "http://www.faktor.bg/bg/articles/obshtestvo/zakon-i-red/pak-zadarzhaha-emil-milev-krokodila", "text": "Соченият за магистрален бандит Емил Милев-Крокодила е бил задържан, съобщава Нова тв.  Стана  ясно, че има доказателства срещу него за грабеж от хипермаркет в края на 2008 година.  Милев е спряган за автор на редица магистрални грабежи, извършени от ръководена от него „банда на крокодилите\".  В един момент Крокодила беше обявен и за общодържавно издирване и близо 4 години се укриваше от органите на реда. Той бе арестуван през ноември 2013 година.", "date": "2018.01.13", "title": "Пак задържаха Емил Милев-Крокодила"}
{"url": "http://www.faktor.bg/bg/articles/obshtestvo/ulitsata/furazhki-ot-rezerva-obmenyat-opit-po-antiimperializam-sas-severna-koreya", "text": "Докато официалната власт в България даде старт на българското  европредседателство, запасняци от армията, мимикриращи в различни уж „военно-родолюбиви организации“, установиха с Корейската народно демократична република  дружески контакти. От страната на великия вожд Ким-Чен Ун имали интерес да проучат опита на военно-патриотичните съюзи точно в страната, поела европердседателството. По този повод аташето по отбраната в посолството на КНДР в София Ким Чол и неговият помощник Ли Гук са провели преди дни среща с председателя на СОСЗР - генерал от резерва Златан Стойков. На нея са участвали и главният секретар и председател на Съюза на ветераните от войните капитан I ранг от запаса Марин Петков и председателя на Национална асоциация „Сигурност“ полковник от запаса Чавдар Петров. Домакин на разговорите е бил председателят на БАС Симеон Игнатов, който е и почетен председател на дружеството за приятелство между България и КНДР. За разлика от България в Северна Корея има само една организация на това съсловие, която се нарича Комитет на ветераните антиимпериалисти в КНДР. Ген. Стойков, кап. Петков, полк. Петров и Симеон Игнатов са запознали военните дипломати със спецификата на водените от тях организации и спецификата на задачите, които изпълняват. Общо било мнението, че усилията и на двете страни са насочени към военно-патриотичното възпитание на населението и особено на младото поколение. Изразена била убеденост, че обмяната на опит и виждания в тази сфера на гражданското общество ще продължи и занапред, и тя трябва да бъде единствено в името на спокойствието и мира в двете страни и целия свят. от подобни срещи, няма съмнение, че става дума за поредна хибридка, с адрес Кремъл. Въпросните „военно-родолюбиви организации“ са напълно казионни, неразривно свързани с БКП/БСП, а  политическата им стратегия е на преклонение към Русия и СССР. Освен това в тях е пълно с комунистическа номенклатура и лица, обвързани с тоталитарните специални служби, довели България до трета национална катастрофа по времето на Тодор Живков. Обмяната на „антиимпериалистически“ опит с КНДР е съвсем извън дневния ред на България, ясно ориентиран към евроатлантическите ценности. Политиката на Северна Корея бе осъдена категорично и от ООН и международната общност. Скандално е, че СОСЗР, ръководена от Златан Стойков е член на Международната конфедерация на офицерите от резерва към НАТО (СИОР), а през по поседните две години  България в лицето на СОСЗР председателстваше СИОР. Въпросната среща в София е показателна, че ръководителите на казионните организации на военните от резерва изобщо не са се реформирали и продължават да изпитват носталгия и симпатии към тоталитарни структури и режими. Проява на изключително лош вкус е да обменяш опит за военно-патриотичното възпитание на населението и особено на младото поколение с ядрената тояга на Кремъл – КНДР, която през последната година се превърна в истинска заплаха за световния мир и демокрацията. Съвсем неслучайно стана ясно тази седмица, че Министерство на отбраната, ръководено от Красимир Каракачанов е отрязало от субсидия Съюза на офицерите от резерва „Атлантик“, но продължава щедро да спонсорира сервилния казионен  Съюз на офицерите и сержантите от резерва и запаса. Интересно е дали Каракачанов също приветства инициативите на въпросния съюз да обменя „антиимпериалистически“ опит с КНДР?", "date": "2018.01.13", "title": "Фуражки от резерва обменят опит по „антиимпериализъм“ със Северна Корея"}
{"url": "http://www.faktor.bg/bg/articles/politika/hlyab-i-pasti/de-profundis-politicheski-prognozi-na-oshte-piyana-ot-praznitsite-glava", "text": "Докато още не съм изстинал след затоплянето с вино през новогодишните празници и тъй като да бъдеш идиот е по-лесно, отколкото да не бъдеш, взех, та се напънах и родих някои истински прогнози за очакваните развития през започналата вече 2018 година. И така – какво ни чака, независимо от това дали ние също го чакаме или не. Българският президент го чака най-вече българската президентша. Може би с любов, може би с точилката – чак дотам не ми е дадено да видя. Пък и частният им живот не ме интересува.   Освен това обаче го чакат   защото през следващите 6 месеца на сакралното българско председателство премиерът Бойко Борисов ще има много опции да натрупа много червени точки, докато президентът Румен Радев няма как да спечели дори една. За сметка на това пък има как да спечели доста черни точки – ако продължи и по време на председателството да ни излага пред чужденците. С други думи – ако продължи да си бъде все така автентичен играч на политическата сцена, да играе самия себе си и да се раздава без остатък, за да разсмива публиката.  Българският премиер го чака каквото той самият нареди. Поне докато „големите началници” не наредят нещо друго. Забележителното е, че тогава пак ще го чака онова, което той нареди, само че друго.  Иначе през следващите 6 месеца времето за Бойко Борисов ще бъде изключително добре прекарано, ако радостите на председателството си останат радости, а не се превърнат в мъки на председателството.  Например, не съм сигурен, че българската активност по въпроса за бързото развитие на отношенията между ЕС и страните от Западните Балкани се харесва твърде на Русия. Даже напротив, имам усещането, че Кремъл е малко на нокти по темата и се готви да покаже въпросните нокти. Но, така, де - няма да дойде на мен да ми ги покаже, щото аз дори не съществувам като дупка на кавала, ще ги покаже на някой, дето наистина свири.  Лидерът на БСП Корнелия Нинова през тази година я чакат още по-големи проблеми, отколкото през миналата.  Мога да твърдя това със сигурност, защото с удоволствие наблюдавам регреса на тази  партия вече толкова време, че аз побелях, а тяхното плъзгане надолу продължава и прогнозата, че ще продължи до пълната победа над комунизма вече се прави малко или много автоматично.  Не знам защо така се случва с горките социалисти, но може би е просто защото са социалисти, както твърдят самите те. Или защото не са никакви социалисти, както ги виждат всички останали. Така или иначе, със своята глупост, тесногръдие и лакомия, БСП вече пропиля не само електоралната си подкрепа, но и всички онези възможности, чрез които   Така беше замислен тъй нареченият „преход” още от другаря Андропов, но ето, че нашите основни изпълнители се провалиха вече почти напълно и упорито са зациклили на едно място. Мъка е да ги гледаш, но съм сигурен, че за тях мъката е още по-голяма, затова гледам.  Нещо повече обаче, с Нинова начело, БСП е на път окончателно да загуби дори своето най-свидно – пълната и безусловна подкрепа на Москва, положението си на български монополист в реализация на най-родолюбивото и патриотично поведение, познато на света – защитата на свещените руски интереси, представени като свещени български.   Е, тази промяна още не е крайна и тенденцията може да се обърне. Начинът обаче е другарката Корнелия Нинова да се прекръсти на Нина Корнелиевна. И пак не е съвсем сигурно, че ще убеди в своята искреност наследниците на другаря Решетко Леонидов, които пряко отговарят за съдбата на България. Та нали почетният консул Георги Гергов ще ги убеди на бърза ръка да не слушат Нина Корнелиевна, защото тя пак иска да ги изработи нещо.  А какво да кажем за Великия Председател на ДПС? Има тотално заблудени хора, които смятат, че него вече никъде нищо не го чака, защото той всичко си има. Е, едно човешко безсмъртие сал му е останало да постигне, но това, както се знае, никому не е дадено.  Аз обаче ще ви кажа, че през 2018 Ахмед Доган го чака лично Ахмед Доган.  Той ще трябва да изтърпи собствените си критики на тема защо и как умен човек като мен допусна другарите Путин и Ердоган да се разберат и разцелуват внезапно зад гърба ми, с което да усложнят и без това трудното изпълнение на възложената ми сакрална роля на    Доган ще трябва също да си отговори на ред други мъдри философски въпроси – как другарят Пеевски контролира толкова хора и парични потоци в държавата, а въпреки това остава прекрасен човек и изряден член на ДПС, ако се съди по редовно платения му членски внос; как може ДПС да управлява, без изобщо да е във властта – защото опозицията е хубаво нещо, но за кратко, а за дълго е лошо нещо; как да различим приятел от ДОСТ; кое е най-скъпото уиски на света и дали качеството му отговаря на цената…..такива неща.  За сметка на очертаващите се мъки Доганови, светото патриотично трио Сидеров-Симеонов-Каракачанов не го чакат никакви въпроси през новата година. И не защото тримцата са толкова умни, та вече са си отговорили на всички, а защото те са тук не да задават въпроси, но да изпълняват заповеди. Като казвам „тук”, имам предвид изобщо в българската политика, а в частност – в управлението на България. Тези марионетки бяха настанени във властта по метода на тишината - накараха ги да млъкнат, временно да прекратят изцепките и да се снишат дори до леко неприлична степен и така да пропълзят нагоре. Това свърши работа. Сега светата троица е готова за подвизи, с които могат да допринесат много повече полза на кукловодите си от онази, която им носеха, крещейки някъде отстрани.  Кога онези ще ги насъскат за действие ли? Не знам, но подозирам, че времето на българското председателство е съвсем подходящо да видим някаква голяма магария. Или няколко големи магарии – кой може да каже докъде се простират интересите на хората, които дърпат конците.  За тъй наречените „традиционни десни партии” нямам никаква прогноза, защото не успях да зърна дори парченце от тях в кристалното си кълбо. Това означава, че те не само отсъстват от българския политически живот, което не е новина, а и  няма възможност да бъдат съживени  чрез българските магически практики. Който си прави илюзии за това, греши и само ще си загуби времето.  При тази пъстра картинка на тукашната политическа зоология, какво му остава като опция за светло бъдеще на тъй наречения „обикновен българин”? Остават му стандартните неща – да се зъби отдалече на тирана, да се напива редовно от мъка, да се хапе отзад, щом се усети, че някой друг идиот го прави на маймуна, да ругае потисническата Европа, да приветства освободителката Русия и да отказва да мисли, за да не се промени по този начин автентичното му и напълно независимо мнение, което има по всички въпроси.  Съжалявам, така стояха нещата през миналата 2017 година, затова така ще стоят и през новата 2018. Няма да мръднем ни на йота напред, но на кого му пука, ние сме свикнали да сме зле – да му мислят европейците.  За мен лично, не знам от скромност или поради нещо друго, но успях да прогнозирам само няколко простички неща – първа среща с Мишел Пфайфър, последна с Владимир Путин и малко пари за обувки на жена ми.  Е, да, това са повече пожелания, отколкото прогнози, но, както всички знаят, винаги има опасност от известни отклонения, когато предсказваш на все още пияна глава.", "date": "2018.01.13", "title": "De Profundis: Политически прогнози на още пияна от празниците глава"}
{"url": "http://www.faktor.bg/bg/articles/novini/balgariya/dramatichen-plenum-na-bsp-za-vota-za-tretiya-pol", "text": "На пленум на БСП днес ще бъдат обсъждани мотивите за вота на недоверие и позицията на левицата по Истанбулската конвенция, която на практика легитимира “третия пол”.  В БСП не са единни за конвенцията, съобщава \"Труд\".  Евродепутатите от левицата са подкрепили международния договор. Червените женски организации обикаляли по структурите да събират подписи срещу насилието над жени.  Изпълнителното бюро на БСП обаче излезе с позиция на 3 януари, в която се посочва, че партията винаги се е борила против насилието над жени и деца, но няма как да приеме текстове, които задължават “страните да предприемат мерки за насърчаване на промени в социалните и културни модели на поведение на жените и мъжете, основани на стереотипни роли, както и понятието “социален пол”.  Лидерът на ПЕС Сергей Станишев бил притеснен от позицията на партийното ръководство, тъй като от европейската левица заплашили да замразят членството на БСП в нея, ако не подкрепят конвенцията.", "date": "2018.01.13", "title": "Драматичен пленум на БСП - за вота, за \"третия пол\""}
{"url": "http://www.faktor.bg/bg/articles/novini/balgariya/ochakvame-snega-dnes", "text": "Ще бъде облачно. Студен въздух е причината за преминаването на дъжда в сняг в повечето райони, следобед - и в Югоизточна България.  Значителни по количество ще са снеговалежите в планините, а почти без валежи ще е в югозападните райони на страната.  Ще бъде ветровито, с умерен и силен североизточен вятър.  По планинските проходи има условия за преспи и навявания. Температурите ще са между 0 и 5 градуса.", "date": "2018.01.13", "title": "Очакваме снега днес"}
{"url": "http://www.faktor.bg/bg/articles/novini/svyat/zhertvite-na-kalnite-svlachishta-v-kaliforniya-stanaha-18", "text": "87-годишен мъж стана 18-ата потвърдена жертва на калните свлачища в Калифорния, съобщиха местните власти, цитирани от Асошиейтед прес. Шерифът на окръг Санта Барбара Бил Браун съобщи, че още шестима души са в неизвестност, но още преди да приключи пресконференцията, той се върна при микрофона и съобщи, е току-що е имало телефонно обаждане, че един от тях, 53-годишният Джон Кийтинг, е открит. \"Той е в болница извън района и се лекува. Така че в нашия списък с изчезнали хора останаха петима\", каза шерифът.", "date": "2018.01.13", "title": "Жертвите на калните свлачища в Калифорния станаха 18"}
{"url": "http://www.faktor.bg/bg/articles/novini/svyat/otnovo-zemetresenie-v-iran", "text": "Земетресение с магнитуд 4,3 по скалата на Рихтер е регистрирано в граничния регион между Иран и Ирак, показва справка на интернет-страницата на Европейския средиземноморски сеизмологичен център (EMSC ), предава агенция \"Фокус\".   Земетресението е регистрирано на дълбочина от 2 км. в 4:03 часа местно време на 70 км. западно от иранския град Илам и на 123 км. източно от Багдад. Няма данни за жертви и разрушения.", "date": "2018.01.13", "title": "Отново земетресение в Иран"}
{"url": "http://www.faktor.bg/bg/articles/novini/balgariya/chervena-a-ne-byala-kniga-za-balgarskite-zhurnalisti", "text": "Настоящият текст няма да се хареса на всеки. Не си го поставя и за цел. В него няма да бъдат посочени кои са лошите и добрите медийни олигарси. Няма да бъдат изброени изданията, които представят истината и тези, които бълват фалшиви новини. Няма да бъдат упоменати и връзките между отделните партии и конкретни медии. Ако ви се чете нещо такова, можете да се обърнете към вече няколкото съществуващи книги за българската журналистика. Дали те са обагрени в благородното бяло и описват медийната империя на Делян Пеевски или са в нетолкова приятна охра и прехвърлят част от цвета си по образа на Иво Прокопиев и близките му издания… всеки интерес може да бъде задоволен, при това с най-описателни и нелицеприятни подробности. Думата тук е за журналистите, а не за медиите. Защото докато броят на вторите расте експоненциално, то първите заслужават своето място в Червената книга на застрашените видове, а не в  В сблъсъка Пеевски-Прокопиев на медийната сцена погрешно акцентът се поставя върху свободата на медиите в България. Много по-важен е въпросът за свободата на журналистите, работещи в тези медии. Свобода да бъдат критични както към управляващи и опозиция, така и към собствената редакционна политика. Това е търсеният и ненамерен плураризъм в българската журналистика, вина за отсъствието на който носят, разбира се, най-вече самите журналисти. Подобно на политическия сблъсък, в който важни не са физическите представители на страните, а идеологиите, които защитават, така и в журналистиката, е важно да се защитава свободата на словото, независимо дали то е ограничено от Делян Пеевски, Иво Прокопиев или който и да е друг представител на едрия бизнес с интерес към медиите. И за да не изпадаме в утопия – зад медиите винаги са прозирали бизнес интереси, не само у нас, но и по целия свят. Това няма да се промени, независимо колко бели и кафеви книги бъдат издадени. Затова битката трябва да е за свободата на журналистите, а не на медиите. Медиите ще оцелеят, не ги мислете. Въпросът е дали в тях ще работят журналисти или политически и бизнес активисти.", "date": "2018.01.13", "title": "Червена, а не Бяла книга за българските журналисти"}
{"url": "http://www.faktor.bg/bg/articles/novini/svyat/afrikanskite-strani-poiskaha-izvinenie-ot-tramp", "text": "Посланиците от групата на африканските страни в ООН поискаха опровержение и извинение от американския президент Доналд Тръмп заради расистката му реплика относно имигрантите от \"мизерни дупки\", за която беше съобщено в медиите, предаде Франс прес.  След спешно съвещание, продължило четири часа, групата единодушно заяви, че е дълбоко шокирана и осъжда скандалните расистки и ксенофобски думи на Тръмп, както са съобщени в медиите.  Групата настоява за опровержение и извинение, като изразява също безпокойството си от трайната и засилваща се тенденция в американската администрация, спрямо Африка и лицата от африкански произход, да се оклеветява континента и цветнокожите хора.  Изразява се и солидарност с хаитянския народ и с другите народи, които също са оклеветени, както и благодарност към американците от всякакъв произход, които са осъдили тези изявления, съобщи АФП.", "date": "2018.01.13", "title": "Африканските страни поискаха извинение от Тръмп"}
{"url": "http://www.faktor.bg/bg/articles/novini/balgariya/ts-tsvetanov-v-publichnoto-prostranstvo-beshe-napravena-spekulatsiya-ot-bsp-s-ubiystvoto-na-biznesmena-petar-hristov", "text": "\"В публичното пространство беше направена спекулация от БСП с убийството на бизнесмена Петър Христов, че е бил близък до ГЕРБ и до мен. Той беше близък до всички, които искаха да се развива великотърновския регион. Самият факт, че на погребението му имаше над 3 000 души говори какъв човек е\", коментира пред Нова телевизия заместник-председателят ГЕРБ и председател на ПГ на ГЕРБ Цветан Цветанов. По думите му, Христов е изпълнил гражданския си дълг, като е подпомогнал разкриването на \"Килърите\". Цветанов нарече \"несериозни\" твърденията на Радан Кънев, че Христов е \"редял листите на ГЕРБ\" и добави, че Христов се е занимавал безкористно с благотворителност. \"Антикорупционното законодателство е наш сериозен ангажимент, който заложихме още в 43-тото НС. Всички тогава се консолидирахме около тезата, и БСП бяха най-големите радетели за това, антикорупционният орган да бъде назначаван от НС\", припомни Цветан Цветанов. \"Председателят на антикорупционният орган ще бъде избран от парламента, а той ще предложи членовете му\", обясни той, след като попита няколко пъти водещата, която твърдеше, че знае каква е процедурата за избор, но не можа да каже нищо конкретно. \"Когато създавахме специализираната прокуратура и специализирания съд те също бяха наричани \"бухалки\", сега това се възпроизвежда към антикорупционния орган\", припомни Цветанов. \"През всички години откакто управлява ГЕРБ сме се старали да подобрим средата за сигурност в МВР. Премиерът ясно заяви, че отпускането на допълнителните средстгва за системата не е, за да спрат протестите, а защото имаме по-висока събираемост, повече приходи и това направи възможно отпускането на допълнителни средства за МВР\", заяви Цветанов. Той иронично \"благодари\" на водещата, че е \"отделила\" време в разговора за парламентарните измерения на европредседателството в сферата на сигурността.", "date": "2018.01.13", "title": "Ц. Цветанов: В публичното пространство беше направена спекулация от БСП с убийството на бизнесмена Петър Христов"}
{"url": "http://www.faktor.bg/bg/articles/novini/balgariya/zaharieva-s-rechta-si-donald-tusk-shte-ostane-v-sartsata-na-balgarite", "text": "„С речта си Доналд Туск спечели завинаги сърцата на българите. Аз лично не очаквах. Той показа отношение към България, което на толкова високо ниво докосва много. Това е по-особен знак – цяла реч на български показва, че страната ни е близка до сърцето му”, заяви пред Нова телевизия външният министър Екатерина Захариева. „Считам за нормално, когато не си съгласен с дадена политика, да искаш да бъдеш чут. Протестите на хората не са неочаквани”, коментира тя протестите в деня на откриването на европредседатерлството.", "date": "2018.01.13", "title": "Захариева: С речта си Доналд Туск ще остане в сърцата на българите"}
{"url": "http://www.faktor.bg/bg/articles/novini/balgariya/zhalt-kod-za-valezhi-ot-snyag-e-obyaven-v-8-oblasti", "text": "Жълт код за валежи от сняг е обявен в 8 области на страната днес, съобщава НИМХ към БАН. Предупредителният код е в сила за областите Монтана, Враца, Ловеч, Габрово, Пловдив, Пазарджик, Смолян и Кърджали. В тези области в комбинация с вятъра ще се създават условия за навявания и преспи. При обявен жълт код времето е потенциално опасно. От НИМХ предупреждават хората да бъдат внимателни.", "date": "2018.01.13", "title": "Жълт код за валежи от сняг е обявен в 8 области"}
{"url": "http://www.faktor.bg/bg/articles/novini/svyat/chehite-izbirat-prezident", "text": "Днес е вторият ден, в който чехите гласуват за президент. За поста се борят 9 кандидати. С най-големи шансове е действащият държавен глава Милош Земан. Но според социолозите той няма да спечели необходимите 50% и ще се стигне до балотаж.  Почти през целия си мандат Земан се радва на одобренио на окло 50% от чехите. И една от основните причини за това е негативното му отношение към миграните. Ако бъде избран това ще бъде отражение на евроскептичните настроения в Чехия, особено силни през последните години.  Земан подобри отношенията с Китай и Русия, за сметка на тези с традиционните европейски съюзници.Предпочита да се среща с обикновени избиратели, а не с представители на елитарни интелектуални кръгове. Известен с острия си, понякога и циничен език. Един от най-големите му минуси е влошеното здравословно състояние. Последните социологически данни сочат, че Милош Земан може да разчита на подкрепата на около 47% от избирателите.  След него се нарежда основният му конкурент Иржи Драхош - бивш председател на Чешката академия на науките, с около 45 на сто от вота. Въпреки че влезе в надпреварата като независим, Драхос е подкрепен от Християн-демократическата партия, както и от редица бизнесмени. Михал Хорачек, на 65, писател, успешен бизнесмен, експерт в областта на конните залагания. Това е другият кандидат, който би могъл да застраши Земан.  И не на последно място, един от най-късно заявилите участие в изборите, бившият дясноцентристки премиер Мирек Тополанек.  И ако за първия тур почти няма съмнения, който ще спечели, то за балотажа, насрочен за 26 и 27 януари ситуацията е по-различна. Според анализатори решаващи ще бъдат последните дни на кампанията и ако избирателната активност е висока, то конкурентите на Земан ще имат повече шанс.", "date": "2018.01.13", "title": "Чехите избират президент"}
