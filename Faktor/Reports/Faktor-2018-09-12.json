{"url": "https://www.faktor.bg/bg/articles/dzheyms-matis-shte-poseti-mekedoniya-v-ponedelnik", "text": ". Министърът на отбраната на Македония Радмила Шекеринска съобщи, че нейният американски колега Джеймс Матис ще посети страната в понеделник – 17 септември. Според нея посещението му показва равнището на подкрепа към Македония, предава Радио „Свободна Европа“ в своята македонска редакция. „Това показва , че светът отваря вратата си към нас. Сега остава гражданите на Македония, на всеки от нас поотделно, да решим дали тази врата е отворена, дали ще можем да я преминем“, заяви Шекеринска по време на посещение в Кочани.", "date": "2018.09.12", "title": "Джеймс Матис ще посети Мекедония в понеделник"}
{"url": "https://www.faktor.bg/bg/articles/novini/svyat/tereza-mey-ako-nyama-sdelka-za-brekzit-namalyava-sumata-koyato-sme-gotovi-da-platim-na-es", "text": "Ако Великобритания не постигне с Европейския съюз споразумение за напускането на общността, ще се промени и изразеното от нея съгласие да плати за напускането на съюза, каза министър-председателката Тереза Мей, съобщи Ройтерс, цитирана от БТА. Като част от сделката за Брекзит Великобритания се съгласи да плати на ЕС между 35 и 39 милиарда евро през следващите десетилетия. \"Ние сме държава, която зачита задълженията си, вярваме във върховенството на закона и затова вярваме в спазването на правните си задължения\", каза Мей пред парламента. \"Но . . . конкретното предложение беше направено в духа на желанието ни да постигнем споразумение с Европейския съюз и въз основа на принципа, както и самият ЕС каза, че нищо не е договорено, докато не е договорено окончателно, без сделка становището ни се променя\". Междувременно около 50 законодатели тори, привърженици на Брекзит и опоненти на Мей, се събраха, за да обсъдят как и кога могат да я принудят да подаде оставка, съобщи днес Би Би Си. Бунтарите се противопоставят на предложението й да запази връзката на Обединеното кралство с правилата на ЕС след Брекзит, което, според тях, ще обвърже Великобритания с блока и страната няма да е в състояние да сключва нови търговски договори с други държави, предаде Асошиейтед прес. Откакто предизвика предсрочни избори през юни 2017 г., на които обаче партията й загуби парламентарното си мнозинство, Мей е изправена пред настойчиви опити за смяна на партийния лидер, които отслабиха позициите й, докато се опитва да уреди окончателно сделка за Брекзит с ЕС. Депутатите от Eропейската изследователска група (ЕRG) - група в Консервативната партия на Мей, която се обявява за по-рязко скъсване с ЕС, се срещнаха снощи и открито обсъждаха бъдещето на министър-председателката. Коментарите на присъстващите са били от рода на: \"Всеки, когото познавам, казва, че тя трябва да се махне\", \"Тя е пълен провал\" и \"Така не може да продължава\". Източник, цитиран от Би Би Си, каза, че някои смятат, че Мей се е самоизолирала и е изгубила връзка с действителността. Според други обаче е глупаво точно сега консерваторите да сменят лидера си. Опонентите на Мей казват, че тя е готова да направи прекалено много отстъпки на Брюксел, като по този начин фактически обезценява идеята за Брекзит. Членовете на ЕRG нарекли предприетите от нея стъпки \"катастрофални\". Те обмисляли да я сменят с привърженик на твърдия Брекзит като бившия външен министър Борис Джонсън. Но твърдия застъпник за Брекзит и министър на околната среда Майкъл Гоув каза днес, че спекулациите за смяна на на партийния ръководител са просто \"празни приказки\" и че в момента Мей върши \"страхотна работа\".", "date": "2018.09.12", "title": "Тереза Мей: Ако няма сделка за Брекзит, намалява сумата, която ще платим на ЕС"}
{"url": "https://www.faktor.bg/bg/articles/krasimir-valchev-tryabva-da-zapochnem-da-rabotim-po-izvezhdaneto-na-nimh-ot-ban", "text": "\"Трябва да започнем да работим по извеждането на Националния институт по метеорология и хидрология /НИМХ/ от БАН, а служителите от института трябва да решат дали ще останат в Академията или ще я напуснат.\" Това каза пред журналисти днес министърът на образованието и науката Красимир Вълчев и добави, че ако продължават личните нападки между НИМХ и БАН, през следващата седмица рискуваме да нямаме прогноза и хидрометеорологично обслужване. \"Логично е от 1 януари 2019 г. да се прехвърли финансирането и дейността на НИМХ към министерството, към което се реши да е институтът\", заяви министър Вълчев. Той каза, че това юридически може да се случи по няколко начина, за да се осигури приемствеността на всички права, задължения, договори, членства на НИМХ в международни организации. \"Правителството трябва да изведе НИМХ в цялата му съвкупност като бюджетно предприятие, с изключение на договорите за научна дейност на учените, които желаят да останат в БАН\", обясни образователният министър \"БАН трябва да вземе решение за трансформирането на института, а ние веднага сме готови със съответното реципрочно решение да преобразуваме института по Закона за администрацията, най-вероятно\", обобщи Красимир Вълчев.", "date": "2018.09.12", "title": "Красимир Вълчев: Трябва да започнем да работим по извеждането на НИМХ от БАН"}
{"url": "https://www.faktor.bg/bg/articles/nov-sluchay-na-neprovereni-patnitsi-na-letishte-sofiya", "text": "Пътници от Ливан са влезли без проверка на багажа на Летище София. По първоначална информация полет \"FB 814\" на авиокомпания „България ер“, кацащ от Бейрут, е имал на борда си около 40 души, а при трансфера багажът на пътниците от този полет не е бил проверен. От Летище София потвърдиха, че инцидентът се е случил на 3 септември. Допуснато било смесване на пътниците, пристигащи от „трета страна“ с вече проверени заминаващи пътници. Властите били информирани веднага и са взети мерки за гарантиране на сигурността. От Гранична полиция обявиха, че при транзитни пътници отговорността е изцяло на летището.", "date": "2018.09.12", "title": "Нов случай на непроверени пътници на Летище София"}
{"url": "https://www.faktor.bg/bg/articles/danail-kirilov-shte-se-saobrazim-s-volyata-na-premiera-shte-glasuvame-utre-ostavkite-na-trimata-ministri", "text": "Категорично ще се съобразим с волята на премиера и ще гласуваме утре оставките на тримата министри. Това заяви в „Лице в лице“  на Би Ти Ви председателят на правната комисия в парламента Данаил Кирилов, говорейки за парламентарната група на ГЕРБ.   Той засегна и темата „Царски имоти“. Нямаме решение на парламентарната група по случая с двореца „Врана“. Това, което ще кажа е изцяло лично мнение. Тук въпросът е много правен и много исторически . Той касае степента на разумно уреждане на отношенията на една държава с една историческа личност, тази на бившия монарх, заяви той.   Парламентът трябва да се произнесе и даде това право на монарха , така както правото на реституция го е имал и притежателят на ателие, и притежателят на работилничка, на магазин. За всички може, но за един субект не може. Тук действително казусът е неравнопоставен спрямо качеството на бившия български цар, обясни Кирилов.    \"Ветото на президента върху промените в Административнопроцесуалния кодекс не беше изненадващо\", каза още той.  \"Искам да разсея внушенията, че се възпрепятстване достъпа на хората до правосъдие. Таксата от 15 лева, става 70, но за втора инстанция. Първата инстанция остава с такса 15 лв. При всички положения ще се подобри работата. Предвиждаме норма и за освобождаване от такси за лица, които не могат да си ги позволят\", разкри Данаилов. \"Гарантираме правото на всяка една страна да поиска открит процес\", завърши Данаил Кирилов. Да, Лозан Панов днес не беше в зала. Вчера около 12 часа Цвета Караянчева ми се обади и заяви, че Панов е бил поканен по телефона, наравно с всички други. Госпожа Точкова бе уведомена днес сутринта, но все пак каза още  Данаил Кирилов . Днес депутатите отложиха гласуването на докладите за дейността на съдилищата за 2016 и 2017 г. Причината, която бе изтъкната е отсъствието на председателя на ВКС Лозан Панов.", "date": "2018.09.12", "title": "Данаил Кирилов: Ще се съобразим с волята на премиера, ще гласуваме утре оставките на тримата министри"}
{"url": "https://www.faktor.bg/bg/articles/mareshki-shte-podkrepim-ministerskite-ostavki", "text": "\"Воля\" може и да не влезе в парламента, но Веселин Марешки ще влезе. Ако кръстя партията си \"Марешки\", ще видите какви драстични разлики ще има в резултатите на партия \"Воля\" и партия \"Марешки\". Аз не се срамувам от името си. Това каза в предаването \"Още от деня\" по БНТ Веселин Марешки, който коментира последното социологическо проучване на \"Медиана\", в което цифрите сочат, че към момента неговата партия \"Воля\" няма да прескочи 4-процентната бариера и няма да лвезе в един нов парламент.  \"Партия \"Воля\" и аз сме единствените, които не сме оцапали от политиката. Не вярвам на социолозите и не мисля, че българите са дебили, за да си изберат отново тези, които ги окрадоха. Аз знам кой съм и не се притеснявам от нищо. Най-малко мога да се притеснявам от БСП и Румен Радев. Изборът на президента беше поредната манипулация, защото нищо не се промени. Ако аз бях станал президент, щеше да има видима промяна. Аз съм единствения, който води борба с картелите. Не мисля, че стрелям и критикувам всички. Когато, някой направи нещо добро, ние винаги сме казвали добри думи\", разкри Марешки. \"На Обединени патриоти никога повече няма да им се сбъднат детските мечти. Особено на Красимир Каракачанов. Не може с 1% доверие да искаш да бъдеш вицепремиер и министър. Нямам нищо лично срещу него. Утре ще гласуваме \"за\" оставките на министрите. Не е задължително ти лично да убиеш човек, за да подадеш оставка. Ще подкрепим и новите министри. Някои от тях познавам лично. Ще им дадем време и толеранс. Ако не си вършат съвестно работата обаче, ще ги критикуваме\", обяви Марешки.", "date": "2018.09.12", "title": "Марешки: Ще подкрепим министерските оставки"}
{"url": "https://www.faktor.bg/bg/articles/novini/balgariya/ot-1-vi-yanuari-otpuskat-nov-vid-mesechna-pomosht-za-detsa-s-pochinal-roditel", "text": "Нов вид месечна помощ за деца с един или двама починали родители ще се отпуска от първи януари 2019 година. Това предвиждат промени в Закона за семейните помощи за деца, който парламентарната социална комисия обсъди днес. По данни на социалното министерство право на тази помощ имат близо 5 600 деца. “Всъщност става дума за деца, които нямат право на наследствена пенсия от починал родител, а тази помощ е предвидено да се получава на база на доходен критерий. Съответно размерът на дохода се определя със закона за бюджета всяка година, да припомня, че сега  е 450 лева на лице от семейството, а размерът на помощта също се определя със закона за бюджета, както и всички други семейни помощи. Във всички случаи този размер ще бъде по-висок от актуалния размер на персоналните пенсии. Актуалният размер на персоналната пенсия е 113.02 лв. месечно“, обясни социалният министър Бисер Петков пред БНР.", "date": "2018.09.12", "title": "От 1-ви януари отпускат нов вид месечна помощ за деца с починал родител"}
{"url": "https://www.faktor.bg/bg/articles/novini/svyat/polskiyat-prezident-pod-obstrel-zaradi-dumite-che-es-ne-e-vazhen-za-polyatsite", "text": "Полският президент Анджей Дуда бе разкритикуван днес от политическите си опоненти затова, че нарече Европейския съюз \"въображаема общност\", която не е толкова важна за поляците, съобщи Асошиейтед прес.  Дуда е съюзник на управляващата партия \"Право и справедливост\", която влезе в конфликт с ЕС заради противоречива реформа в съдебната система, която Брюксел определи като нарушаване на върховенството на закона. \"Когато решим собствените си въпроси, тогава ще се занимаваме с европейските. За момента нека ни оставят на мира и нека ние оправим Полша, защото това е най-важното\". Най-важното е общността ни тук, в Полша, каза той.  Дуда и служители на правителството твърдят, че реформите, които дават на управляващата партия големи правомощия над съдилищата, са демократични и съдиите ще се отчитат повече пред обществото. ЕС и много правозащитни организации заявиха, че промените ще подкопаят независимостта на съдебната власт.  Реакцията срещу думите на Дуда в Полша бе силна, а някои анализатори дори изразиха опасения, че полските власти могат да поведат страната към излизане от ЕС. Основният лидер на опозицията и председател на партията \"Гражданска платформа\" Гжегож Схетина заяви, че Дуда не разбира каква \"вреда нанасят подобни думи на образа и репутацията на Полша\". Лидерът на Полската селска партия Владислав Кошиняк-Камиш обвини Дуда, който е практикуващ католик, че отрича идеите на един от най-големите полски авторитети, покойния папа Йоан Павел Втори, който подкрепяше членството на Полша в ЕС. В реч в град Лежайск Дуда обвини Европа, че през 1945 г. е оставила Полша на произвола на съдбата и под контрола на СССР. Затова Полша има право да има очаквания от Европа, а поляците \"имат правото да управляват тук и да решават каква Полша искат\". Полша се присъедини към Европейския съюз през 2004 г., което доведе до 14 години на силен икономически растеж, подхранван от милиардите евро, получени от различни европейски фондове, отбелязва АП. Членството в ЕС донесе нови свободи за поляците да пътуват, работят и учат в Европа. От тези възможности се възползваха милиони хора. Проучванията на общественото мнение показват, че подкрепящите членството в ЕС поляци са около 80 процента. Говорителката на управляващата партия Беата Мазурек заяви, че \"Право и справедливост\" няма намерение да изтегля Полша от Европейския съюз. \"Ние сме част от ЕС и членове на ЕС. Абсолютно нищо не може да промени това\", подчерта Мазурек.", "date": "2018.09.12", "title": "Полският президент под обстрел заради думите, че ЕС не е важен за поляците"}
{"url": "https://www.faktor.bg/bg/articles/novini/balgariya/dzhambazki-pak-brani-orban-dnes-es-poe-po-patya-na-sssr", "text": "Родният евродепутат Ангел Джамбазки обяви, че сме свидетели на скандална и недемократична политическа акция срещу легитимното унгарско правителство, избрано с гласовете на гражданите му. Това заявява в позицията си по повод на гласуването на Доклада за Унгария в Европейския парламент днес политикът от ВМРО.  Ето цялата му позиция без редакторска намеса:     \"Днес Европейският съюз пое бодро по пътя на съветския такъв. Днешният ден е вододел. На 09.09.2018 г. се навършиха 74 години от окупацията на България от Съветския съюз. Тя бе последвана от политически репресии, отнемане на националния суверенитет, преследване на политическите опоненти и налагане на политическа цензура. Скоро след тази окупация българите първи въстанахме срещу болшевишкия терор – въстание, известно като горянски бунтове и горянско движение. Унгария бе една от държавите, които споделиха съдбата ни, попадайки под съветска окупация. Скоро след горянските бунтове в България Унгария бе първата страна от бившия източен блок, която се вдига на революция през 1956 година срещу интернационалния, по същността си глобалистки, диктат на СССР. Каква ирония - днес ЕП гласува да отнеме правото на глас на Унгария в Съвета на ЕС. Защото не хареса правото на унгарската нация да води своя национална политика чрез своето избрано правителство, осъществено на признати, честни и демократични избори. Това е драстична политическа цензура и наднационален диктат, целящи отнемането на глас на 10 милиона унгарски граждани, които са равноправни граждани на ЕС.  Свидетели сме на скандална недемократична политическа акция срещу легитимното унгарско правителство, избрано с гласовете на унгарските граждани. Свидетели сме на недопустима външна намеса във вътрешните работи на пълноправен член на ЕС. ЕС трябваше да представлява съюз на суверени държави! А не федерален съюз от брюкселски провинции, в които европейската анонимна и неизбирана бюрокрация може да налага конюнктурен политически инженеринг, мотивиран финансово от скандалния спекулант Джордж Сорос и мрежата му от платени лъжеграждански организации. Когато не харесваш джендър кампаниите им, отнемат ти правото на глас. Когато не искаш милиони афганистанци и африканци в дома си, отнемат ти правото на глас. Когато не искаш ислямистко нашествие и културна и религиозна инвазия, отнемат ти правото на глас. Когато искаш да пазиш и охраняваш границата си, отнемат ти правото на глас. Това е политическата кампания и линия на президента, бивш социалист, г-н Макрон и на г-н Ги Верхофстат, председател на групата на АЛДЕ. Това ще бъде бъдещият облик на техния на ЕСССР. В единен строй, под знамето със сърпа и чука, вървят социалистът Макрон, либералпопулистът Верховстад, нашите нови леви от ДеБа. Това е техният ЕСССР.  Политическа бюрократична машина за саморазправа с несъгласните в ръцете на мултикултурните джендър-активисти с политическите противници, санкции срещу суверенните държави и техните народи. Днес чух от всякакви странни колеги, че те знаят по-добре какво е добро и какво е лошо за унгарската нация от самата унгарска нация. При положение, че едва ли са стъпвали в Унгария и вероятно биха се затруднили да я посочат отведнъж на картата. Особено зли стават лъжелибералите и културните марксисти, когато не се споделят неразумните им идеи да разделят ЕС на „ядро“, съставено от бившите колониални сили, и на източна „периферия“, суровинен придатък и източник на евтина работна ръка, която може да бъде заселвана от мигранти-ислямисти, нежелани в поканилата ги Германия. Защото това ни предлагат господата Макрон, Верхофстат и нашенските клети неориентирани левичари от ДеБа.    Недопустимо, неприемливо, неевропейско. Това са им „европейските ценности“. Това е цензура. Това е диктатура.  Обявявам се категорично и еднозначно против доклада за приемане на резолюция за задействането на чл. 7, параграф 1 от ДЕС и отнемането на право на глас на Унгария в Съвета на ЕС. Бъдещето на ЕС не е в неговото разпадане на ядро и периферия, нито в превръщането му в поле за културна и религиозна инвазия, а в създаване и укрепване на истински Европейски съюз на суверенните Отечества. Днес ЕС се раздели на ЕСССР и на Европа на Отечествата. Всеки ще трябва да избере страна. 2018-а година се превърна в 1956-а година.\"", "date": "2018.09.12", "title": "Джамбазки пак брани Орбан: Днес ЕС пое по пътя на СССР!"}
{"url": "https://www.faktor.bg/bg/articles/novini/balgariya/za-prav-pat-ot-2010-nasam-premierat-a-ne-prezidenta-oglavyava-balgarskata-delegatsiya-v-oon", "text": "Премиерът Бойко Борисов ще отиде вместо президента Румен Радев на предстоящата септемврийска сесия на ООН в САЩ.  Министър-председателят ще ръководи българската делегация по време на 73-ата сесия на Общото събрание на ООН в Ню Йорк”, съобщиха по-рано днес от правителствената информационна служба.  Съобщението обаче не уточнява важна подробност, а именно, че тази делегация от 8 години се ръководи от държавните глави, а не от премиера. От 2010 г. насам само президентите са били начело на делегацията – първо Георги Първанов, после Росен Плевнелиев, а последно и настоящият президент Румен Радев. Борисов също е водил делегацията, но чак през 2010 г. и оттогава тя е отговорност на президента.  Мнозина наблюдатели виждат в странната рокада връзка с обвиненията на правителството често към президента Радев, че не е евроатлантически настроен, а е по-близък до Русия. В съобщението на правителството обаче се казва само, че тази година на срещата на ООН основният дебат ще е „ООН за всички хора: глобално лидерство и споделени отговорности за мирни, равнопоставени и устойчиви общества”. От службата на премиера уточняват, че тази година българската делегация ще представи позициите и вижданията на страната ни в по-широк спектър от въпроси.", "date": "2018.09.12", "title": "За пръв път от 2010 насам: Премиерът, а не президента оглавява българската делегация в ООН"}
{"url": "https://www.faktor.bg/bg/articles/moshtna-magnitna-burya-udrya-zemyata-utre", "text": "На 13 септември се очаква магнитна буря, която няма да причини сериозни проблеми, но може да повлияе негативно на работата на мобилните мрежи. Възможно е някои хора да имат неразположение. Според американските специалисти голямо количество йонизирани частици ще се отделят от Слънцето и ще достигнат Земята, предаде БНР. Положителният ефект е, че още няколко дни времето ще бъде ясно и топло, особено в Северна Америка и централните и южните части на Русия. До края на септември се очаква силна магнитна буря на 26-и, която може да има сериозно влияние върху здравословното състояние на хората, и между 27 и 30, но тя ще бъде по-слаба.", "date": "2018.09.12", "title": "Мощна магнитна буря удря Земята утре"}
{"url": "https://www.faktor.bg/bg/articles/gerb-pozdravi-balgarskite-evrei-po-povod-praznika-rosh-hashana", "text": "От името на ПГ на ГЕРБ най-сърдечно поздравявам всички български евреи за празника Рош Хашана, който е честването на настъпването на 5779 година по еврейския календар. Това каза зам.-председателят на ПГ на ГЕРБ Красимир Велчев в декларация от името на групата. Много са драматичните моменти в историята ни, когато българи и евреи рамо до рамо са бранели българското знаме. Когато сме единни и непримирими срещу злото и езика и омразата, тогава сме силни и непобедими. Само заедно можем да направим общия ни дом България по-добро място за живеене. Желаем на българските евреи здраве, мир и благоденствие. Нека новата година бъде записана като успешна и добра в книгата на живота, заяви Велчев.", "date": "2018.09.12", "title": "ГЕРБ поздрави българските евреи по повод празника Рош Хашана"}
{"url": "https://www.faktor.bg/bg/articles/frenskiyat-poslanik-shte-otkrie-zavod-kray-plovdiv", "text": "Посланикът на Франция у нас Ерик Льобедел ще открие днес нов завод край Пловдив. Инвестицията е планирана със съдействието на Френско-българската търговска и индустриална камара. Заводът е част от компания със стогодишна история и ще произвежда компоненти за самолетната индустрия, отбелязва БНТ.", "date": "2018.09.12", "title": "Френският посланик Ерик Льобедел ще открие завод край Пловдив"}
{"url": "https://www.faktor.bg/bg/articles/porozhanov-parite-za-direktni-plashtaniya-za-balgariya-prez-sledvashtiya-programen-period-shte-badat-s-okolo-250-mln-evro-poveche", "text": "Добрата новина е, че бюджетът за директните плащания за България през следващия програмен период след 2020 г. няма да бъде намален с 0,7%, каквито бяха първоначалните разчети, а дори ще има увеличение с около 250 млн. евро. Това съобщи министърът на земеделието, храните и горите Румен Порожанов на дискусия на „Национален земеделски форум – ОСП след 2020 г.“, ротационен домакин на която беше Националната асоциация на зърнопроизводителите.   За 2020-2024 г. парите по първи стълб – директни плащания за България се планира да бъдат 5,6 млрд. евро при около 5,35 млрд. евро  през настоящия програмен период, съобщиха от персцентъа на МЗХГ. България ще се присъедини и към страните, които настояват да няма намаление като цяло на средствата за Общата селскостопанска политика и те да бъдат запазени, обясни още министър Порожанов. Това нямаше как да стане по-рано, защото страната ни не можеше да подкрепи подобна декларация преди края на председателството на Съвета на ЕС. Предвиденото на този етап намаление на парите за развитие на селските райони ще може да бъде компенсирано с национални средства. По  многогодишната финансова рамка всяка страна от ЕС има различни претенции и ще бъде голям успех, ако преговорите приключат до април 2019 г., каза земеделският министър.  На този етап повечето от държавите в ЕС изразяват позиция, че предложените от ЕК тавани на субсидиите  трябва да са доброволни  и всяка страна след анализ да взема решение за  размера им. България настоява и в ОСП да бъде поне запазен или увеличен процентът на т.нар. обвързана подкрепа и да продължи прилагането на преходната национална помощ.  В дискусията участваха и зам.-министър Вергиния Кръстева и експерти от земеделското министерство.", "date": "2018.09.12", "title": "Порожанов: Парите за директни плащания за България ще бъдат с около 250 млн. евро повече"}
{"url": "https://www.faktor.bg/bg/articles/hristo-prodanovzaema-myastoto-na-zhelyo-boychev", "text": "Народният представител от 23-и МИР – София Христо Проданов е новият зам.-председател на ПГ на „БСП  за България“. Той става част от ръководството на мястото на Жельо Бойчев, съобщиха от БСП. Промяната бе направена на заседание на групата по предложение на ръководството и гласувана единодушно. Парламентарната група има и нов секретар. На мястото на народния представител от Пловдив и зам.-председател на комисията по бюджет и финанси Георги Търновалийски за секретар бе избрана народният представител Ирена Анастасова от София. На мястото на напусналия ПГ на „БСП за България“ Спас Панчев, в Делегацията на парламентарната асамблея на  НАТО бе избран народният представител  Петър Витанов. За заместващ член в Парламентарната делегация в Парламентарната асамблея на съвета на Европа на мястото на Петър Витанов бе избран Явор Божанков.", "date": "2018.09.12", "title": "Христо Проданов заема мястото на Жельо Бойчев"}
{"url": "https://www.faktor.bg/bg/articles/zhilishtna-sgrada-plamna-v-rudozem", "text": "Пожар е горял в жилищна сграда в Рудозем. От огъня е засегнат паркиран в близост лек автомобил, съобщиха от ОДМВР - Смолян. Пожарът е възникнал вчера около 13.25 часа в Рудозем на ул. \"Бук\" на първи етаж в триетажна жилищна сграда, собственост на 60-годишен мъж. Предполагаема причина за пожара е неправилно боравене с газови уреди. От експлозията е унищожено домашно имущество, прозорци и врати. Има нанесени материални щети на паркиран в съседство лек автомобил \"Мицубиши Спейс стар\". Пострадали няма. Спасена е сградата. Пожарогасенето е извършено от екип на УП - Рудозем.", "date": "2018.09.12", "title": "Жилищна сграда горя в Рудозем"}
{"url": "https://www.faktor.bg/bg/articles/tsatsarov-institutat-po-kriminalistika-kam-mvr-e-pretovaren-v-stranata-ima-rayoni-bez-sadebni-meditsi", "text": "В страната има райони, в които въобще няма съдебни медици, а Институтът по криминалистика към МВР претоварен от експертизи. Това каза главният прокурор Сотир Цацаров преди гласуването на докладите за дейността на Прокуратурата и разследващите органи през 2016 и 2017 година, предаде „Фокус“. „Единият проблем е този с експертизата, както за общата необезпеченост на досъдебното производство и на съдебната система с изградена структура и квалифицирани специалисти“, обясни той. „Чакането на експертизи е един от основните фактори, които причиняват забавянето на досъдебните производства“, заяви главният прокурор. „Вторият проблем е взаимодействието с МВР и по-точно кадровото обезпечаване и обучението на разследващи кадри. Необходимо е предприемане на мерки в насока на обучение на разследващите полицаи“, каза още Сотир Цацаров. Според нас изменения в Наказателния кодекс, касаещи корупционни престъпления, са необходими, каза още Цацаров. „За нас е добре известно, че такъв законопроект беше внесен и той предизвика сериозни дискусии по отношение на т.нар. корупция в частния сектор“, посочи той. „Не бива да се забравя, че този законопроект има и още една съществена част - промяната на НК в частта за длъжностни и корупционни престъпления“, заяви Сотир Цацаров. „Огромна част от нормите там остават непроменени от времето на създаването на НК“, обясни той. „Трябва да благодаря на правната комисия, както и на всички, които подкрепиха законодателните изменения в НПК, които влязоха в сила през ноември 2017 година“, каза още главният прокурор.", "date": "2018.09.12", "title": "Цацаров: Необходими са изменения в Наказателния кодекс, касаещи корупционни престъпления"}
{"url": "https://www.faktor.bg/bg/articles/obshtestvo/zakon-i-red/oshte-trima-arestuvani-spetsprokuraturata-izze-novi-500-000-lv-po-deloto-arabadzhievi", "text": "В рамките на разследването по досъдебното производство за данъчни престъпления и пране на пари, по което бяха обвинени членове на фамилия Арабаджиеви и техни служители, във вторник са проведени процесуално-следствени действия в Бургас, съобщават от Специализираната прокуратура. При полицейска проверка на джип с трима пътници, у двама от тях са намерени хартиени пликове, съдържащи около 500 000 лева. Тримата са задържани за 24 часа, иззет е и джипът, с който са се придвижвали. Установява се дали те са замесени в престъпна дейност и дали са участвали в разкритата организирана престъпна група за данъчни измами и фиктивни сделки на захарния завод в Пловдив. Именно той беше посочен за една от фирмите, чрез които Арабаджиеви източвали средства от държавния бюджет.", "date": "2018.09.12", "title": "Още трима арестувани, спецпрокуратурата иззе нови 500 000 лв. по делото \"Арабаджиеви\""}
{"url": "https://www.faktor.bg/bg/articles/obshtestvo/zakon-i-red/mvr-izdirva-2-godishno-momchentse-izcheznala-e-i-vazrastna-zhena", "text": "За общодържавно издирване е обявено две годишно момченце от Пещера. Сигнал за изчезналото дете – Михаил Чиков, подали неговите близки в ранния следобед  на 26 август т.г. Според данните същия ден то и негово приятелче си играели в края на квартал „Едиверен“, където живеят - труднодостъпна местност, обрасла с гъста непроходима растителност в склона на планината, откъдето е изчезнало. Незабавно с телеграма на ГД „Национална полиция“ детето било обявено за издирване, стартирали и действията по неговото установяване, които продължават и в момента. В издирването са ангажирани полицаи, включително и полицейски кучета, пожарникари, горски работници, работещи в общинската администрация, доброволци от туристическото дружество, жители на квартала, но до момента момченцето не е открито. По случая е образувано досъдебно производство, действията се провеждат под наблюдението на Окръжната прокуратура в Пазарджик. Михаил Чиков е слабо дете, с къса кестенява коса, било е облечено със синя тениска, къси дънкови панталони и сини сандали.   Полицията издирва и Севдалина Малакова на 72 години от град Русе. По молба на роднини жената се търси и чрез средствата за масово осведомяване. Тя е в неизвестност от 10 септември, когато е напуснала дома си. Последно е видяна в град Русе на бул. Генерал Скобелев, съобщиха от ОДМВР-Русе. Жената е на видима възраст около 70-75 години. Ръстът ѝ е около 170 см с нормално телосложение е. Косата ѝ е права, дълга и побеляла. Жената е със сини. В деня на изчезването си е била облечена с червена (избеляла) блуза с къс ръкав и мастилено сини дънки. Била обута с черни кожени обувки. Гражданите, които разполагат с информация за местонахождението на жената, могат да се обадят на следните телефони: -(082) 882 433 - Първо РУ – Русе; - (082) 882 316 или (082) 882 319 в група „Издирване” в ОДМВР; - в най близкото РУ на МВР; - на тел. 112.", "date": "2018.09.12", "title": "МВР издирва 2-годишно момченце, изчезнала е и възрастна жена"}
{"url": "https://www.faktor.bg/bg/articles/glavniyat-prokuror-arabadzhievi-shte-se-zavarnat-dobrovolno-nyamam-takava-informatsiya", "text": "Арабаджиеви ще се завърнат доброволно? Кой е казал това? Адвокатът им? Аз не разполагам с подобна информация. Вижте, ние не сме пощенска станция. Прокуратурата не приема уведомления, разпространени из медиите. В момента установяваме точното местонахождение на Арабаджиеви. Това заяви главният прокурор Сотир Цацаров пред журналисти в парламента. По думите му акциите, предприети срещу бизнесите на Арабаджиеви и Миню Стайков, няма да приключат само с тях. Всяко разкриване на подробности по тези случаи би увредило разследването. Но такива действия ще продължат и занапред, но не очаквайте постоянно да се изнася информация, тя ще бъде споделена с медиите, когато преценим, допълни Цацаров. По отношение на трагичния инцидент край Своге държавният обвинител заяви, че разследването продължава. В петък ще бъдат назначени двете основни експертизи – асфалтовите проби и мантинелите. Като първи данни асфалтовите проби ще бъдат изследвани в лаборатория в Австрия, а мантинелите – в БАН. Всъщност именно резултатите от асфалтовите проби и изследванията от мантинелата ще хвърлят повече светлина върху трагедията. Има много писма, с които АПИ е била сигнализирана за този проблем, но защо не е имало реакция от страна на АПИ, предстои да разберем. При всички случаи предстоят още разпити, посочи Цацаров. Относно експертизата на починалата родилка в Сливен Сотир Цацаров сподели, че нещата са сложни. ,,Има липса на съдебни медици, особено в Северозападна България – Видин, Враца и Монтана. Това е проблем, който трябва да намери държавно решение. Малко са лекарите, които искат да участват в експертиза, тъй като трябва да определят грешка на свой колега. Ето защо трябва да се разчита на неутрална експертиза. Така че за момента не мога да ви дам отговор за родилката от Сливен'', отговори той. ,,Аз не мога да коментирам министерските оставки, съдебната власт не може да има отношение към това. Само искам да вметна едно нещо. Става дума за трагедията край Своге. Тогава в пленарната зала беше изтървана фразата \"Вие убихте 17 човека\". Това не е редно, най-малкото заради паметта на пострадалите и жертвите. Много е лесно да се раздават присъди в тая зала. Нека да не се прави политически рейтинг върху трупове, защото е много грозно. Каквото зависи от нас, ние ще го свършим'', добави още Цацаров. На въпрос дали е истина, че ще стане член на Конституционния съд Цацаров категорично опроверга тези слухове. ,,Не ми се коментират слухове, тръгвам към Съдебната палата, не към Конституционния съд. Моля ви, разберете ме – мандатът не е смисълът на моя живот. Моята кариера не свършва с мандата ми. Да си мислиш, че животът ти е мандата, значи си сбъркан някъде в главата'', отвърна главният прокурор. ,,Как така няма искане за екстрадиция на Митьо Очите? Това искане е изпратено до турските власти, с тях сме в постоянен контакт. Вече съдът решава кога ще бъде насрочено делото'', обясни Цацаров. ,,Младен Маринов го познавам много добре. Той е професионалист, с него работим изключително добре. Това е човек, който познава и разбира проблемите на полицията. За жалост обаче ще бъде залят не само с професионални, но и с политически проблеми, но вярвам, че ще се справи'', заяви Сотир Цацаров относно предложението главният секретар да оглави Вътрешното ведомство.", "date": "2018.09.12", "title": "Главният прокурор: Арабаджиеви ще се завърнат доброволно? Нямам такава информация"}
{"url": "https://www.faktor.bg/bg/articles/kabinetat-otpuska-pari-za-obuchenieto-na-marselo-v-keymbridzh", "text": "Правителството реши чрез бюджета на Министерството на образованието и науката да бъдат изплатени 18 690 британски лири в левова равностойност за обучението на Марсело Илиев в Cambridge School of Visual & Performing Arts, Великобритания. Сумата представлява три вноски от по 6 230 британски лири за трите семестъра от обучението му през академичната 2018/2019 година. За оказването на финансовата помощ от Министерството на образованието и науката за период от две академични години (2017/2018 г. и 2018/2019 г.) Марсело Илиев пое ангажимента и участва в инициативи на министерството за насърчаване обхващането и задържането на деца и ученици в задължителна предучилищна и училищна възраст в образователната система. На същото заседание бе одобрено и отпускането на 2 482 195 лв. по бюджетите на общините за изплащане на стипендии за успех през настоящата година. Парите за стипендии са разпределени на база постигнатите образователни резултати на държавните зрелостни изпити по български език и литература и по математика. Условията и редът за разпределението им са определени със заповед на министъра на образованието и науката. Целта е да се даде възможност на най-добре представилите се на държавните зрелостни изпити по български език и литература и по математика 78 общински училища с осигурените средства да повишават качеството на образованието. Постановлението няма да доведе до пряко или косвено въздействие върху държавния бюджет, тъй като необходимите средства са предвидени по бюджета на Министерството на образованието и науката за 2018 г.", "date": "2018.09.12", "title": "Кабинетът отпуска пари за обучението на Марсело Илиев в Кеймбридж"}
{"url": "https://www.faktor.bg/bg/articles/preimenuvaha-fakulteta-po-nachalna-i-preduchilishtna-pedagogika-na-sofiyskiya-universitet", "text": "Правителството прие Постановление, с което Факултетът по начална и предучилищна педагогика в структурата на Софийския университет „Св. Климент Охридски“ се преобразува във Факултет по науки за образованието и изкуствата реши правителството. Предложението е на основание положително оценен от Националната агенция за оценяване и акредитация проект за преобразуване на факултета, а мотивът е, че настоящото название на факултета не отразява професионалната квалификация на кадрите, получили образование по различните специалности. Акцентът върху началната и предучилищната педагогика създава неточната представа, че във факултета се обучават изключително бъдещи учители за нуждите на предучилищното и началното училищно образование. Факултетът за подготовка на детски и начални учители, преименуван през 1988 г. във Факултет по начална и предучилищна педагогика, е създаден през 1983 г. в структурата на Софийския университет. В него първоначално се провежда обучение само по три специалности - „Предучилищна педагогика“, „Начална педагогика“ и „Дефектология“. През годините диапазонът на провежданото обучение се разширява, разкриват се нови специалности в отговор на динамично променящите се изисквания пред образователната система и наложените от пазара на труда условия. Структурата на факултета включва шест катедри, в които се обучават студенти по четири професионални направления - „Педагогика“, „Педагогика на обучението по...“, „Изобразително изкуство“ и „Музикално и танцово изкуство“ - в 12 бакалавърски специалности, 42 магистърски и 17 докторски програми. Предвижда се в преобразуваното звено да продължи обучението по вече откритите специалности от акредитираните професионални направления, включително и по новите професионални направления „Изобразително изкуство“ и „Музикално и танцово изкуство“, получили програмна акредитация през декември 2017 г., които заемат важно място в структурата на факултета. Преобразуването на основното звено е обусловено и от необходимостта спецификата на провежданото обучение и разнообразието на професионални квалификации, с които се дипломират възпитаниците на факултета, да бъде адекватно отразена в названието на звеното.", "date": "2018.09.12", "title": "Преименуваха факултета по начална и предучилищна педагогика на Софийския университет"}
{"url": "https://www.faktor.bg/bg/articles/prezident-ili-pasha-erdogan-se-samonaznachi-za-shef-na-fond", "text": "Новият председател на Държавния инвестиционен фонд на Турция е ... Peджeп Taйип Epдoгaн! Турският президент вече е освободил от длъжност целия мениджърски състав, който управлява фонда последните две години. Новият генерален мениджър е Зaфep Coнмeз. Той идва от суверенния фонд на Малайзия. Зетят на Ердоган – Бepaт Aлбaйpaĸ, който е министър на финансите, ще е член на УС на фонда. Фондът е създаден през 2016 г. с цел капитализиране на държавните активи, минимизиране сътресенията на пазара в следствие на неуспешния опит за преврат през юли 2016 г. В активите на фонда са стратегически компании като турският национален превозвач – Тurkіѕh Аіrlіnеѕ, телекомуникационният оператор Тurk Теlеkоm, дъpжaвнитe бaнĸи Zіrааt Ваnkаѕі и Тurkіуе Наlk Ваnkаѕі, дъpжaвнитe пeтpoлни и тpъбoпpoвoдни ĸoмпaнии, нaциoнaлнaтa пoщeнcĸa cлyжбa, фoндoвaтa бopca, дъpжaвнaтa лoтapия и дъpжaвнaтa жeлeзoпътнa cиcтeмa. Какви са целите на фонда е въпрос, който широко се дискутира. Според едни компаниите в него трябва да бъдат управлявани с добавена стойност, а според други – активите трябва да бъдат „разгънати”, за да се минимизират пазарните сътресения. Трети са на мнение, че активите трябва да бъдат секюритизирани и държавата да вземе заеми срещу тях.", "date": "2018.09.12", "title": "Президент или паша:  Ердоган се самоназначи за шеф на фонд"}
{"url": "https://www.faktor.bg/bg/articles/zadarzhane-pod-strazha-za-minyu-staykov-veche-ima-i-chetvarti-obvinyaem", "text": "Специализираната прокуратура предяви обвиненията на четвърти привлечен под наказателна отговорност за участие в организирана престъпна група за производство и продажба на акцизни стоки без бандерол, данъчни престъпления и пране на пари.  По същото дело Специализираният наказателен съд постанови \"Задържане под стража\" на бизнесмена Миню Стайков и още две лица, съобщават от пресслужбата от прокуратурата. Четвъртият обвиняем е свързан с производството на цигари в нелегалната фабрика в Карнобат и продажбата им на черния пазар. По време на операцията по неутрализиране на групата той не бе открит и бе обявен за общодържавно издирване. На 11 септември 2018 г. е задържан до 72 часа с постановление на наблюдаващия прокурор. Предстои в Специализирания наказателен съд да бъде внесено искане за налагане на най-строгата мярка за неотклонение и за него. В рамките на продължаващото разследване по досъдебното производство на 11 септември 2018 г. бяха извършени нови претърсвания и изземвания в Карнобат. Намерени и иззети са близо 130 000 лева в брой, за които има доказателства, че са съхранявани от компанията \"СИС индъстрис\", свързана с бизнесмена Миню Стайков.  Установява се произходът на парите и дали са придобити чрез престъпна дейност, в т.ч. тази, за която е образувано досъдебното производство.", "date": "2018.09.12", "title": "\"Задържане под стража\" за Миню Стайков, вече има и четвърти обвиняем"}
{"url": "https://www.faktor.bg/bg/articles/prokuratura-iska-otstranyavane-ot-dlazhnost-na-zamestnik-ministar-na-transporta-ot-kvotata-na-nfsb", "text": "Софийска градска прокуратура (СГП) внесе в Районен съд гр. София (СРС) искане на основание чл. 69 от НПК за отстраняване от длъжност на заместник-министъра на транспорта Ангел Попов от квотата на НФСБ. Попов е подсъдим, с обвинителен акт за извършена измама още от 29 март 2018 г. Престъплението е по чл. 209, ал.1 от НК. Въз основа на внесения от Софийска градска прокуратура обвинителен акт е образувано съдебно производство е Софийски районен съд, насрочено за разпоредително заседание. През август 2012 г. зам.транспортният министър обещал да осигури срещу 8000 евро на собственик на транспортна фирма 4 броя разрешителни - ЕКМТ/СЕМТ, за облекчен режим на международен товарен транспорт. В същото време постъпила нова информация, че Попов и в момента отговаря за даването на такива разрешителни в изпълнение на министерска заповед, след като е подсъдим за измама с такива. \"Макар деянието, за което е предаден на съд Попов да е извършено през 2012 г., от новопостъпила информация по делото към момента на Попов е възложен контролът по изпълнение заповедта на министъра за реда по издаването и условията за разпределение на ЕКМТ/СЕМТ разрешения за транспорт\", съобщават от обвинението.", "date": "2018.09.12", "title": "Прокуратура иска отстраняване от длъжност на заместник-министър на транспорта от квотата на НФСБ"}
{"url": "https://www.faktor.bg/bg/articles/borisov-zlosloveneto-na-bsp-sreshtu-balgariya-shte-se-varne-kato-bumerang", "text": "Злословейки срещу България, БСП не разбират, че това ще се върне като бумеранг върху тях. Това заяви пред журналисти в Пловдив премиерът Бойко Борисов след официалното откриване на завода на френската група „Латекоер“. Премиерът обясни, че чрез изказванията на опозицията, че няма прозрачност в администрацията, само ще се навреди. „Разбирам, че искат да се изказват, но преди това нека да видят какво е направено. Когато говорят за непрозрачна администрация, да дойдат и да разпитат чужденците. Така злословейки срещу България, те не разбират, че това ще се върне като бумеранг върху тях. Благодарение френската и нашата конструктивна позиция имаме този завод, където 170 българи ще работят. Така че, да бъдем малко по-правдиви в оценките си“, заяви още министър-председателят. По думите му рекордно ниска за всички времена e безработицата в Пловдив. Тя е 5.5% заради десетките заводи, които се построиха. „Проблемът е с работната сила, която набираме за тези нови заводи, защото този завод е в съвсем нова сфера - авиоиндустрията, и искат още работници. Така че, върху това трябва да мислим и ние го мислим“, добави още той. Според него правителството работи не само за повишаване на квалификацията на работната ръка, но и за създаване на нови училища с пряка свързаност между производството и образованието.", "date": "2018.09.12", "title": "Борисов: Злословенето на БСП срещу България ще се върне като бумеранг"}
{"url": "https://www.faktor.bg/bg/articles/mastar-shef-sred-ledovete-kasting-shte-opredeli-gotvacha-v-balgarskata-baza-na-antarktida", "text": "Кастинг ще определи готвача в българската база на Антарктида. Това съобщи проф. Христо Пимпирев, ръководител на нашата експедиция на Ледения континент. Първите 10 души от групата трябва да заминат до края на ноември, а в моменте тече тресква подготовка за новия 27-и поред изследователски поход. Част от него е тестът за готвачи, като в журито се очаква да влезе ученик на шеф Виктор Ангелов от Hell's Kitchen. Изпитът ще включва месни, постни ястия и десерт. В базата ще се сервира и вегетарианско меню, защото има хора, които не ядат месо, каза проф. Пимпирев. Предвижда се да се разшири кухненският бокс.", "date": "2018.09.12", "title": "Мастър шеф сред ледовете: Кастинг ще определи готвача в българската база на Антарктида"}
{"url": "https://www.faktor.bg/bg/articles/ekaterina-zaharieva-prez-poslednite-6-mesetsa-se-govoreshe-tolkova-pozitivno-za-balgariya-kolkoto-ne-se-e-govorilo-27-godini", "text": "През последните шест месеца се говореше толкова позитивно за България, колкото не се е говорило през последните 27 години. Това заяви вицепремиерът и министър на външните работи Екатерина Захариева, която участва в дискусия с млади хора от Велинград на тема \"Да поговорим за бъдещето на Европа\", предаде репортер на Радио \"Фокус\" - Пазарджик. Тя се обърна към присъстващите младежи с думите, че именно те трябва да определят бъдещето на нацията ни.  \"Успехите на българското председателство на Съвета на Европейския съюз (ЕС) са видими. Лицето му бяха младите хора, а с визията, че нашите съседи на Западните Балкани трябва да са част от европейското пространство показахме, че можем да налагаме приоритетите си, да ги направим и европейски приоритети. Показахме, че можем да водим така диалога и дебата с всички 28 държави, че да постигнем тези цели\", каза по време на дискусията вицепремиерът Захариева. По думите и страните от ЕС са имали възможност да видят нашата култура, история, природни дадености. \"Те видяха най-вече човешкия потенциал, който има България. През последните шест месеца се говореше толкова позитивно за България, колкото не се е говорило през последните 27 години\", посочи също Захариева.  Кметът на Велинград д-р Костадин Коев връчи почетен плакет на вицепремиер и министър на външните работи Екатерина Захариева.", "date": "2018.09.12", "title": "Е. Захариева: През последните 6 месеца се говореше толкова позитивно за България, колкото не се е говорило 27 години"}
{"url": "https://www.faktor.bg/bg/articles/bivsh-zatvornik-se-gramna-s-pistolet-v-benzinostantsiya-kray-burgas", "text": "Доскорошен работник от бензиностанцията на бизнесмена Дончо Жечев, намираща се на изхода на Бургас към АМ „Тракия“, е извършил опит за самоубийство в търговския обект, пише Флагман.  33-годишният Сабри Сабри от бургаското с. Соколец бил за малко на трудов договор в бензиностанцията, но тъй като не показал нужните качества, бил освободен. Неясно защо, около седмица след прекратяването на трудовия му договор, той се е появил на работното си място и е стрелял в слепоочието си с пистолет. Екшънът се разиграл днес около 15:45 ч.  Сабри е откаран с линейка на Бърза помощ, има кървяща рана на главата, за щастие се е оказало, че пистолетът е газов. Сабри е бивш затворник. Излязъл е в началото на тази година от затвора, след като е изтърпял присъда за убийство. През 2007 г. е удушил 75-годишния Мехмед М. в родото си село. Причината – да отнеме спестяванията на пенсионера от дома му.", "date": "2018.09.12", "title": "Бивш затворник се гръмна в бензиностанция, след като му прекратиха трудовия договор"}
{"url": "https://www.faktor.bg/bg/articles/london-obvini-moskva-v-lazhi-za-ubiytsite-na-skripal", "text": "Лондон обвини Москва в \"лъжи\" за заподозрените за отравянето на бившия руски двоен таен агент Сергей Скрипал и неговата дъщеря Юлия на 4 март в Солсбъри, предадоха Франс прес и Ройтерс. По-рано днес двамата заподозрени бяха представени от руския президент Владимир Путин като цивилни, предава БТА. \"Тези хора са офицери от руското военно разузнаване\", заяви говорител на Даунинг стрийт. \"Неколкократно потърсихме обяснения от Русия за случилото се в Солсбъри през март. Руснаците ни отговориха с лъжи. Нищо не се е променило\", каза говорителят. Миналата седмица британската прокуратура идентифицира двама руснаци като Александър Петров и Руслан Боширов и ги обвини в опит за убийство на семейство Скрипал с нервнопаралитично вещество от групата \"Новичок\". Тогава британските прокурори казаха, че двамата работят за руското военно разузнаване. Днес Путин каза, че двамата са цивилни и не са криминално проявени и предложи те сами да разкажат пред медиите за себе си.", "date": "2018.09.12", "title": "Лондон обвини Москва в лъжи за  \"убийците\" на Скрипал"}
{"url": "https://www.faktor.bg/bg/articles/yordan-tsonev-pripomnya-prorochestvoto-ahmed-dogan-parvi-kaza-che-edni-predsrochni-izbori-ne-mogat-da-badat-samotsel", "text": "Миналата година в коледното си обръщения Ахмед Доган каза, че едни предсрочни избори не могат да бъдат самоцел и няма да променят онези неща, които хората искат да се променят. Това беше един първи глас. Това заяви в предаването \"Лице в лице\" на Би Ти Ви депутатът от ДПС Йордан Цонев. \"И г-н Карадайъ го каза сега, трябва смяна на модела на управление. Трябва управленска програма, върху която да се фокусираме всички. Трябва да има нов модел на управление. Трябва да отговаряме на интересите на хората, а те са ясни. Трябват реформи. Ние от ДПС не спираме да повтаряме това. Хората ще изтърпят радикални реформи, ако тези реформи доведат до повишаване на доходите, намаляване на безработицата, стабилност и сигурност\", За едни реформи трябва не само партия-камикадзе, трябват и личности-камикадзе, смята той.-.   Върху нивото на инвестициите основно оказва влияние политическата стабилност. За каква стабилност можем да говорим сега? Малката коалиция е извор на политическа нестабилност. Досега в ГЕРБ имаше стабилност, но от две седмици това вече не е така, там сега също има нестабилност и разнобой Борисов-Цветанов, по неговите думи.  \"Почнат ли да бягат инвестициите от една страна, нещата не отиват на добре. Със сигурност мога да кажа за управляващите, че абсолютно стабилна е нестабилността...\"1 продължи Цонев.  Ние искаме да разберем как управляващите виждат реформите в здравеопазването. Към момента не можем да дадем оценка. Трябва да има демонополизация на здравната каса. Контролът при изразходването на средствата трябва да се стегне и трябва да се увеличи цената на всяко едно левче, което влиза в системата\", коментира той идеята за задъллжителна здравна застраховка.", "date": "2018.09.12", "title": "Йордан Цонев припомня \"пророчеството\": Доган първи каза, че предсрочни избори не могат да бъдат самоцел"}
{"url": "https://www.faktor.bg/bg/articles/novini/svyat/zashto-zapadat-ne-razbira-iztoka", "text": "Разликите във възприятията на хората от Изтока и Запада, според автора, са си проличали още на 3 октомври 1990 година. „Западногерманците тогава се надяваха, че повторното Обединение на Германия е сложило окончателен край на разделението на нацията, докато източногерманците бяха наясно, че Обединението едва що започва“, се казва в публикацията. Ето какво четем там още: Диктатурата на пролетариата обезправи хората и то не само в политическо отношение, а и във всички останали сфери на живота. Местата в детските ясли, в университетите, работните места, та дори и картите за почивка – всичко беше отпускано и разпределяно „отгоре“. Свикнал с това да му налагат чужди решения, социалистическият човек продължи да се чувства като обект, а не като субект на историята даже и след краха на съветското господство. И до днес много хора в Източна Европа не смятат, че са господари на собствената си съдба, а се виждат като играчка в ръцете на чужди сили - бил той Брюксел, някой западен политик или медиите. Житейският им опит от времето на диктатурата и последвалият крах на този строй ги направи недоверчиви към всякакви институции и елити. Усещането, че са били лъгани и използвани, им е дълбоко вкоренено. Такава е днес ситуацията в източногерманските провинции, същата беше и в Западна Германия след 1945 година. Социологът Хелмут Шелски навремето нарече това явление \"скептично поколение\". Чак през 1990-те години западногерманците започнаха да приемат безрезервно Федералната република. Процесът на формиране на гражданско самосъзнание във Федералната република отне половин век. И в бившата ГДР това няма да стане по-бързо. Дотогава медиите ще си останат \"лъжлива преса\", а хората - лесна плячка за всякакви протестни партии - без значение дали това е Левицата или \"Алтернатива за Германия\". Осакатяванията, причинени от диктатурата, се предават от поколение на поколение и могат да избият на повърхността дори и след десетилетия. Нападенията срещу мигранти след убийството на един германски гражданин, вината за което носят навярно двама бежанци, са далечен отзвук от бившата ГДР. Там имаше силен расизъм, но темата беше изцяло покрита с мълчание. Реши ли, че е застрашена неговата идентичност, източният човек реагира много остро – например, когато някой започне да настанява бежанци в общини, които дотогава са били с хомогенно източногерманско население. Защо източноевропейските държави да са длъжни с готовност да приемат бежанци, след като собствените им граждани не виждат друга перспектива, освен да търсят по-добър живот на Запад? Но не всичко се дължи на посттравматичния синдром. Грешно е всички проблеми да се обясняват само с трудностите преди и непосредствено след 1989 година, защото това би означавало да се циментира фаталната роля на жертви, в която са влезли много от източноевропейците. Това пък, де факто, би означавало те повторно да бъдат обезправени. Източногерманците забелязват редовните прояви на западно високомерие. Заради изстъпленията в Кемниц цяла Саксония беше обявена за \"проблемна провинция\". След посегателствата в новогодишната нощ в Кьолн или размириците по време на срещата на Г-7 в Хамбург никъде не беше казано, че Северен Рейн-Вестфалия или Хамбург позорят Германия. Саксония обаче беше сравнена с „екстремистко блато“.  Много е лесно да клеймиш като екстремистко и радикално всичко, което не се вписва в западните шаблони. Който използва тези определения където трябва, и където не трябва, както става често, не е по-различен от онези, които по рефлекс реагират на всяка критика с викове \"лъжлива преса!\". Източногерманците, повечето от които осъществиха смяната на системата без много-много да се вайкат, не са заслужили подобно високомерие. Нито пък смелите поляци и унгарци, които се борят срещу посегателствата към гражданското общество в техните страни. Който е готов да се отнася към тези хора без надменност и високомерие, трябва да приеме, че много от нещата, на които ги е научил комунизмът, не се вписват в западните модели на мислене. И навярно никога няма да съвпаднат изцяло с тях.", "date": "2018.09.12", "title": "Защо Западът не разбира Изтока?"}
{"url": "https://www.faktor.bg/bg/articles/mediana-gerb-vodi-pred-bsp-s-3-5-protsenta", "text": "ГЕРБ губи един процент от електоралната си подкрепа, но все още води пред основния си политически опонент БСП с 3,5 процента, според представително за пълнолетното население на страната проучване на \"Медиана\", направено между 1 и 8 септември сред 1006 души. Данните показват, че ако парламентарните избори бяха днес, ГЕРБ биха получили 23,6 на сто, БСП за България - 20,1 на сто, ДПС - 9 процента, Обединени патриоти - 6,6 на сто, АБВ - 2,1 на сто, а Демократична България - 2 процента, \"Воля\" - 1,8 на сто. Според социолозите кризата във властта от последния месец и острите пререкания на Волен Сидеров и Валери Симеонов най-сериозно е ударила Обединените патриоти и те са загубили над 3 на сто от електоралния си потенциал в рамките на месец. \"Воля\" продължава постепенно да губи симпатизанти и вече е под 2 на сто. Две партии успяват да изплуват над психологическата граница от 2 процента - \"Демократична България\" и \"АБВ\". Засега ДПС се утвърждава като трета политическа сила и не се наблюдава сериозно влияние на ДОСТ на Лютви Местан сред този електорат, посочват от Медиана\". Според данните евентуална партия на Слави Трифонов би получила 4,6 на сто. Следва да се има предвид, че тази картина на относителна политическа стабилност би могло да се окаже твърде измамна, коментират от \"Медиана\". Общо 55 на сто заявяват, че е възможно да гласуват за засега хипотетичните \"Партия на Слави Трифонов\" и \"Партия на Румен Радев\". Тези избиратели очевидно търсят политическа алтернатива вън от основните политически играчи и тяхното поведение при едни избори е непредвидимо, посочват анализаторите. Премиерът Бойко Борисов за един месец е загубил 6 процента от личния си рейтинг, който през септември е 36 на сто. Волен Сидеров е загубил 5 процента, колкото и Томислав Дончев, а при Цветан Цветанов също има спад с 3 процента. Президентът Румен Радев е с най-висок рейтинг - 66 процента, което според данните е с три на сто по-малко от юли. След него е Йорданка Фандъкова с 49 на сто, колкото и през юли. Общата оценка за работата на кабинета е \"Среден\" - 3.29. За три месеца хората, които смятат, че е добре кабинетът да изкара пълен мандат, са намалели с близо десет процента, посочват от \"Медиана\". Според данните 37 на сто биха искали правителството да изкара пълен мандат, 29 на сто - да си отиде предсрочно, а на 21 на сто им е безразлично.", "date": "2018.09.12", "title": "\"Медиана\": ГЕРБ води пред БСП с 3,5 процента"}
{"url": "https://www.faktor.bg/bg/articles/obshtestvo/zakon-i-red/zapochva-deloto-sreshtu-petar-moskov-za-turskite-vaksini", "text": "Делото срещу бившия здравен министър Петър Москов и неговия заместник Адам Персенски започва по същество в Специализирания съд. Срещу Москов са повдигнати три обвинения заради казуса с ваксините.  Според прокуратурата той е нарушил закона, като е приел дарение от министерството на здравеопазването на Турция.  Нанесените вреди са за над 325 милиона лева.  Второто обвинение е свързано с дарените над 5 милиона броя БЦЖ ваксини за южната ни съседка.  Москов ще отговаря и за безстопанственост, отбелязва БНТ.", "date": "2018.09.12", "title": "Започва делото срещу Петър Москов за турските ваксини"}
{"url": "https://www.faktor.bg/bg/articles/falitat-na-olimpik-vliza-v-sada-v-nikoziya", "text": "Искът за обявяване в ликвидация на застрахователна компания \"Олимпик\" влиза в съда в Никозия. Всеки клиент на компанията ще получи писмо с разяснения за условията за подаване на искове за обезщетения или за възстановяване на суми по предсрочно прекратени полици. Първият срок започва да тече след официалното обявяване на дружеството в ликвидация. Съдебното решение трябва да бъде обявено в официалния вестник на Република Кипър. Потърпевшите ще имат 35 дни след обявяването на фалит на \"Олимпик\" да подадат своите искове за обезщетения.", "date": "2018.09.12", "title": "Фалитът на „Олимпик“ влиза в съда в Никозия"}
{"url": "https://www.faktor.bg/bg/articles/shofyorat-ubil-baletist-vav-varna-karal-riskovo-i-predi-intsidenta", "text": "Вълна от недоволство се надигна във Варна след смъртта на 39-годишния Мартин Чикалов, който издъхна в болница след като бе пометен от кола на пешеходна пътека до един от входовете на Морската градина. Той е известен балетист от Държавната опера във Варна. В града се готви протест заради трагичния инцидент. Шофьорът, който го блъснал, беше избягал от местопроизшествието. По непотвърдена информация той се е предал сам в полицията около 24 часа след катастрофата. Според очевидци, той е карал рисково и преди удара. По-рано близки на мъжа събираха средства, за да организират неговото погребение, но сумата вече е събрана. „Мартин беше страхотен приятел, отдаден на музиката, на операта. Потресени сме от случилото се”, каза Христина Костадинова, негова близка приятелка. Смъртта на Мартин предизвика недоволството на артистичните и вело средите във Варна. „Такива инциденти зачестяват, защото няма ефективни присъди и контрол”, смята Калоян Стоянов от велоклуб „Устрем”. Тази вечер в памет на Мартин се организира шествие по улиците на Варна.", "date": "2018.09.12", "title": "Вълна на недоволство се надига във Варна след смъртта на балетист"}
{"url": "https://www.faktor.bg/bg/articles/obshtestvo/zakon-i-red/boyko-naydenov-rabotata-po-prestapleniya-na-milioneri-e-v-poleto-na-danachnite", "text": "Има ли връзка в спецакциите срещу милионерите Ветко Арабаджиев и Миню Стайков, ще се стигне ли до доказване на престъпленията им и конкретни присъди, коментира пред БНТ бившият прокурор и бивш директор на Националната следствена служба Бойко Найденов. \"Истерията и огромният медиен интерес към тези акции, не са полезни за работата по разкриването на престъпленията. Със сигурност, когато прокуратурата намери данни за извършено престъпление, е длъжна да предприеме съответните мерки, но трябва ли толкова да се афишира, това е друга тема\", коментира Найденов. \"Виждаме, че се повдига въпросът за огромни суми, които се присвоят чрез ДДС и това е проблем, който трябва да се реши от държавата. Тук работата е много повече в полето на данъчните\", добави той. ​ По думите на бившия магистрат, материалът за тези разследвания е огромен, анализът се извършва изключително трудно и не може да се направи само от един човек. \"Никой не би трябвало да бъде оставен да краде, ако извършва такова престъпление. За съжаление, резултатите тепърва ще се видят напред във времето\", коментира Бойко Найденов.", "date": "2018.09.12", "title": "Бойко Найденов: Работата по престъпления на милионери е в полето на данъчните"}
{"url": "https://www.faktor.bg/bg/articles/zapis-sas-skria-kamera-razkriva-krazhbi-za-milioni-ot-depata-na-bdzh", "text": "Видеозапис със скрита камера разкрива тревожни детайли от случващото се в БДЖ. Във въпросното видео инспекторът по вътрешна сигурност в предприятието Евгени Димитров споделя информация за кражби в особено големи размери, за слабата охрана на вагонните депа, липсата на видеонаблюдение. По думите на Димитров от записа, ръководството на БДЖ не сезира прокуратурата и органите, за да избегне обвинение в безстопанственост. Автор на скандалното видео е Петър Бръснаров, който е бивш служител на БДЖ и който е бил освободен преди няколко месеца. Той обясни в студиото на Bulgaria ON AIR, че кражбите от столичното вагонно депо в \"Надежда\" са на стойност от 300 хиляди лева. \"За съжаление, освен че ги има тези кражби и те не са само във вагонното депо в \"Надежда\", те са и във всички останали депа. Освен че тези кражби са налични, от друга страна в БДЖ-товарни превози охраната струва 250 хиляди лева на месец\", разказа още Бръснаров. Той разкри, че въпросните охранители са на пенсионна възраст и нямат оръжие. \"Нямаме огради, всичко ни е разграден двор. Нямаме видеонаблюдение\", казва инпекторът в записа. \"Виждам циганите как влизат, но виждам сенки, а не лица и нашите хора отиват с колове да се бият с циганите. Нямат право на пистолети, невъоръжена охрана е\", казва служителят по вътрешна сигурност. А после допълва: \"Владимиров вика - не може, защото ще ни обвинят в безстопанственост. Ако сезираме прокуратурата, че полицията не работи.\" „Видео наблюдение има. Но реално не съществува. Камерите в малките магазинчета сигурно са по-добри от тези в БДЖ“, коментира темата и Християн Кръстев, бивш директор на БДЖ. Той добави, че охранителите нямат и връзка с полицията. Освен това камерите за видеонаблюдение са с изключително ниско качество. \"Кражбите може би на територията на София не са за 300 хиляди, а са сигурно за няколко милиона, защото не е само вагонното депо в \"Надежда\", имаме две локомотивни депа, имаме отделно още едно вагонно депо в \"Подуяне\", кражбите са много. Това са констатирани кражби за 300 хиляди. Тук говорим за милиони само на територията на София\", каза още Кръстев. Християн Кръстев и Петър Бръснаров изразиха съмненията си относно бъдещето на БДЖ. Според тях техниката е стара, не се дават пари за поддръжка и ремонти, а грешната по думите им политика ще доведе до ликвидирането на железницата. Бившият директор на БДЖ предположи, че след края на държавното предприятие може да се появи частен оператор. Той и Петър Бръснаров обаче изразиха опасенията си, че кражбите и лошото управление може да причинят инциденти и нови трагедии.", "date": "2018.09.12", "title": "Бивш служител в БДЖ разкри със скрита камера какво се случва във вагонно депо и как борят циганите"}
{"url": "https://www.faktor.bg/bg/articles/novini/svyat/merkel-germaniya-mozhe-da-se-vklyuchi-vav-vazdushni-udari-v-siriya", "text": "Германският канцлер Ангела Меркел намекна, че е възможно Германия да се включи във въздушни удари, ако в Сирия отново бъде използвано химическо оръжие, съобщи РИА Новости. През тази седмица германското правителство вече призна, че е възможно да се включи във военни удари срещу Сирия. Това обаче е възможно да стане след определени преговори. „Германия не може да казва не, без да има значение какво се случва по света. При определени обстоятелства ние може да се въздържим от просто наблюдаване. Има много фактори за това. Ще видим как нещата ще се развият“, заяви Меркел. Лидерът на Социалдемократите Андреа Налес вече обяви, че нейната партия няма да се съгласи с включване в атаки срещу Сирия. От там държат на неутралитета на Германия.", "date": "2018.09.12", "title": "Меркел: Германия може да се включи във въздушни удари в Сирия"}
{"url": "https://www.faktor.bg/bg/articles/nov-bunt-v-katalunya-nad-1-milion-dushi-poiskaha-ottsepvane-ot-ispaniya", "text": "Около 1 милион души се събраха в Барселона, за да потвърдят, че желаят отделяне на Каталуния от Испания. Масовият митинг се случи близо година след референдума по темата, който Мадрид обяви за незаконен и стана причина за сериозно напрежение с Барселона.   Облечени с тениски в коралово червено и развявайки флага на Каталуния, морето от протестиращи се събра на митинг на \"националния ден\" на Каталуня. На него се отбелязва завоюването на областта от лоялни на испанския крал Филип Пети през 1714 г. От 2012 г. ежегодното събитие, наричано \"Диада\", се отбелязва с масова демонстрация с призив за отцепване на Каталуня от Испания.  Тази година събитието е особено значимо, тъй като се случва година след провалилия се референдум миналия  октомври и едностранното решение на каталунския парламент да обяви независимост. Демонстранти се качваха един върху други, за да формират кула от хора, което е местна традиция, докато други носиха жълти и черни лозунги \"Освободете каталунските политически затворници\".  По данни на каталунската полиция, около 1 милион души са взели участие в демонстрацията, което е колкото и на масовия протест миналата година. По думите на новия лидер на областта Ким Тора, мероприятието бележи начало на \"масова мобилизация\". Демонстрации \"за\" отцепване от Испания са насрочени и за 1 октомври.", "date": "2018.09.12", "title": "Нов бунт в Каталуния: Над 1 милион души поискаха отцепване от Испания"}
{"url": "https://www.faktor.bg/bg/articles/ep-zapochna-protsedura-za-otnemane-pravoto-na-glas-na-ungariya", "text": "Европейският парламент реши да задейства процедурата по - в защита на ценностите и върховенството на закона в ЕС, с който се отнема правото на глас на Унгария, докато не изпълни препоръките му. Процедурата бе одобрена с 448 гласа \"за\", 197 \"против\" и 48 \"въздържал се\" от евродепутатите в Страсбург. Това е първият случай, при който европарламентът се възползва от правото си на инициатива по тази тема. Процедурата по чл. 7 се използва изключително рядко: тя беше задействана за пръв път в края на декември 2017 г. срещу Полша по инициатива на Европейската комисия. Все пак решението не е окончателно и се изпраща в Европейския съвет, където може да бъде блокирано дори от един глас. Ако бъде потвърдено и оттам, гласът на Унгария в ЕС се замразява. Засега обаче се очаква, че Италия ще бъде \"против\". По време на дебатите вчера унгарският премиер Виктор Орбан заяви, че \"депутатите от Европейския парламент искат да въведат санкции срещу Унгария заради отказа ѝ да приема мигранти\". \"В Европейския парламент мнозинството депутати подкрепя миграцията. Те искат да отмъстят на Унгария заради това, че унгарците са решили да не превръщат своята страна в страна на мигранти. Истината е, че са ни произнесли присъда, но аз ще защитавам Унгария срещу лъжливите обвинения“, обяви Орбан.", "date": "2018.09.12", "title": "ЕП започна процедура за отнемане правото на глас на Унгария"}
{"url": "https://www.faktor.bg/bg/articles/vatreshna-komisiya-prie-zakonoproekta-za-izmenenie-i-dopalnenie-na-zakona-za-zashtita-na-lichnite-danni", "text": "Има постъпили становища от Камарата на автомобилните превозвачи и още много съюзи, включително и на съюза на българските журналисти, за промени в Закона за личните данни. Това разкри председателят на Комисията по вътрешна сигурност и обществен ред Цветан Цветанов на заседанието на комисията днес. \"Правя предложение за работна група към експертния състав, за да може постъпилите становища да бъдат разгледани. Така групата ще бъде част от експертите, без да ги натоварва\", каза още той.  По предложение на Цветанов законопроектът за изменение и допълнение на Закона за защита на личните данни се прие на първо четене. \"Искам да подчертая, че работата, която е свършена дава един общ преглед за добрите неща, които са направени за сигурността на страната. Ефективна е борбата с контрабандата, като спомагаме много и за борбата за трафика с хора. Така се отчита от ЕС\", коментира Цветанов.", "date": "2018.09.12", "title": "Цветанов: ЕС отчита ефективната ни борба с контрабандата и трафика на хора"}
{"url": "https://www.faktor.bg/bg/articles/spusnatiyat-gl-redaktor-na-duma-bsp-shte-e-gotova-za-predsrochni-izbori-do-proletta", "text": "Спуснатият от Корнелия Нинова и Кирил Добрев нов главен редактор на в Дума“ Йордан Мичев даде пълно с клишета интервю за предаването „12+3“ БНР. Оказа се, че дошлият от Лондон, където списваше някакъв \"световноизвестен сайт\", е детайлно запознат с готовността на БСП  за предсрочни избори. И дава компетентно мнение по този и други въпроси.    Вестник „Дума“ в момента изглежда като вестник, който малко се движи по течението и моята първостепенна задача е да го променя изцяло. На първо време искам вестникът да има нов уебсайт, който да бъде по-оперативен. Тепърва ще се привличат млади хора за вестника. Искам да бъде един модерен, ляв, европейски вестник. каза  Йордан Мичев в интервюто. \"Вестникът има много ясен собственик в момента – БСП и е ясно кой го издържа\", каза той и добави: „За нас двата важни субекта са БСП и читателите ни. Проблемът с тиражите на вестниците е много сериозен и точно заради това ще обръщаме все по-голямо внимание на присъствието му в интернет и в социалните мрежи.“ Мичев обясни, че винаги има опасност от цензура, но ще настоява във вестника да има винаги различните гледни точки: „Ще давам думата и на т.нар. \"вътрешна опозиция\" в партията, защото не е тайна, че съществува такава. Вестник „Дума“ ще бъде трибуна на всякакъв тип мнения по тези важни въпроси“. \"В Западна Европа има много популярни медии, които не крият политическата си ориентация. Не е нещо срамно да посочиш, че защитаваш определен тип политически идеи и ценности. Напротив, така и самите читатели и медийната среда се ориентира кой какъв е\", обясни още той. Според Мичев БСП ще бъде готова за предсрочни избори до пролетта на следващата година: „БСП има да изглажда чисто организационно много неща, но като един реалистичен хоризонт за предсрочни избори виждам пролетта на следващата година, т.е. заедно с евроизборите и в следващите месеци БСП ще се готви активно в тази посока“.", "date": "2018.09.12", "title": "Спуснатият гл.редактор на Дума: БСП ще е готова за предсрочни избори до пролетта"}
{"url": "https://www.faktor.bg/bg/articles/mariya-gabriel-vazhno-da-kazhem-yasno-ne-na-natsionalizma-i-da-na-evropa", "text": "\"Европа, която отстоява своите основополагащи ценности за демокрация и защита на гражданите и Европа, която държи високо в европейския дневен ред днешните предизвикателства относно миграцията, отбраната и цифровизацията – това за мен са ключовите послания от днешната реч на председателя на ЕК Жан-Клод Юнкер\", коментира българският комисар по цифровата икономика и общество Мария Габриел след традиционната годишна реч за състоянието на Съюза на председателя Юнкер пред евродепутатите.  Мария Габриел заяви още, че днес е важно да кажем ясно \"не\" на национализма и \"да\" на Европа, която се вслушва в своите граждани. Според нея е от особено значение в сегашния контекст на сложни геополитически процеси да се запази каузата Обединена Европа, която е сред най-благородните каузи в този свят. По отношение на посланията на председателя Юнкер, свързани с ресора цифрова икономика и общество, българският еврокомисар отбеляза значимостта на развитието на изкуствения интелект, по-добрата свързаност със Западните Балкани, борбата с терористичното съдържание онлайн.  „Европейският съюз има потенциал да бъде сред лидерите в областта на изкуствения интелект, като не губим от поглед етичните правила – работим усилено през последните месеци в тази посока. Що се отнася до Западните Балкани, вече прилагаме Цифрова програма за региона чрез действията за намаляване на роуминга, подобряване на свързаността, подкрепа за цифровите умения на хората и за цифровизацията на предприятията. Не на последно място е работата ни в борбата с терористичното съдържание в интернет и днес предложихме нови мерки, чрез които да постигнем премахването му в рамките на един час от публикуването. Само една силна и единна Европа, която е на висотата на очакванията на нейните граждани, ще ни позволи да постигнем желаните високи резултати“, подчерта в коментара си комисар Мария Габриел.", "date": "2018.09.12", "title": "Мария Габриел: Важно е да кажем ясно \"не\" на национализма и \"да\" на Европа"}
{"url": "https://www.faktor.bg/bg/articles/balgarin-e-obvinen-v-opit-za-prevrat-v-obedinenite-arabski-emirstva", "text": "Мъж от град Килифарево от няколко месеца е в затвора в Обединените арабски емирства (ОАЕ) и близките му търсят помощ от българската държава. Юрий Байрактаров (46 г.) изчезна в Дубай през ноември миналата година, през април близките му разбират, че е задържан, а едва преди месец - че е обвинен за участие в опит за преврат. Българското Министерство на външните работи (МВнР) съобщи днес в отговор на въпроси, поставени му от БНР, че на 13 юни Байрактаров е осъден от  първоинстанционния съд в Абу Даби на 10 години лишаване от свобода. Както и че на 10 септември е имало съдебно заседание, на което присъдата е обжалвана. В средата на ноември 2017 г. Юрий Байрактаров заминал по работа с директен полет за Дубай, но на летището там изчезнал. Близките знаели, че се занимава с недвижими имоти. При последното пътуване роднините загубили връзка и на осмия ден подали сигнал в МВР, Байрактаров е пуснат за издирване чрез Интерпол. До април тази година 45-годишният мъж е в неизвестност. От МВР съобщават на сестрата Евгения, че брат ѝ е открит в частен арест в Дубай. След това е преместен в държавен затвор в Абу Даби, където се намира и в момента. „Пет месеца нищо. От Интерпол само в края на януари изпратиха писмо, че е пребиваващо лице в Абу Даби. Първият разговор, когато му позволиха преди месец да се обади за първи път, го попитах какво стана, в какво те обвиняват, не може да стоиш там без обвинение там. Тогава той ми каза: Сестра ми, на политическа основа ни обвиняват, че сме искали да правим преврат“, разказа сестрата Евгения Байрактора. Тя предостави запис на телефонен разговор с брат си, в който Юрий разказва: „Всичко започна в Дубай, започнах да чекирам паспорта си. Посрещнаха ме 10-15 човека, които ме задържаха без да се легитимират, без да се представят. С белезници на ръцете, на краката, маска на лицето ме откараха“. Българинът твърди, че не знаел къде е отведен, под натиск му били давани да подпише документи на арабски език, чието съдържание той не разбирал. От месец може да разговаря по телефона с България На 4 април тази година Юрий Байрактаров е преместен в държавен затвор в Абу Даби. В момента вървят дела, има назначен служебен адвокат, а от месец насам са му позволени разговори с България веднъж седмично. По време на съдебните заседания се говори на арабски и няма превод на български език. Служебният адвокат не върши почти никаква работа, което означава, че Юрий няма адекватна защита, обясни сестра му Евгения Байрактарова. „Той се надява от България да дойдат хубавите новини и правителството, най-вече Външно министерство да му помогне. И това пита – има ли някакво развитие. Той казва, че само те могат да го извадят“, каза тя. От Външно отказали приемен час Евгения се опитала да си запиша приемен час във Външно министерство, но ѝ отказали. „След това започнах да действам вече чрез приятели. Един от тях ми намери личния номер на главния консул в Дубай Иван Йорданов. Опитах да се свържа с него, да ми даде директно оттам информация какво се случва. И ми писа и препрати няколко номера в София. На три номера съм звъняла, жени бяха и ми казаха, че тук не могат да ми помогнат и не могат да ми дадат приемен час“, разказа Евгения. Тя каза, че български дипломати са посещавали брат ѝ в затвора, включително консулът Йорданов. „От България очаквам от Външно министерство да си свършат работата. Това е български гражданин и смятам, че като такъв трябва да получи адекватна помощ. В момента към България оттам не идва информация, че той е осъден“, каза тя. Присъда от 10 години затвор на първа инстанция Според МВнР присъдата от 10 години затвор на първа инстанция е произнесена на 13 юни. В днешния отговор на запитването на БНР от Външно посочват, че „към днешна дата защитата по делото на г-н Байрактаров се осъществява от служебен адвокат, който е заявил в отговор на искане за информация от българските дипломати, че няма разрешение от клиента си да споделя информация по делото“. Български дипломати са посетили Байрактаров в затвора на 25 април, както и на 27 юни, когато му препоръчали да обжалва присъдата в законоустановения срок с цел запазване на възможностите за евентуално намаляване на размера на наказанието. Такова обжалване е направено на съдебното заседание на 10 септември. О Външно посочват още, че е поискано разрешение за ново посещение в затвора от дипломати от посолството ни в Абу Даби и генералното консулство в Дубай, на което се очаква да бъде получена по-подробна информация за делото. Заедно зад решетките с доктори и професори Българинът разказвал по телефона на сестра си, че в затвора санитарно-битовите условия не са добри, но бил сам в килия, отделен е с 22 затворници, които по думите му били доктори, професори и шейхове. Юрий Байрактаров получил здравословни проблеми, но не му била оказана медицинска помощ, разказва сестрата Евгения Байрактарова: „Освен че не може да спи, има главоболие от лявата страна на главата, високо кръвно и не чува с едното ухо… Чакал е 40 дни… Там, за да получиш медицинска помощ, се попълва нещо като молба. И той е чакал, при което са минали, отишъл е при доктор и той му е казал: „Момче, ти си в затвора, мисли позитивно“. И това е било, ако може да се приеме като някаква помощ от медицинско лице в затвора“.  Близките искат България да осигури адвокат и преводач за делата на Юрий Байрактаров, който зад решетките в Обединените арабски емирства навърши 46 години.", "date": "2018.09.12", "title": "Българин е обвинен в опит за преврат в Обединените арабски емирства"}
{"url": "https://www.faktor.bg/bg/articles/vanshno-nyama-danni-za-postradali-balgari-pri-silniya-trus-v-antaliya", "text": "По информация на българското посолство в Анкара няма данни за пострадали български граждани при земетресението, регистрирано в окръг Анталия, Турция, по-рано днес. Това съобщиха от пресцентъра на Министерството на външните работи. Дипломатическото ни представителство следи ситуацията и е готово да окаже съдействие на наши сънародници при необходимост.  При нужда българските граждани могат да се свържат с посолството на Република България в Анкара на тел.: +90 312 46 720 71 и +90 312 427 51 42. Земетресението с магнитуд 5,2 по Рихтер бе регистрирано днес в района на град Кумлуджа в средиземноморския турски окръг Анталия.  Вчера имаше друг трус с магнитуд 4,8. Той бе регистриран в 2.02 ч. в района на град Дьошемеалтъ и на дълбочина около 47 км под земната повърхност.", "date": "2018.09.12", "title": "Външно: Няма данни за пострадали българи при силния трус в Анталия"}
{"url": "https://www.faktor.bg/bg/articles/turtsiya-zalovi-organizator-na-atentat-s-nad-50-ubiti", "text": "Турските служби за сигурност са заловили в Сирия и върнали в страната главния заподозрян за бомбен атентат на границата през 2013 г., при който загинаха над 50 души. Юсуф Назик, обвинен в планиране на атаката през май 2013 г. в Рейханлъ, бил задържан при операция на турското разузнаване (МИТ) в сирийския град Латакия. След атентата Турция хвърли вината върху режима на сирийския президент Башар Асад и свързани с него групи. Дамаск отрече обвиненията. Анадолската агенция пусна видеозапис на Назик, облечен в анцуг отгоре и дънки и стоящ до турското знаме, как прави „признания“, че той стои зад атаката, която била поръчана от сирийския режим. Той казва, че мъж, „работещ за сирийското разузнаване“, дал нареждането за атентата. И призова други замесени в него и намиращи се в Сирия „да се върнат преди да е станало твърде късно“, тъй като Турция „ни издирва“. Назик посочва, че е от турския град Антакия и е на 34 години.", "date": "2018.09.12", "title": "Турция залови организатор на бомбен атентат, при който загинаха над 50 души"}
{"url": "https://www.faktor.bg/bg/articles/novini/balgariya/manfred-veber-myastoto-na-balgariya-rumaniya-i-harvatiya-e-v-shengen-i-tova-reshenie-ne-tryabva-da-se-otlaga", "text": "Мястото на България, Румъния и Хърватия е в Шенген и това решение не трябва да се отлага, заяви в Европейския парламент Манфред Вебер, председател на групата на Европейската народна партия. \"Държа да подчертая, че Шенген носи повече сигурност, а не обратното. Ето защо ние искаме от Съвета да предприеме следващите процедури за включването на България и на Хърватия в Шенгенското пространство. Те чакаха достатъчно и е време да се действа. И искам също така да помоля румънското правителство да престане с тази негова борба с корупцията, защото тази ситуация засяга процеса на взимането на решението за България и Хърватия. Трите страни трябва да имат възможност да се присъединят към Шенген веднага, подчертавам го отново\", изтъкна Вебер, който е кандидат да замени Жан-Пол Юнкер като президент на Европейската комисия.", "date": "2018.09.12", "title": "Манфред Вебер: Мястото на България, Румъния и Хърватия е в Шенген и това решение не трябва да се отлага"}
{"url": "https://www.faktor.bg/bg/articles/vaorazhenite-sili-na-ukrayna-sa-usilili-grupirovkata-si-v-priazovieto", "text": "Въоръжените сили на Украйна (ВСУ) са усилили групировката си в Приазовието, съобщи командващият Сухопътните войски на ВСУ генерал-полковник Сергей Попко във „Фейсбук“, предава РИА Новости, цитирана от \"Фокус\". По неговите думи, по този начин украинският Генерален щаб има намерение да „осигури пълен контрол“ върху ситуацията в региона, поддръжка на корабната групировка и надеждна отбрана на крайбрежието. Заместник-министърът на инфраструктурата на страната Юрий Лавренюк на свой ред съобщи във „Фейсбук“, че Украйна е прехвърлила в Азовско море два бронирани катера тип „Гюрза-М“: на 9 септември на вода е спуснат бронирания катер „Лубний“, а на 11 септември – „Кременчуг“. По-рано Съветът за национална сигурност и отбрана (СНБО) на страната разпореди да бъде усилено военното присъствие в Азовско море и да бъдат осигурени ракетни оръжия за подразделенията на бреговата отбрана. Киев обвинява Москва, че блокира корабите, които плават към украинските пристанища през Керченския пролив, заради което те закъсняват, а техните собственици търпят загуби. При това заместник-министърът на външните работи на Украйна Елена Зеркал заяви по-рано, че руските граничари не нарушават протокола на проверките по време на огледите на плавателните съдове в Азовско море. Кримското погранично управление на Федералната служба за сигурност (ФСБ) на Русия съобщи, че проверките на чуждестранните кораби се провеждат в съответствие с международното морско право, а забележки и претенции от страна на собствениците на плавателните съдове не са постъпвали. В момента в състава на ВМС на ВСУ влизат шест леки бронирани катери от тип „Гюрза-М“, построени в завода „Кузня на Рибалск“, който е собсвеност на Петро Порошенко, отбелязва РИА Новости. По-рано медиите съобщаваха, че заради многобройни пропуски в конструкцията на катерите тяхното издаване постоянно се отлага.", "date": "2018.09.12", "title": "Въоръжените сили на Украйна са усилили групировката си в Приазовието"}
{"url": "https://www.faktor.bg/bg/articles/putin-predlozhi-na-yaponiya-da-sklyuchi-mir-s-rusiya-do-kraya-na-godinata-bez-predvaritelni-usloviya", "text": "Президентът на Русия Владимир Путин предложи на Япония да сключи мир до края на годината без всякакви предварителни условия. Това заяви Путин на пленарната сесия на Източния икономически форум (ИИФ), който се провежда във Владивосток, предава ТАСС, цитиран от \"Фокус\". „Хайде да сключим мирен договор – не сега, но до края на годината – без всякакви предварителни условия“, предложи Путин, обръщайки се към намиращия се в залата премиер на Япония Синдзо Абе. Залата посрещна думите на руския президент с аплодисменти, отбелязва руската агенция. „А след това на основата на мирния договор като приятели да продължим да решаваме всички спорни въпроси“, предложи руският лидер. „И на мен ми се струва, че това би облекчило решаването на всичките ни проблеми, с които не можем да се справим в продължение на 70 години“. Путин отбеляза, че тази „проста мисъл“ му е дошла наум „точно тук и точно сега“. По неговите думи, преговорите за решаването на спорните въпроси между Русия и Япония вървят от 70 години. „70 години ние водим преговори“, констатира руският държавен глава. „Синдзо каза: Хайде да променим подхода. Добре“. По думите на руския президент, и той, и японският премиер Абе искат сключване на мирен договор. „Смятам, че това е изключително важно и за нашите двустранни отношения, и от гледна точка на създаването на благоприятни условия за развитие на ситуацията по света“, добави той. Руският лидер определи Япония като естествен партньор на Русия, с който Москва иска да развива пълноценни отношения. Освен това руският президент заяви, че Москва се опасява от придвижването на американските системи за противоракетна отбрана в Азиатскотихоокеанския регион.", "date": "2018.09.12", "title": "Путин изненада Япония на Източния икономически форум: Една \"проста мисъл\" ми дойде наум точно тук и точно сега"}
{"url": "https://www.faktor.bg/bg/articles/novini/svyat/zemetresenie-ot-5-2-po-rihter-v-antaliya", "text": "Земетресение с магнитуд от 5,2 по скалата на Рихтер бе регистрирано в Турция в сряда сутрин, съобщава Европейския сеизмологичен център. Епицентърът на труса бил на 103 км южно от Анталия и на 89 км източно от Финике, на дълбочина 60 км. Земетресението е регистрирано в 9.21 ч. местно време. Към момента няма данни за пострадали или нанесени сериозни материални щети. Във вторник районът бе разтърсена от трус със сила 4,8. Той бе регистриран край град Дьошемеалтъ, на дълбочина около 47 км под земната повърхност.", "date": "2018.09.12", "title": "Земетресение от 5,2 по Рихтер в Анталия"}
{"url": "https://www.faktor.bg/bg/articles/novini/balgariya/prizovaha-predsedatelya-na-vks-lozan-panov-da-se-yavi-v-parlamenta", "text": "Парламентът отложи разглеждането на докладите за прилагането на закона и за дейността на съдилищата през 2016 г. и 2017 г. Искането дойде от народния представител от ДПС Хамид Хамид, а причина за настояването стана отсъствието на председателя на Върховния касационен съд Лозан Панов. Предложението беше подкрепено от 120 народни представители и точката беше отложена до явяването на председателя на ВКС Лозан Панов в пленарна зала. \"Този човек трябва да е тук днес, за да отговаря на въпроси и да докладва дейността на съдилищата\", аргументира се Хамид от парламентарната трибуна, като определи отсъствието на Панов като неуважение.", "date": "2018.09.12", "title": "Призоваха председателя на ВКС Лозан Панов да се яви в парламента"}
{"url": "https://www.faktor.bg/bg/articles/novini/svyat/tramp-sas-spetsialno-obrashtenie-kam-amerikantsite-zaradi-uragana-florans", "text": "Президентът на САЩ Доналд Тръмп предупреди в специално обръщение към нацията, че ураганът \"Флорънс\" ще бъде един от най-силните, които са виждали с огромни количества вода. Той призова жителите в райони, които попадат в извънредната ситуация да се евакуират и да спазват указанията на местните власти. \"Ние сме се подготвили за урагана, който не е като никой друг в историята. Не жалим средства\", увери Тръмп на съвещание заради стихията, съобщават от пресслужбата на държавния глава. Най-мощният ураган от близо три десетилетия насам се очаква да удари Източното крайбрежие на САЩ в четвъртък. Метеоролозите предупреждават, че стихията може да предизвика големи наводнения. \"Флорънс\" достигна четвърта категория от общо пет, като скоростта на ветровете е до 225 км/ч. Вирджиния, Мериленд, Южна и Северна Каролина, както и столицата Вашингтон обявиха бедствено положение. Заповед за принудителна евакуация беше издадена за повече от 1 милион души. На пътя на урагана са и места, на които живеят десетки хиляди българи. Бурите, които бушуват из северната част на Атлантическия океан в момента, са три – „Хелън”, „Айзък„ и „Флорънс”. Тропическата буря „Айзък“ напредва на запад към Малките Антили в Карибския басейн. Очаква се да ги удари рано в четвъртък с проливни дъждове и скорост на ветровете до 110 км/ч. Ураганът „Хелън” със скорост на ветровете до 170 км/ч постепенно отслабва. В момента се движи на северозапад. По пътя му са Азорските острови, които трябва да достигне в събота. Източното крайбрежие на страната се бори с последиците от подобни стихии всяка година. Градовете, определени като най-уязвими при подобни бури, са Маями, Ню Йорк, Джаксънвил, Чарлзстън и Норфолк. В Маями например, над 700 000 домове и обществени сгради са в потенциален риск от наводнение. За Ню Йорк анализаторите изчисляват, че буря като „Флорънс” би могла да надигне вълна, която да наводни 800 км от териториите по бреговете. Очаква се на много места да спре електроподаването, заради изтръгнати от земята стълбове. Има опасност да бъдат отменени полети от много летища. Щатите по крайбрежието вече обявиха бедствено положение.", "date": "2018.09.12", "title": "Тръмп със специално обръщение към американците заради урагана \"Флорънс\""}
{"url": "https://www.faktor.bg/bg/articles/borisov-shte-vodi-balgarskata-delegatsiya-za-73-oto-obshto-sabranie-na-oon", "text": "Министър-председателят Бойко Борисов ще ръководи българската делегация в 73-ата сесия на Общото събрание на Организацията на обединените нации (ООН), съобщиха от правителствената пресслужба. Тази година основна тема на Общия дебат ще бъде „ООН за всички хора: глобално лидерство и споделени отговорности за мирни, равнопоставени и устойчиви общества“. Участието на българската делегация през целия период на сесията ще даде възможност да бъдат представени позициите и вижданията на страната ни по широк спектър от въпроси.", "date": "2018.09.12", "title": "Борисов ще води българската делегация за 73-ото Общо събрание на ООН"}
{"url": "https://www.faktor.bg/bg/articles/novini/svyat/-novichok-e-izprobvan-varhu-hora-parvata-mu-zhertva-e-ruski-banker", "text": "Независимият медиен \"Проект\", обединяващ разследващи журналисти и репортери, публикува днес данни за съветските, а след това и руските изпитания върху хора на бойни отровни вещества от семейството на \"Новичок\", аналогични на това, с което през майрт тази година бяха отровени бивщшият полковник от ГРУ Сергей Скрипал и дъщеря му Юлия, а по-късно от него загина и британката Доун Стърджес. За проекта \"Фолиант\", в рамките на който е създаден нервно-паралитичния газ \"Новичок\" е известно от почти 40 години - разработването на този проект и опитното производство на нови отровни вещества започва в СССР през 72 година. А \"Новичок\" е названието на няколко фосфорноорганични отрови, създадени в рамките на програмата, утвърдена с няколко директиви, приети от ЦК на КПСС и Министерския съвет на СССР. В тази програма са синтезирани стотици вещества, но успешни се оказали само четири от тях, които сега се наричат \"Новичок\": - А-230 (A-1972), получен от Пьотър Кирпичов. Но след 1975 година изпитанията са прекратени, оказало се, че веществото не отговаряло на изискванията за температурата на замръзване; - А-234 (B-1976), получен от Владимир Углев. Най-успешната разработка, температура на замръзване под минус 20 градуса, токсичност - десет пъти по-висока отколкото на предишния вид. - А-232 (C-1976), получен пак от Углевым. Разработката му не продължава заради пробеллеми с температурата на втвърдяване.  - А-242 (D-1980), получен от Пьотър Кирпичов. За разлика от предишните три течни отрови, този вид е с кристална структура и запазва токсичността си практически \"вечно\", докато другите - само 50 години. През 1997 година Русия ратифицира конвенцията за забрана на химическите оръжия и се задължава да спре и разработването им. Но по някаква причина тези няколко вида \"Новичок\" не попадат в списъка на забранените от Конвенцията вещества. Именно \"Новичок\" А-234, според неговия създател Владимир Углев, е било използвано при отравянето на Скрипал и дъщеря му. Но 36 години преди това престъпление, аналогично вещество, но в \"допингови дози\" е изпробвано в СССР върху хора, което е потвърдено и с решение на съда. През 1982 година един от вариантите на \"Новичок\" в продължение на 8 дни е изпробван върху 23-годишен лейтенант, който служел в секретния обект в Шихани, където е провеждана програмата \"Фолиант\". Подопитният Владимир Петренко описва впоследствие събитията:  \"Закриха лицето ми със специална защитна тъкан, открити бяха само носа и устата. Трябваше да провра лицето си в прозореца на прозрачна камера и да дишам по команда. След това пуснаха отровното вещество. Веднага ми спря дишането, все едно ме удариха или изведнъш изкараха целия въздух от дробовете ми. Опитвах да не дишам, но ми казаха: Всичко е наред, Володя, дишай по-дълбоко. Това продължи 30 секунди\". Петренко разказва слечката по време на перестройката, но никой не му обръща внимание. През 90-те години той подава иск за компенсация, но делото е заскретено, а искът отхвърлен. \"Проект\" обаче разполага с документите на Върховния съд, както и с медицинските изследвания направени на Петренко веднага след експеримента.  Той обаче не е единственият върху когото са изпробвани отровните вещества. В материалите на съда става ясно, че експерименти са провеждани с много военнослужещи. През 1993 година подполковник от медицинските части Поспелов съобщава, че те са провеждани с \"лица, които по това време са били на военна служба\". Още около 40 военни медици са били натоварени с провеждането на този експеримент, става ясно на съда. Макар руските власти да твърдят, че \"Новичок не съществува\", то още през 1992 година ученият Вил Мирзаянов, който пръв потвърди, че отравянето в Солсбъри е извършено с \"Новичок\" е съден по обвинение в нарушаване на държавна тайна след като публикува информация за обекти по разработка на химически оръжия и характера на тяхната дейност. През 90-те години производството е пенесено в Узбекистан, на полигона Нукусе, близо до границата с Туркменистан. По това време от института са откраднати 14 ампули с отровното вещество. Именно с такова вещество е отровен президента на \"Росбизнесбанка\" Иван Кивелиди. Той почива в болницата малко след като с веществото е намазана телефонната слушалка в кабинета му. Освен него, умират секретарката му, която звъни по телефона на \"Бърза помощ\" и патоанатома, провел аутопията.  Как выяснило следствие, изготовил тот химикат сотрудник ГНИИОХТ, заведующий лабораторией в Шиханах Леонид Ринк. През 1996 година става известно, че един от учените Леонид Ринк, е провеждал опити и е синтезирал силнодействащо отровно вещество, което е изнесено извън секретните лаборатории. На кого е предал веществото Ринк остава загадка. В материалите по делото е описано, че той е произвел 8-9 ампули от отровата и е \"продал химикала на лица с чеченска националност\". Но това става след убийството на Кивелиди, а през април 1999 година, макар че Ринк признава, че е продал четири ампули с отравата, разследването е прекратено по неизвестна причина.", "date": "2018.09.12", "title": "\"Новичок\" е изпробван върху хора, първата му жертва е руски банкер"}
{"url": "https://www.faktor.bg/bg/articles/novini/svyat/euractiv-nadmoshtieto-na-kremal-v-sferata-na-manipulatsiite-i-dezinformatsiyata-e-bezuslovno", "text": "\"Фалшивите новини се увеличават, подпомагани от бързината и обхвата на интернет, и кризата на доверието в демокрацията. Впрочем, никой не манипулира толкова добре, както Русия, се казва в проучване на фалшивите новини, цитирано то Euractiv.fr. Например, през 2015 година телевизия \"Русия-1\" излъчва обширен репортаж, в който се твърди, че Франция се ислямизира. В него репортерът твръди, че в едно от парижките предградия почти никой не говори френски, храната е халал, всички жени носят бурки и там буквално няма немюсюлмани. Kaкто пише Euraktiv, руският репортер използвал \"статистически данни\", които се оказали напълно измислени, както и твърдението, че във Франция живеят 11 милиона мюсюлмани, което е три пъти повече от реалния им брой. В проучването от над 200 страници, изготвено от експерти на Института на френските министерства на външните работи и на отбраната са разгледани примери, последствията и мерките, които трябва да бъдат предприети в тази информационна война, която, според оценките на експертите, е достигнала \"незапомнени мащаби\". Според тях, надмощието на Кремъл в сферата на манипулациите и дезинформацията е безусловно В доклада се отбелязва, че Русия се намесва в розлични референдуми и избори от 2014 година - Украйна, Германия, Брекзит, американските и френските избори. Дори и референдумът за независимостта на Каталуния, регион, където Русия няма геополитически интереси, е бил предмет на намеса и кампания за дезинформация, просто защото това е било начин да се внесе раздор и да бъдат отслабени европейските държави, се казва в доклада. \"Нашите партньори и европейските институции смятат, че 80% от опитите за намеса и натиск в Европа идват от Русия\", пишат авторите на доклада, който почти изцяло е посветен на стратегията на Кремъл. Според тях, приоритетната цел на Кремъл в информационната война е постигане на разцепление и игра с \"картата на страха\", а целта на манипулирането на информацията вече не е желанието хората да бъдат убедени в в някаква алтернативна идеология, а чрез разцепление да се постигне отслабването на западните демокрации. Авторите правят извода, че руската пропаганда има опасни последствия в Европа, а един от страничните ефекти е, че \"окуражава правителствата да предприемат действия, които са против техните демократични и либерални ценности\".", "date": "2018.09.12", "title": "Euractiv: Надмощието на Кремъл в сферата на манипулациите и дезинформацията е безусловно"}
{"url": "https://www.faktor.bg/bg/articles/novini/svyat/putin-za-otrovitelite-na-skripal-namerihme-gi-nishto-osobeno", "text": "Президентът на Русия Владимир Путин за пръв път коментира публично информацията на британските власти за руските граждани, обвинени в отравянето на бившия полковник от ГРУ Сергей Скрипал и дъщеря му Юлия с нервно-паралитично вещество в британския град Солсбъри. По думите на Путин, руските власти знаят кои са двамата мъже известни с имената \"Алексей Петров\" и \"Руслан Боширов\" и в тях \"няма нищо криминално\". \"Ние, разбира се, проверихме що за хора са това и знаем кои са. Намерихме ги. Нищо особено и криминално няма, уверявам ви\", казал Путин, цитиран от ТАСС. По думите му , те не са офицери от ГРУ, а цивилни. Той отказал повече информация, като предложил заподозрените сами да дадат обяснения. \"Искам да се обърна към тях, нека дойдат при вас, медиите. Надявам се, че те самите ще се появят и ще разкажат за себе си\", добавил той. Припомняме, че и говорителят на Путин, Дмитрий Песков, и Мария Захарова, говорител на руското МВнР твърдяха, че в Москва на никого не са известни личностите на \"Петров\" и \"Боширов\". Имената им бяха публикувани на 5 септември с пояснението, че става дума за фалшиви самоличности на офицери от руското ГРУ.", "date": "2018.09.12", "title": "Путин за отровителите на Скрипал: Намерихме ги, нищо особено"}
{"url": "https://www.faktor.bg/bg/articles/resheno-zaplatite-na-nad-400-000-sluzhiteli-skachat-s-10-ot-dogodina", "text": "До края на август превишението на приходите над разходите е близо 2,5 млрд. лв. Макропрогнозата за следващата година и очакваните приходи в резултат от увеличението на БВП дават възможност да предвидим от началото на следващата година 10% увеличение на разходите за персонала на цялата бюджетна сфера – това ще заседне всички служители, които работят в бюджетни администрации. Заради планираното 10-процентно увеличение на заетите в средното образование, с 20% ще бъде увеличен техният бюджет. Това обяви на брифинг в Министерски съвет министърът на финансите Владислав Горанов. По последни данни заетите в бюджетната сфера са 433 000 души, уточни финансовият министър. Мисля, че това увеличение ще е добра новина за пазара на труда, където наблюдаваме едно от най-ниските нива на безработица след 1991 година. Очакваме това повишение на заплатите в бюджетната сфера да повлие положително и на заплатите в частния сектор, посочи Владислав Горанов. Около 1 млрд. са допълнително разходите за увеличението на заплатите в бюджетната сфера, съобщи той. По думите му от увеличените разходи за персонал ще последва и по-голям приход в социалните и здравноосигурителните фондове. По думите му над 10% увеличение на заплатите могат да получат служителите, които са показали по-добри резултати в работата си. Има механизъм за атестация, поясни Горанов. Той съобщи още, че на днешното заседание е представи първоначалния вариант за проектобюджета за 2019 година. Правителството има приет план за действие за ЕРМ2 и еврозоната, предстоят технически консултации, в София идват експерти от Европейската централна банка. В напреднал стадий сме в установяването на сътрудничество с ЕЦБ. На дневен ред са и законодателните процедури, каза министърът на финансите. Той коментира и новия здравноосигурителен модел, който предвижда задължителна допълнителна застраховка и доплащане за лечение. Въпрос на дебат е дали задължителната застраховка е част от данъчното бреме – по-скоро да. Предстои да има конференция в края на месеца, докогато здравният министър е длъжен да представи модел за промяна. Хубаво е, че този дебат се води, решение ще се вземе заедно с пациентските организации и Лекарския съюз при наличие на консенсус, заяви Горанов. Аз съм привърженик на модел за демонополизация на НЗОК с даване право на избор на осигурените лица дали да се осигуряват с цялата си вноска в частно дружество или да останат осигурени в Здравната каса, уточни Владислав Горанов.", "date": "2018.09.12", "title": "Решено: Заплатите на над 433 000 души персонал в бюджетната сфера скачат с 10% от догодина"}
{"url": "https://www.faktor.bg/bg/articles/novini/svyat/ministarat-na-otbranata-na-sasht-opasyavam-se-che-rusiya-shte-se-namesi-v-makedonskiya-referendum", "text": "Министрът на отбраната на САЩ Джеймс Матис, цитиран от Voice of America, изрази опасения, че Русия ще се намеси в референдума за смяната на името на Македония, който би отворил пътя на страната за интеграция в НАТО и ЕС. В Пентагона смятат, че Русия е против интеграцията на Македония и ще се намеси в глсуването. \"Обезпокоен съм за това. Тези действия, които Русия вече е предприемала по целия свят - от Естония до САЩ, от Украйна сега и до Македония\", каза пред журналисти Матис. В края на тази седмица Матис ще посети Македония. Припомняме, че НАТО покани Скопие да започне преговори за влизане в алианса, но преди това да се случи, в Конституцията на страната трябва да бъде променено названието на страната. В ЕС също така официално заявиха готовността си да започнат преговори с Македония, но в зависимост от изхода на референдума за преименуване на страната. Припомняме, че посланикът на Русия в Македония заяви, че акко страната влезе в НАТО тя ще се превърне в \"законна цел за нанасяне на удар\" в случай на понататъшно влошаване на отношенията между Русия и НАТО. Против смяната на името са македонските националисти, както и президента Георге Иванов. През юли Гърция изгони от страната двама руски дипломати по обвинение в подстрекателство на населението към размирици и подкуп на представители на властите, за да попречат на сключването на договора с Македония.", "date": "2018.09.12", "title": "Министърът на отбраната на САЩ: Опасявам се, че Русия ще се намеси в македонския референдум"}
{"url": "https://www.faktor.bg/bg/articles/novini/balgariya/zadalzhitelnata-zdravna-zastrahovka-troyno-natovarvane-na-horata-koito-i-sega-si-plashtat-vnoskite", "text": "\"Това е теоретичен модел, който ни беше представен най-общо, без документация. В този модел отсъства договорното начало. Това най-много ни притеснява, защото договорното начало само по себе си осигурява освен договор, отговорност от отсрещната страна. Попитахме къде е нашето място, но ни беше отговорено, че няма да има рамков договор. Не можем да си позволим след 18 години отново да се връщаме към административно здравеопазване\", каза в сутрешния блок на БНТ председателят на Българския лекарски съюз д-р Иван Маджаров по повод за новия здравноосигурителен модел, който предвижда задължителна допълнителна застраховка и доплащане за лечение. \"В този модел виждаме тройно натоварване на хората, които и сега плащат здравни вноски, и никакви мерки срещу тези, които не плащат здравни осигуровки\", заяви още председателят на Българския лекарски съюз. \"Ако идеята е да се вкарат допълнителни пари чрез кешово плащане, застраховка, това не е правилно. Когато се кара пациентът да плаща още, както беше преди около 12 години, това не доведе до нищо. Държавата прибра над 1 млрд. лева, които не стана ясно къде отидоха\", заяви председателят на Българската асоциация за закрила на пациентите Пламен Таушанов.   \"Трябва да се изясни за какво точно ще са тези 12 лева, какво точно ще прави този застраховател, какво повече ще гарантира на пациента\", добави той.", "date": "2018.09.12", "title": "Задължителната здравна застраховка - тройно натоварване на хората, които и сега си плащат вноските"}
{"url": "https://www.faktor.bg/bg/articles/novini/balgariya/grigor-lilov-hotel-marinela-beshe-podslushvan-po-vreme-na-evropredsedatelstvoto-ot-chuzhda-sluzhba", "text": "„Бившият Японски хотел, сега хотел „Маринела”, беше основното средище на делегациите по време на Европредседателството. Оказа се, че хотелът е бил подслушван от мазето до покрива, при това от небългарска служба”, заяви пред бТВ разследващият журналист Григор Лилов. „Може ли това да стане без знанието на собствениците? Това си е сериозна инсталация, професионална и със сложен монтаж”, коментира Лилов. Той не каза откъде има тази информация и коя е небългарската служба. По думите му това е една от причините за акцията срещу семейство Арабаджиеви. „Зад Миньо Стайков и Ветко Арабаджиев прозира дългата ръка на ДС”, каза още Лилов.  „Не може да се оцелее с такъв едър и незаконен бизнес без политическа протекция. Големите капиталови групировки имат лобита във всички партии, но винаги има една, която е водещата, където е най-силното лоби”, коментира Лилов.", "date": "2018.09.12", "title": "Григор Лилов: Хотел \"Маринела\" беше подслушван по време на Европредседателството от чужда служба"}
{"url": "https://www.faktor.bg/bg/articles/nay-moshtniyat-ot-desetiletiya-uragan-udrya-sasht-hilyadi-balgari-v-okoto-na-buryata", "text": "Най-мощният ураган от близо три десетилетия насам, който се очаква да удари Източното крайбрежие на САЩ, продължава да набира сила. Очаква се \"Флорънс\" да достигне сушата в четвъртък, в югоизточната част на Северна Каролина. Метеоролозите предупреждават, че стихията може да предизвика големи наводнения. \"Флорънс\" достигна четвърта категория от общо пет, като скоростта на ветровете е до 225 км/ч. Вирджиния, Мериленд, Южна и Северна Каролина, както и столицата Вашингтон обявиха бедствено положение. Заповед за принудителна евакуация беше издадена за повече от 1 милион души. На пътя на урагана са и места, на които живеят десетки хиляди българи. За NOVA някои от тях казаха, че не възнамеряват да се евакуират. Други пък вече са изготвили план за бягство от окото на бурята. В момента в района бушуват три стихии – „Хелън”, „Айзък„ и „Флорънс”. Тропическата буря „Айзък“ напредва на запад към Малките Антили в Карибския басейн. Очаква се да ги удари рано в четвъртък с проливни дъждове и скорост на ветровете до 110 км/ч. Ураганът „Хелън” със скорост на ветровете до 170 км/ч постепенно отслабва. В момента се движи на северозапад. По пътя му са Азорските острови, които трябва да достигне в събота. Най-силната буря в Северния Атлантик - „Флорънс“, напредва към югоизточното крайбрежие на САЩ. Източното крайбрежие на страната се бори с последиците от подобни стихии всяка година. Градовете, определени като най-уязвими при подобни бури, са Маями, Ню Йорк, Джаксънвил, Чарлзстън и Норфолк. В Маями например, над 700 000 домове и обществени сгради са в потенциален риск от наводнение. За Ню Йорк анализаторите изчисляват, че буря като „Флорънс” би могла да надигне вълна, която да наводни 800 км от териториите по бреговете. В най-лошия случай „Флорънс“ ще потопи обширна територия по крайбрежието. Някои модели чертаят прогнози, при които валежите в пика на урагана могат да достигнат количества от над 600-700 л/кв.м. Очаква се на много места да спре електроподаването заради изтръгнати от земята стълбове. Има опасност да бъдат отменени полети от много летища.  Евакуирани са над 1 милион души, а ситуацията предстои да се усложнява.", "date": "2018.09.12", "title": "Най-мощният от три десетилетия ураган удря САЩ, хиляди българи в окото на бурята"}
{"url": "https://www.faktor.bg/bg/articles/novini/balgariya/bsp-shte-glasuva-i-sreshtu-ostavkitke-na-ministri-i-sreshtu-novite", "text": "\"В парламента БСП  ще гласува и срещу смяната на тези министри и срещу новите, които се предлагат, защото промяната няма да доведе до нищо по-добро\", заяви пред бТВ депутатът от левицата Весела Лечева. \"Оставката на вътрешния минисър е закъсняла защото той не е изпълнил една от основните си функции – да защитава българските граждани\", допълни Лечева. \"Работата на парламента е на критично ниво на доверие\", отбеляза тя.", "date": "2018.09.12", "title": "БСП ще гласува и срещу оставкитке на министри и срещу новите"}
{"url": "https://www.faktor.bg/bg/articles/novini/svyat/reuters-dnes-tramp-podpisva-ukaza-za-sanktsii-zaradi-namesata-v-amerikanskite-izbori", "text": "Президентът на САЩ Доналд Тръмп днес ще подпише указ ва въвеждане на санкции заради намеса в американските президентски избори, съобщава Reuters.  Под ударите на санкциите могат да попаднат както физически, така и юридически лица, причастни към намесата в изборите чрез кибератаки или други средства. Санкциите се въвеждат на базата на изводите на американското разузнаване.  По думите на източник от Белия дом, администрацията на президента се стреми да създаде \"нови норми в киберпространството\", като санкциите са първата крачка към определянето на подобни норми и публична реакция на нарушаването им. Отбелязва се, че под \"намеса в изборите\" се разбира опитите за пробив в избирателна инфраструктура и опитите за влияние върху общественото мнение посредством координирани действия в областта на пропагандата или системна кражба на частна политическа информация. Припомняме, че през 2016 година САЩ обвиниха Русия в аката срещу сървърите на американски партии, както и в намеса в процеса на президентските избори, а Кремъл отрече.", "date": "2018.09.12", "title": "Reuters: Днес Тръмп подписва указа за санкции заради намесата в американските избори"}
{"url": "https://www.faktor.bg/bg/articles/novini/svyat/oon-atakata-sreshtu-idlib-mozhe-da-se-prevarne-v-nay-strashnata-humanitarna-katastrofa-na-xxi-vek", "text": "Военна операция на войските на Башар Асад в провинция Идлиб може да доведе до \"страшна хуманитарна криза\", заяви официалният предстватиле на ООН по хуманитарните въпроси Йенс Ларке, цитиран от Voice of America. \"Това може да се превърне в най-страшната хуманитарна катастрофа на XXI век, защото, съдейки по всички, ще се проведе пълномащабна военна операция. Това е ужасна ситуация. Ние се готвим за най-лошия сценарии, като едновременно с това се опитваме да го избегнем\", каза още той. По данни на ООН, в очакване на настъплението срещу Идлиб, хуманитарните организации се запасяват с лекарства и храни. Провинция Идлиб е последната територия в Сирия, която се контролира от умерената сирийска опозиция, в която живеят 3 милиона души. По информация на западни разузнавателни служби президентът Башар Асад е разрешил използването на химисческо оръжие при операцията.", "date": "2018.09.12", "title": "ООН: Атаката срещу Идлиб може да се превърне в най-страшната хуманитарна катастрофа на XXI век"}
{"url": "https://www.faktor.bg/bg/articles/tsveta-karayancheva-ostavkite-na-trimata-ministri-shte-se-glasuvat-utre", "text": "Утре като втора точка в дневния ред ще присъства гласуването на оставките на тримата министри. Това каза председателят на парламента Цвета Караянчева в отговор на призива на БСП в дневния ред да се включи гласуването на оставките на Николай Нанков, Валентин Радев и Ивайло Московски. Все още нямаме внесен акт от Министерския съвет за гласуване на оставките. Ако го бях включила предварително, щяхте да питате защо го включвам, без да има нищо внесено, обърна се Караянчева към депутатите от БСП. Данаил Кирилов от ГЕРБ обясни, че искането на Стойнев точката да бъде включена, преди да е постъпил акт от Министерския съвет, е недопустимо. Ако той искаше да попита кога от БСП да останат 20 души в залата, очевидно е, че като види дневния ред, могат да останат 20 души и другите да отиват да общуват с хората, все пак за първи път ще им бъде, коментира още Кирилов.", "date": "2018.09.12", "title": "Цвета Караянчева отговори на провокация на БСП: Оставките на тримата министри ще се гласуват утре"}
{"url": "https://www.faktor.bg/bg/articles/novini/balgariya/ruskite-spets-sluzhbi-shetali-i-sluhtyali-v-marinela-po-vreme-na-evropredsedatelstvoto", "text": "Най-вероятно гостите на българското Европредседателство, настанени в столичния хотел „Маринела” са били обект на подслушване и разработка от страна на руските специални служби. Тази версия изложи пред Faktor.bg бивш шеф от контраразузнаването, пожелал анонимност. Според него изводът е очевиден, защото именно Русия демонстрираше най-голям интерес към дискредитиране на България по време на Европредседателството. Партньорски служби пък преди старта на Европредседателството са предупреждавали нашите, че страната ни е потенциален обект на хибридната война, провеждана от Кремъл. Русия притежава ресурса да осъществи подобна подривна операция, а и резидентурата им за целите Балкани се контролира от София, допълва коментара си бившият разузнавач. Според неговия анализ, ако собствениците на „Маринела” – Ветко и Маринела Арабаджиеви не са имали информация, че хотелът им се използва за шпионска дейност, то със сигурност висш мениджър на фирмата им е бил наясно със случващото се. Не е за подценяване и фактът, че богаташкото семейство, което сега е обект на издирване от Интерпол винаги е гравитирало към кръгове на БСП, русофили, а съпричастността на Ветко към ДС е публична. Бившият Японски хотел пък от край време е едно от любимите места за срещи на руската резидентура, твърдят наши разузнавачи. По комунистическо време там отсядаха дори и топ терористи като Ахмед Агджа и Карлос Чакала. Големият проблем сега е каква информация са придобили от чуждата шпионска служба и дали вече тя не се използва за дискредитиране и шантаж на европейски чиновници, които са били гости на хотела. Скандалната версия за подслушване на гостите на българското европредседателство бе лансирана тази сутрин по bТВ от разследващия журналист Григор Лилов. Ако тя се потвърди, ще хвърли тежка сянка върху страната, но и върху родното контраразузнаване, което не е успяло да обезпечи сигурността на Европредседателството. Само преди година в Македония гръмна шпионски скандал, след като спец службите им разкриха, че държавни институции и лидери са били обект на подслушване от руските служби, а цялата координация се е осъществявала от София. В България информацията не бе потвърдена, но по-ксно се оказахме едни от малкото членове на ЕС и НАТО, които отказаха да изгонят руски шпиони, заради случая „Скрипал”.", "date": "2018.09.12", "title": "Руските спец служби  шетали и слухтяли в „Маринела” по време на Европредседателството?"}
{"url": "https://www.faktor.bg/bg/articles/zapochna-rechta-na-zhan-klod-yunker-nie-zhiveem-na-edin-miren-kontinent-v-sayuz-koyto-poznava-mira", "text": "Ние живеем на един мирен континент, в Съюз, който познава мира, заяви председателят на Европейската комисия Жан-Клод Юнкер в последната си ежегодна реч за състоянието на Съюза на пленарната сесия на Европейския парламент в Страсбург. Мандатът на Юнкер като председател на изпълнителното тяло на Европейския съюз ще изтече след изборите за Европейски парламент в края на май 2019 година и в речта си в Страсбург Юнкер ще отбележи постиженията на своето председателство, а освен това ще очертае приоритетите на ЕК през следващата, 2019 година. По думите на Юнкер, ЕС е гаранция за мира. Той призова европейците да защитят начина си на живот и да направят всичко, за да съжителстват по-добре. По-нататък Юнкер посочи, че Европа до голяма степен е преодоляла икономическата криза, а през изминалата 2018 година са създадени 12 милиона работни места. Председателят на ЕК отбеляза още, че младежката безработица е намаляла до 14,9%, инвестициите са се върнали в Европа, до голяма степен благодарение на „Плана Юнкер“.  По думите му, Гърция е излязла от кредитната си програма и той винаги е защитавал Гърция, честта й и ролята й за Европа.  Освен това, по неговите думи, Съюзът е потвърдил търговските си позиции и е световна търговска сила. Брюксел има търговски договори със 70 страни, отбеляза още Юнкер.  \"До изборите за ЕП през май 2019 г. ние трябва да преодолеем различията между Севера и Юга. Дотогава трябва да покажем, че няма Север и Юг, няма Изток и Запад\", заяви още Юнкер. \"Смяната на времето трябва да ще бъде премахната\", призова той, но в същото време посочи, че членките на блока трябва да вземат решение по този въпрос самостоятелно. Юнкер отбеляза още, че Европа все още не е перфектна, но става по-перфектна всеки ден. Той открои сделката, постигната с президента на САЩ Доналд Тръмп за намаляване на търговските мита за европейските компании и посочи, че, когато Европа говори в един глас, ние можем да наложим нашата позиция на другите“. \"Европейският съюз трябва да приеме страните от Западните Балкани, за да предотврати разпространяването на влиянието на други страни в този регион\", категориче е председателят на ЕК. Юнкер предупреди, че вчерашните съюзи може да не бъдат утрешните съюзи. „Има нужда от силна и обединена Европа, Европа, работеща за мир и търговски споразумения“, отбеляза той. „Ако Европа обедини военните и икономическите си сили, тя ще стане сила, с която всеки трябва да се съобразява“, заяви още председателят на ЕК и предупреди, че „само обединена и силна Европа може да защити гражданите си“.  „Ще продължа да се съпротивлявам на опитите да се хвърли вината единствено върху ЕК за миграцията“, продължи Юнкер и похвали усилията за справяне с миграцията, като отбеляза, че пристиганията в Източното Средизменорие са с 97% по-малко, а в централната част на Средиземно море те са намалели с 80%. „Европейските операции помогнаха за спасяването на повече от 690 хиляди души от 2015 година насам“, отбеляза той. Председателят на ЕК призова за „продължителна солидарност“ между страните членки и предложи да се назначат допълнителни 10 хиляди служители в Европейската гранична и брегова охрана до 2020 година. Освен това той смята за подходящо да се развие допълнително Европейската агенция за предоставяне на убежище, за да може да бъдат подпомогнати страните-членки. Юнкер иска ускоряване на депортирането на нелегалните мигранти. Европа е за мултинационализма и ще остане отворен континент, дори и партньорите му да изберат друг път. Европа трябва да остане толерантен и отворен континент. Европа никога няма да се превърне в крепост и да обърне гръб на света, особено на частта от света, която страда“, категоричен е Юнкер. Вътрешните граници трябва да бъдат премахнати, а „ако останат, те ще представляват стъпка назад за Европа“, отбеляза председателят на ЕК. Решенията „ад хок“ не са адекватни за справяне с новопристигащите спасителни кораби с мигранти, смята Юнкер. „Трябва ни повече солидарност“. Председателят на Европейската комисия Жан-Клод Юнкер обърна внимание и на излизането на Великобритания. „Уважаваме решението на Великобритания да напусне нашия Съюз, въпреки че съжаляваме дълбоко за него“, отбеляза Юнкер. По неговите думи, ирландският въпрос остава основен източник на загриженост за ЕС и Брюксел иска да намери творческо решение, което да предотврати „твърда граница“ със Северна Ирландия. Председателят на ЕК отбеляза, че Съюзът приветства предложението на британския премиер Тереза Мей за изграждане на „амбициозно ново партньорство в бъдеще“ и отправната точка за него трябва да е „зона за свободна търговия“.", "date": "2018.09.12", "title": "Жан-Клод Юнкер: До изборите за ЕП през май трябва да покажем, че няма Север и Юг, няма Изток и Запад (обновена)"}
{"url": "https://www.faktor.bg/bg/articles/novini/balgariya/sinoptik-ot-nimh-iskame-si-imotite-ot-ban", "text": "\"През последните месеци системно нямаше финансови средства, на няколко пъти те бяха осигурени от МОН, което помогна да не спираме работата си. Но в момента ситуацията е свързана с юридически казус - няма кой да разписва документите и ние не можем да извършваме нито плащания, нито експертизи. От следващия вторник НИМХ спира работа, няма да се прави и прогноза за времето\", заяви синоптикът от НИМХ Орлин Георгиев. \"Част от нашите имоти действително се водят към БАН, но те са направени с държавни средства. Освен това, те са дадени като активи и пасиви на структури на НИМХ преди да влезе в БАН. Законът за БАН казва, че имоти може да се трансформират или чрез решение на Общото събрание, или чрез законодателни промени. Което значи, че законодателната власт трябва да се намеси. Ние не искаме нищо в повече, искаме тези имоти, на които си вършим работата.\", заяви синоптикът по темата за материалната база на Института. По думите на Георгиев, НИМХ е на последно място по заплати, а учените в структурата извършват специфична дейност, тъй като имат различно отношение на ниво научен и технически персонал, в сравнение с останалите звена към БАН.", "date": "2018.09.12", "title": "Синоптик от НИМХ: Искаме си имотите от БАН"}
{"url": "https://www.faktor.bg/bg/articles/novini/balgariya/kratkotrayni-valezhi-dnes", "text": "Ще бъде предимно слънчево, но след обяд над източните и планинските райони облачността ще се увеличи, ще е по-често значителна и на места там ще има краткотрайни валежи. Ще духа слаб, в източната половина от страната - до умерен, вятър от север-североизток. Максималните температури ще са между 23 и 28 градуса. Над Черноморието облачността ще е значителна и след обяд на много места ще превали. По-интензивни ще са валежите по южното крайбрежие. Ще духа до умерен вятър от север-североизток. Максималните температури ще са 22-24 градуса. Вълнението на морето ще е 1-2 бала. Температурата на морската вода е 25-26 градуса, съобщават от НИМХ-БАН.", "date": "2018.09.12", "title": "Краткотрайни валежи днес"}
{"url": "https://www.faktor.bg/bg/articles/novini/svyat/yunker-s-posledna-rech-za-sastoyanieto-na-sayuza", "text": "Днес председателят на Европейската комисия Жан-Клод Юнкер ще произнесе своята четвърта реч за състоянието на Съюза. В Европейския парламент в Страсбург ще се проведе и дебат за посоката на развитие на Европейския съюз. Речта му пред Европарламента и дебата, който ще последва, са и последните преди европейските избори, които ще се проведат през май 2019 г. Председателят на Комисията Жан-Клод Юнкер ще открие дебата в 10 часа българско време с изявление, представящо анализ на свършеното досега и очертаващо плановете до края на мандата. След това думата ще вземат депутатите, които ще изложат своята гледна точка за приоритетите на ЕС. Сред темите, засегнати миналата година, бяха плановете за обща отбрана, сигурността, миграцията, международната търговия, социалното равенство, укрепването на бюджета и процеса на вземане на решения в ЕС, отбелязва БНТ.", "date": "2018.09.12", "title": "Юнкер с последна реч за състоянието на Съюза"}
{"url": "https://www.faktor.bg/bg/articles/novini/svyat/-rayanear-otmeni-150-poleta-zaradi-stachka", "text": "Служителите на авиокомпанията „Райънеър\" започнаха нова стачка. Отменени са 150 полета от и за Германия. Протестът ще продължи 24 часа. В него участват пилоти и кабинен персонал. Стачкуващите искат нови договори, включващи по-високи заплати и по-добри условия на труд. Ръководството на компанията заплаши, че ако протестите продължат, може да се стигне до съкращаване на работни места. През последните месеци авиопревозвачът беше разтърсен от редица протести, в резултат на които бяха отменени стотици полети в цяла Европа.", "date": "2018.09.12", "title": "\"Райънеър\" отмени 150 полета заради стачка"}
{"url": "https://www.faktor.bg/bg/articles/sayuznik-na-putin-kam-navalni-shte-te-napravya-na-kayma", "text": "На редовното си заседание днес правителството ще обсъди проект за промяна на Валутния закон. Министрите ще разгледат предложение за преобразуване на Факултета по начална и предучилищна педагогика в структурата на СУ \"Св. Климент Охридски\" във Факултет по науки за образованието и изкуствата. МС ще разгледа проект на постановление за одобряване на допълнителни трансфери по бюджетите на общините за 2018 г. за стипендии за образователни резултати на общинските училища. Очаква се кабинетът да обсъди на днешното си заседание и увеличение на заплатите в бюджетната сфера от следващата година. От 1 януари 2019 г. могат да бъдат увеличени заплатите с 10% на целия бюджетен сектор, обяви вчера премиерът Бойко Борисов. Очаква се на правителственото заседание днес здравният министър Кирил Ананиев да представи новия здравноосигурителен модел, който се предвижда да влезе в сила през 2020 г. Част от идеите са задължителна застраховка за здраве и доплащане от пациентите за лечение в болница.", "date": "2018.09.12", "title": "Кабинетът обсъжда увеличението на бюджетните заплати от 2019 г."}
