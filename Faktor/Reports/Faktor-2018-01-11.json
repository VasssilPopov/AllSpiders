{"url": "http://www.faktor.bg/bg/articles/novini/balgariya/otlichen-na-donalad-tusk-nie-sme-evropeyskiya-sayuz-i-neka-vragovete-ni-se-puknat-ot-yad", "text": "Официално стартира българското европредседателство. Химни, речи, музика и танци. Все още не мога да излизам от дома си, но ще запазя поканата от премиера Бойко Борисов за спомен. Все пак това бе уникален ден за България. При комунизма дори и в най-фантастичните си сънища не сме могли да си го представим. Отвъд мечтите ни бе такъв ден. А ето го, случи се. Не всички българи работеха за него. Но, простено да им е. Той дойде и без тях. Днес можем да кажем: ние сме Европейския съюз. Не ние и ЕС, а както го написах – НИЕ, ЕВРОПЕЙСКИЯТ СЪЮЗ. Между България и ЕС няма дистанция. Ние сме този съюз. В него сме и нека враговете ни се пукнат от яд. Поляците ни ценят и уважават като народ. Техният крал Владислав III Ягело е загинал за свободата на България. Тяхната \"Солидарност\" ни отвори очите за истината, че комунизмът няма бъдеще, че   При първите си крачки българската демокрация и българските демократи черпихме с пълни шепи от полския демократичен опит. Днес президент на ЕС е поляк – Доналд Туск. Неговото слово в Народния театър \"Ив.Вазов\" бе впечатляващо. Впечатли със съдържанието си – отлично съчетаване на история, настояще, бъдеще, но и с факта, че бе произнесено на хубав, лексикално и смислово богат, български език, какъвто малцина български днешни политици могат да говорят. Особено важни бяха думите на Туск за бъдещето на Западните Балкани: \"Кой друг, ако не вие, потомците на Спартак, наследниците на най-старата държава в Европа, вие които никога не сте загубили бойно знаме в битка, кой друг би бил на висотата на тази важна и изключително трудна задача да се поднови европейската перспектива за целия регион.\" Истината е, че няма кой друг. А това автоматично означава, че трябва  които бръмчат в нечии нашенски политически кратуни и да впрегнем усилия в тази огромна историческа задача – разширяването на Европейския съюз и на НАТО (това се разбира от само себе си!) с нови държави от нашия регион. Дано само вътрешните проблеми, пред които е изправена България, не попречат на достойната ни европейска мисия. Дано българските политици преминат от думи към действия. Ние сме председатели на Европа! Ние сме НАТО! Затова смело напред, защото само европейското и натовското съединение прави силата!", "date": "2018.01.11", "title": "Отличен на Доналад Туск - ние сме Европейския съюз и нека враговете ни се пукнат от яд"}
{"url": "http://www.faktor.bg/bg/articles/zapochna-ofitsialnoto-otkrivane-na-balgarskoto-predsedatelstvo", "text": "Започна официалното откриване на Българското председателство. За специалната церемония в Народния театър у нас пристигнаха лидерите на европейските институции - председателите на Европейския парламент Антонио Таяни, на Европейския съвет Доналд Туск и на Европейската комисия Жан-Клод Юнкер, както и колегиумът на Европейската комисия. Преди концерта в Народния театър \"Иван Вазов\" официалните гости и делегати преминаха през шатра и червен килим, a за тях в 18:30 часа бе подготвена специални 3D интерактивна изложба, която представя накратко културно-исторически, архитектурни забележителности, природни дадености на България, както и произведения на български автори и художници. Кратко встъпително слово изнесе министър Лиляна Павлова, която приветства гостите и пожела успех на председателството. \"За мен е изключителна чест да ви приветствам на първата вечер на председателството, заяви Лиляна Павлова. За нас, българите, присъединяването към Европейския съюз преди 11 г. беше една сбъдната мечта. Благодаря на всички, които работиха усилено за да достигнем този исторически момент, заяви Павлова. С гордост и самочувствие поемаме отговорността на председателството.  Ние българите вярваме в доброто утре, имаме волята, енергията и решимостта да се справим, посочи министърът. България има много какво да даде на Европа – традиции, фолклор, знанията и таланта. Нашата древна култура събира най-доброто от всички цивилизации, които са преминали през земите ни. Историята ни е научила да бъдем толерантни. Готови сме да посрещнем и да преодоллеем всичкои предизвикателства, които стоят пред нас. Съединението прави силата\", завърши приветственото си слово Лиляна Павлова. след което реч държа президентът на България Румен Радев, председателят на Народното събрание Цвета Караянчева. Предвидени са още изказвания на Антонио Таяни – председател на Европейския парламент, Доналд Туск – председател на Европейския съвет, Жан-Клод Юнкер – председател на Европейската комисия, Бойко Борисов – министър-председател на Република България. В концертната част участват Детски хор на Българското национално радио, камерен ансамбъл „Йоан Кукузел-Ангелогласният”, гостите ще се насладят на „Шопски напеви”, автентични песни от Западна България в изпълнение на вокална акапелна формация „Ева Квартет”, ансамбъл „Чинари”, Национален фолклорен ансамбъл „Българе” и др.", "date": "2018.01.11", "title": "Започна официалното откриване на Българското председателство"}
{"url": "http://www.faktor.bg/bg/articles/rumen-radev-mnogo-mozhem-da-dadem-na-nasheto-evropeysko-semeystvo", "text": "Много сме дали и много можем да дадем на нашето европейско семейство. Европа не е само икономическо пространство, а териротия на свободата.  Това заяви президентът Румен Радев по време на официалния старт на първото Българско председателство на Съвета на ЕС 2018. „От 11 години ние сме член на Съюза, но 13 века България е югоизточната порта на континента. Това е скъпоплатен исторически опит“, посочи държавният глава. По думите му Европа е трвърде голяма, за да бъде монолитна, и твърде малка, за да бъде разделяна. Президентът припомни, че страната ни е родината на кирилицата, която играе ролята на мост. Той посочи и историческия въпрос с българските евреи, спасени през най-мрачните години. По думите му страната поема председателството в труден момент. Той посочи проблема с миграцията, който изисква диалог с големите съседи на Съюза. А конкурентоспособността според държавния глава не бива да се постига с орязване на социалните права. „Когато проблемите засягат всички ни, ключът е в реализма и солидарните усилия“, смята президентът.  Вярвам, че през следващите 6 месеца нашите гости от Европа ще се чувстват у дома си сред римските руини и православните църкви на България, особено тук в София, където православна църква, католическа катедрала, джамия и синагога са само на няколкостотин метра една от друга, допълни президентът. Това е уникално историческо достояние, което ще напомня, че Европа не е само икономическо пространство, а територия на свободата, вкоренена дълбоко в историята, културата и хуманизма, които не бива да загърбваме, каза още Румен Радев.", "date": "2018.01.11", "title": "Румен Радев: Много можем да дадем на нашето европейско семейство"}
{"url": "http://www.faktor.bg/bg/articles/tsveta-karayancheva-balgariya-shte-bade-uspeshen-rotatsionen-predsedatel-na-saveta-na-es", "text": "За мен е изключително удоволствие да приветствам всички гости, присъстващи на официалното откриване на българското европредседателство. 11 години след присъединяването на страната ни към съюза, за нас това е чест и голяма отговорност. Това заяви председателят на Народното събрание Цвета Караянчева по време на церемонията по откриване на Председателството на Съвета на Европейския съюз в София.  България ще бъде успешен ротационен председател на Съвета на Европейския съюз, категорична бе тя. „Приемаме това председателство като надпартийна и национална кауза. Пред нас стои нелеката отговорност да работим за консенсусни решения. Ние ясно съзнаваме това. Имаме политическа воля да продължим да насърчаваме българското правителство да постига конкретни резултати по стратегически приоритети“, подчерта Караянчева. Тя изтъкна, че ни се предоставя пряка възможност за дискусии по важните въпроси на Европа. „Ще осъществим парламентарна дипломация на най-високо ниво“. „Искрено вярвам в успеха на първото българско председателство“, завърши председателят на парламента.", "date": "2018.01.11", "title": "Цвета Караянчева: България ще бъде успешен ротационен председател на Съвета на ЕС"}
{"url": "http://www.faktor.bg/bg/articles/borisov-da-ni-e-uspeshno-predsedatelstvoto-za-balgariya-i-za-evropa", "text": "Всяка реч или всяко изказване е неуместно след речта на нашия приятел Доналд Туск. Ние като българи действително трябва да оценим, че председателят на Съвета е положил толкова усилия да научи на български своята реч. (Доналд Туск произнесе речта си изцяло на български.) Имаме 6 месеца да положим усилия не само за България, ние трябва да бъдем безстрастен модератор. У всеки българин трябва да остане усещането, че правим нещо за него. Това каза премиерът Бойко Борисов на официалното откриване на първото българско председателство на Съвета на ЕС. Трябва да се отворят много въпроси, да се дадат много отговори. През 2018-та година двете председателства на България и Австрия да вървят заедно, така се разбрахме със Себастиан Курц. Да ни е успешно председателството, за България и Европа, със скромните средства, които имаме, призова още премиерът.", "date": "2018.01.11", "title": "Борисов:  Да ни е успешно председателството - за България и за Европа!"}
{"url": "http://www.faktor.bg/bg/articles/donald-tusk-otechestvo-lyubezno-kak-hubavo-si-ti", "text": "С реч изцяло на български език председателят на Европейския съвет Доналд Туск откри българското председателство и взриви 300-те гости на официалното откриване в Народния театър \"Иван Вазов\". \"Отечество любезно как хубаво си ти, как чудно се синее небето ти безкрайно, как твоите картини меняват се омайно”, започна речта си на български език Доналд Туск, като цитира Иван Вазов. \"Като поляк аз добре разбирам колко много работа, кураж и решимост ви е струвало на вас, българите, да постигнете тези европейски успехи за вашето отечество. Никой не ви е дал нищо даром, вие сами сте творците на тези по-нови красоти. По-младите поколения свързват този театър повече със Захари Бахаров и сериала \"Игра на тронове\", отколкото с Иван Вазов. Историята на Балканите е по-интересна и драматична от \"Игра на тронове\", макар в нея да няма дракони. Всички искаме Балканите по-малко да наподобяват драматични филми. Стабилност и благоденствие заслужават хората в целия регион. ЕС трябва да превърне този сценарий в реалност. Добре е, че един от приоритетите на председателството са Западните Балкани. Кой, ако не наследниците на Спартак, хората на най-старата държава в Европа, които никога не сте загубили бойно знаме в битка, може да се нагърби с тази важна задача за целия регион. Вие винаги сте били решителни и смели. Вярвам, че вашето председателство ще бъде толкова резултатно, колкото преди четвърт век бе Христо Стоичков. С премиер, който може да изплаши не един дракийски войн, ще се справите, благодаря\", заяви още Туск. \"Съединението прави силата\", девизът на България ще е и девиз на българското председателство. Заедно трябва да преборим предизвикателствата и да подготвим Европа за бъдещето”, каза пък председателят на европарламента Антонио Таяни. Трябва да се вслушаме внимателно в гласа на младите, допълни той.  Таяни си спомни за срещата си със студентите от СУ през ноември и как те разчитат на политиците за точни отговори. Младите искат повече заетост и трябва да привличаме повече инвестиции, заяви Таяни. Единствено общо европейско решение може да прекъскне притока на мигранти, цитира още шефът на ЕП български студенти. Той обяви, че е признателен на българските институции за опазването на външната граница на ЕС. Отношението между ЕС и Западните Балкани е много важно за Европа. Председателството трябва да павира пътя за по-добро сътрудничество, каза още Антонио Таяни. Жан-Клод Юнкер също започна на български език с добър вечер. Той обаче продължи на английски език. Преди 11 години България стана член на ЕС, но процесът започна дълго преди това. Гордея се, че съм една малка частица от присъединяването на България, каза Юнкер. Ако през 2005 г. бяха отказал да подпиша договора, нещата щяха да се развият отрицателно за България, но тогава бях в добро настроение и оптимистично настроен. Години преди този момент следях постиженията на българското общество. Трябва да благодарим на България за онова, което стори навремето. В Люксембург за пръв път чух българската песен в космоса, каза Юнкер. Песента е “Излел е Делю хайдутин”. Тази вечер трябва да заявим, че България води Европа и страна, към която изпитвам особена слабост. Много обичам шопската салата и луканката, каза още Юнкер.  Вашето председателство съвпада с ключов момент за нашия съюз и не мога да си представя по-добър лидер от добрия ми приятел Бойко. Той обладава сила, а ние ще помагаме на вашите усилия. Вашето място е в Европа, вашето място е в еврото, заяви още Юнкер.", "date": "2018.01.11", "title": "Доналд Туск взриви Народния театър: Отечество любезно, как хубаво си ти!"}
{"url": "http://www.faktor.bg/bg/articles/novini/svyat/albanskiyat-stana-ofitsialen-ezik-v-makedoniya", "text": "Парламентът на Македония прие промени в Закона за употреба на езиците.  С него албанският вече ще може да бъде употребяван като официален заедно с македонския език във всички държавни институции и предприятия.  Промените бяха одобрени от всичките 69 присъствали на гласуването депутати.  Опозиционната ВМРО - ДПМНЕ бойкотира вота.  Президентът Георге Иванов може да вето върху закона и за повторното му приемане тогава ще е необходимо квалифицирано мнозинство в 120-местното Собрание.", "date": "2018.01.11", "title": "Албанският стана официален език в Македония"}
{"url": "http://www.faktor.bg/bg/articles/novini/svyat/sasht-shte-razsledvat-narkoterorizma-na-hizbulla", "text": "Американското министерство на правосъдието обяви създаването на специален екип за разследване на това, което определя като „наркотероризъм“, извършван от мощното ливанско движение „Хизбулла“. Екипът ще включва специалисти по прането на пари, борба с наркотрафика, тероризъм и организирана престъпност и ще вземе на прицел мащабната мрежа на „Хизбулла“, която се простира от Африка до Централна и Южна Америка. „Министерството на правосъдието няма да остави и един камък необърнат за да отстрани заплахите за нашите граждани от терористични организации и да спре потока на опустошителната криза с наркотиците. Екипът ще включи и прокуратури, които ще ограничат потока на пари в чужди терористични организации, както и ще разрушат придружаваните с насилие международни операции за трафик на наркотици\", заяви генералният прокурор Джеф Сешънс. Този ход идва в резултат на засилените усилия за борба с нарастващото влияние на Иран в Близкия изток и разширяване на военните способности на „Хизбулла“, една от доминиращите сили в ливанската политика. Но Сешънс допълни, че създаването на Екип за финансиране и наркотероризъм на „Хизбулла“(HFNT) също така е отговор на критиките, че бившият президент Барак Обама се е въздържал от разбиването на световната мрежа на „Хизбулла“, разследвана по по-раншния „Проект Касандра“, за да постигне ядрената сделка с Иран. Официални лица във Вашингтон и американските съюзници Саудитска Арабия и Израел са все по-разтревожени от растящата мощ в Ливан и по света на „Хизбулла“.", "date": "2018.01.11", "title": "САЩ ще разследват \"наркотероризма\" на Хизбулла"}
{"url": "http://www.faktor.bg/bg/articles/novini/balgariya/evropredsedatelstvoto-zapochva-s-parva-golyama-investitsiya-po-plana-yunker-u-nas", "text": "Българското председателство започва с първа голяма инвестиция по плана \"Юнкер\". Това съобщиха от отдел \"Преса и медии\" на Представителството на ЕК в България, цитирани от БТА.  Утре, вторият ден от официалното посещение на Колегиума на Европейската комисия в България, председателят на комисията Жан-Клод Юнкер и премиерът Бойко Борисов ще дадат изявления за медиите в Националния дворец на културата.  Непосредствено преди пресконференцията в тяхно присъствие ще се състои и церемония по подписването на споразумение за най-големия до момента проект в България, гарантиран със заем от Европейския фонд за стратегически инвестиции, който е централен стълб на плана \"Юнкер\" за растеж и работни места в Европа, информират от Представителството на ЕК у нас.  Подписването ще е в присъствието и на вицепрезидента на Европейската инвестиционна банка Андрю Макдауъл.", "date": "2018.01.11", "title": "Европредседателството започва с първа голяма инвестиция по плана \"Юнкер\" у нас"}
{"url": "http://www.faktor.bg/bg/articles/novini/svyat/zemetresenie-ot-6-po-rihter-v-mianma", "text": "Земетресение с магнитуд 6 е регистрирано днес в Мианма, предаде Геофизическия институт на САЩ.  Трусът е станал на 40 км от град Пю, разположен между столицата Найпидау и икономическата столица Янгон.  Той е бил последван от два вторични труса с магнитуд 5,3, добавя БТА.  До момента не се съобщава за нанесени щети и пострадали хора.", "date": "2018.01.11", "title": "Земетресение от 6 по Рихтер в Мианма"}
{"url": "http://www.faktor.bg/bg/articles/obshtestvo/zakon-i-red/mazhat-koyto-namushka-s-nozh-zhena-se-predade-na-politsiyata", "text": "52-годишният мъж, заподозрян в тежко престъпление, се е предал в полицията, съобщиха от пресцентъра на МВР.  Тази вечер след 19 часа издирваният от СДВР за престъплението се е явил в столичното районно управление на МВР. Той е заподозрян в това, че е нападнал жена с нож и я намушкал.  Работата по образуваното досъдебно производство продължава. Припомняме, че тази сутрин към 8.35 часа е получен сигнал за настанена в болница 50-годишна жена. Тя е в тежко състояние, приета е с прободни рани по тялото.", "date": "2018.01.11", "title": "Мъжът, който намушка с нож жена, се предаде на полицията"}
{"url": "http://www.faktor.bg/bg/articles/petak-13/palniyat-tekst-na-doklada-na-kongresa-na-sasht-za-balgariya-namalete-zavisimostta-ot-rusko-orazhie", "text": "Русия упражнява влияние върху България чрез доминиращата си роля в икономиката ѝ, главно в енергийния сектор, както и чрез пропаганда, отношения с политически партии, културни връзки и силно влияние върху българската армия, която продължава да разчита на екипировка от съветско време. Устойчивите исторически отношения на България с Русия я прави уникална сред другите страни в ЕС и НАТО, и изисква постоянна бдителност за ефектите от руското влияние върху страната. От птичи поглед в центъра на София, столицата на България, може да се види втората по големина православна църква на Балканския полуостров - катедралата \"Св. Александър Невски\". Името на храма е на руски принц и е издигнат в знак на почит и памет към руските войници, убити по време на Руско-турската война от 1877-1878 година. Недалеч от тях е паметникът на руския цар Александър II, който ръководи усилията за освобождаване на България от Османската империя. Александър седи на кон, изправен пред сградата на парламента, за да напомня постоянно на законодателите на страната за това как страната е спечелила своята независимост. Тези емблематични сгради на хоризонта на София са отправна точка за историята и настоящата позиция на България. Попадайки в групата на страни с определен профил, България може би е най-дълго и трайно исторически свързана с Русия. По време на Студената война български лидери, какъвто е Тодор Живков, се стремят да направят България 16-та съветска република. Днес Българската социалистическа партия поддържа добри отношения с Москва и дори нейният лидер Корнелия Нинова се обяви срещу санкциите на ЕС по отношение на Русия (решение, което изисква от България да изпълнява като член на ЕС). Прокремската партия „Атака“ призовава за по-близки отношения с Русия и остро се противопоставя на Европейския съюз чрез ксенофобски, крайно дясна програма. Водачът на \"Атака\" Волен Сидеров даде старт на предизборната кампания на партията през 2014 г. на събитие в Москва, където критикува \"содомита НАТО.\"  Докато обществената подкрепа за партията намалява през последните години, посланията му продължават да отекват сред част от нейния електората. В същото време правителството на Премиерът Бойко Борисов предприе мерки за отслабване на руското влияние, като например през септември 2015 г. той забрани правото на руски самолети в подкрепа на мисията в Сирия, да прелитат над България. Явното разминаване между българското общество – широката подкрепа за Русия от страна на населението, съчетано със усилията за безусловно партньорство с ЕС и НАТО от страна на българското правителство, налагат  Докато отношенията на България с Русия в исторически план се коренят в освобождението от османско владичество, съвременните прояви на влияние на Москва  в България са по-фокусирани върху меката сила, енергетиката, политическо и културно влияние. Проучванията на общественото мнение в България ясно отразяват афинитета към Русия. В неотдавнашното си изследване \"Тенденции 2017\" мозъчният център „GLOBSEC“ посочва, че 70% от българите имат положително мнение за Владимир Путин, което е най-високото в сравнение с другите страни. България се присъедини към НАТО през 2004 г., но обществената подкрепа за Алианса е резервирана. На въпрос за член 5 от Хартата на НАТО - който разглежда атака на един член от Алианса като атака срещу всички останали в НАТО, по-малко от половината от българските респондентите заявяват, че ще подкрепят помощта на съюзник на НАТО в подобна ситуация. Докладът на Центъра за стратегически и международни изследвания (CSIS), американски мозъчен тръст, характеризира превъзхождащата  роля на Русия в българската икономика като \"граничещи с държавна намеса\" и твърди че \"Кремъл използва сложна и непрозрачна мрежа за водене на разговори с длъжностни лица от управлението и бизнеса, за да реализира своите интереси.“ Никъде другаде руското правителство няма толкова силно и очевидно господстващо положение, колкото в българския енергиен сектор.  90% от природния газ на България се внася от Русия и страната е напълно зависи от Москва по отношение на доставянето на гориво за производство на ядрена енергия от двата български реактора, които произвеждат 35% от електроенергията на  страната. В Докладът на CSIS също така се твърди, че способността на Москва да влияе на процеса на вземане на решения в България е значителен. По време на дебата за газопровода \"Южен поток\" в българския парламент, депутатите приеха изменения, които биха заобиколили европейското енергийно законодателство. „Газпром“ също така съобщи, че е изпратило официално писмо до българската компания \"Енергиен холдинг\", в което дава съвет за промени в българския енергиен закон в интерес на \"Газпром\".  Русия спря проекта \"Южен поток\", ръководен от \"Газпром\" през 2014 г., след като получи значителен тласък от други страни, което пък лиши България от възможността да подкрепи южния европейския газов коридор.  Обществените предизвикателства също създават възможности за влияние на Русия. България е една от най-бедните страни в Европа - тя преживява бавен икономически растеж и много от младите й хора напускат страната и заминават за Западна Европа. Населението застарява и това обяснява носталгията на българите по топлата връзка на България с Москва от времето на Студената война. Кризата с имигрантите отваря пътя и за открита антиевропейска пропаганда, от която се възползваха  политически партии като „Атака“. През 2014 г. нейният лидер предупреди: \"Българското население се топи, без да се води война\" заради  \"абортите, емиграцията, хомосексуалността и постоянната икономическа криза...“ Руското правителство, чрез фондацията „Руски свят“,, подкрепя организации извън Русия, в партньорство с Руската православна църква,  за насърчаване на руския език и руска култура.\"  и се фокусира върху културни и образователни програми, които са изцяло на руски език. Твърди се също, че Русия се стреми да се намесва в българската политика по време на президентските избори през 2016, като използва техники, които се прилагат навсякъде другаде в Европа. Преди президентските избори през 2016 г. Леонид Решетников, тогава директор на Руския институт за стратегически изследвания към Кремъл, (RISS) е посетил България, където е предоставил на Социалистическа партия \"таен стратегически документ“, в който предлага път как да бъде спечелен балотажът. Той препоръчва „лансиране на фалшиви новини“, чрез които да популяризират преувеличени данни от избирателния вот. В документа се призовава БСП да приеме платформа, която да бъде съгласувана с интересите на Кремъл: край на санкции на Русия, да се критикува НАТО и да се насърчи Брекзит.  Решетников заявява пред български и руски медии, че е имал среща с лидера на социалистическата партия, но той отрича да е предоставял някакви документи. По-късно същата година Румен Радев, кандидат на българска социалистическа партия, спечели президентските избори с 59% от гласовете на избирателите, макар че не може да се каже доколко неговият успех  се дължи именно на стратегическия план, изготвен от института на Решетников.  И въпреки предполагаемата подкрепа от страна на Русия и първоначалните проблеми около кандидатурата на Радев, откакто стана президент, неговите изрази на силна подкрепа за НАТО и ЕС показват намерение да запази статуквото по отношение на тези институции. Кремъл също така се намесва и в последните български парламентарни избори. Преди парламентарния вот през 2017 г., български анализатори твърдят, че над 300 български уебсайтовете са обвързани с активна проруска пропаганда. Доклад от 2017 г. на Фондация \"Човешки и социални изследвания\", български изследователски център, твърди, че генерираната в страната  проруска пропаганда се използва като средство за постигане на вътрешно-политически цели. Например, българинът Стефан Пройнов ръководи малка трол ферма в Плиска. Според руското разследване на уеб сайта „Coda“   мисията на Пройнов се ръководи от принципа на отмъщението – конкретно насочено срещу  общоевропейската, централно-дясната партия на ГЕРБ и премиера Бойко Борисов, който спечели отново на последните избори. Пройнов твърди, че през 2011 г., когато ГЕРБ е управляваща партия в България, полицията се занимава с обвинения срещу него, обвинявайки го за незаконното притежание на антики, оръжия и наркотици, за да заглушат критиките му към тяхната политика. Тази взаимноизгодна пропагандна линия е в някои отношения по-мощна и по-трудно може да й се противодейства, отколкото генерираната от Москва пропаганда. В проучване на общественото мнение, проведено от Европейската комисия през 2016 г., 49% от българите гражданите изразяват доверие в ЕС, което е по-високо в сравнение с някои други страни от Западна Европа.  Въпреки по-резервираната подкрепа за НАТО от страна на българите като цяло, България трябва да се похвали за активната си роля в Алианса. Тя участва със свои войници и понесе трудни моменти по време на ръководените от НАТО мисии в Афганистан и Ирак, където даде и жертви.  Според държавния департамент на САЩ американското министерство на отбраната увеличава финансирането на подготовка и обучение в четири съвместни американско-български военни части. През септември 2016 г. се проведе от САЩ и България съвместна мисия на НАТО за охраняване на въздушното пространство, първия по рода си еърполисинг в страната. През 2017 г. България бе домакин на учението „Saber Guardian“, най-голямото военно учение в САЩ и НАТО в Европа през тази година. Активната роля на България в НАТО, обаче, остава донякъде затруднена от обстоятелството, че страната продължава да  По-специално българските държавни служители изразиха загриженост по отношение на системите за въздушна отбрана, които са от съветската ера, както и от остарялото въоръжение на армията. В контекста на противодействие на противниците на Америка чрез въвеждането на санкции на тези, които осъществяват важни сделки със  секторите на  руската отбрана и разузнаване, българското правителство трябва спешно да работи в посока намаляване на зависимостта си от руските оръжия. - Въпреки натиска, България остава устойчива: през ноември 2006, бивш посланик на Русия в ЕС, Владимир Чижов каза, че \"България е в добра позиция да стане нашия специален партньор, нещо като троянски кон в ЕС. \" Повече от 10 години по-късно тази прогноза не се е случила, тъй като българските граждани продължават да подкрепят членството в ЕС, а България е активен участник в НАТО. България е е избрал прозападният път на развитие и въпреки натиска от страна на Москва, особено в енергийния сектор, тя е доказала своята устойчивост по важни въпроси като сигурността, сътрудничеството със Запада и подкрепа на санкциите на ЕС срещу Русия. Както е описано по-горе обаче, тя е значително уязвима по отношение на руския асиметричен арсенал, което налага и е от интерес да бъде оказана допълнителна помощ и по-голяма ангажираност към България от страна на нейните демократични съюзници.  - Понижената помощ от САЩ има съответните последствия: Съединените щати осигуряваха повече от 600 милиона долара в помощ на политическите и икономически реформи в България от 1990 до 2007 г., но тази помощ беше преустановена до голяма степен, когато страната се присъедини към ЕС. Тези програми за помощ дадоха на Съединените щати възможност да ангажира широки кръгове на българското общество в утвърждаването на демократичните ценности и върховенството на закона. Без тези програми способността на Съединените щати да се ангажират с решаването на тези проблеми значително се затруднява, докато   Докато американското посолство продължава да се ангажира с използването на ограничени ресурси, дипломатическото предизвикателство да се противодейства на злокачествените проблеми, предизвикани от Русия, остава много сериозно. Като се посвещават по-голямо внимание и ресурс – по-специално в областта на енергийната диверсификация, справянето с корупцията и налагането и спазването на върховенството на закона, Съединените щати ще бъдат в състояние да помогнат на лидерите в българското правителство и на гражданското общество да се противопоставят и противодействат на асимитричния арсенал за намеса на Русия в България.", "date": "2018.01.11", "title": "Пълният текст на доклада на Конгреса на САЩ за България: Намалете зависимостта от руско оръжие"}
{"url": "http://www.faktor.bg/bg/articles/ofshorni-zoni-v-cherniya-spisak-na-ek-chistyat-minaloto-si-s-reformi", "text": "След близо една година дебати, на 5 декември 2017 г. Европейският съюз прие черен списък на данъчните убежища. Той включва 17 страни, които не отговарят на европейските стандарти за прозрачност. За тях се предвиждат санкции, включително лишаване от европейско финансиране. Какви ще са другите мерки и до днес не е ясно. Някои държави от черния списък обаче започнаха реформи. От началото на 2018 г. в Обединените Арабски емирства въведоха данък добавена стойност (ДДС) в размер на 5%. Досега такъв данък там нямаше и това е причината там да се регистрират много фирми (включително и Intrust Ltd, собственост на Делян Пеевски). Реформата очевидно не може да бъде проведена за един ден. Още миналата година ОАЕ провеждат необходимите законодателни промени и създават инфраструктурата за събиране на ДДС. Реформата се подготвя след като става ясно намерението на Евросъюзът да въведе черен списък на данъчните убежища, тоест още след разкритията на “Досиетата Панама“. Дали обаче въвеждането на ДДС е свързано пряко с мерките на ЕС, не е официално потвърдено. Повечето юрисдикции от черния списък на ЕС имат минимално или никакво данъчно облагане. По-голям проблем за Брюксел обаче се оказва липсата на единни регистри на фирмите в тези страни и отказа да се споделя информация с европейските страни. ОАЕ например нямат единен регистър. Това се оказва проблем в някои ситуации. Когато в края на миналата година депутатът Делян Пеевски обяви, че в декларацията му за конфликт на интереси от тази година е допусната \"техническа грешка\" и той е придобил не 10 000 дяла, а 20 000 дяла от компанията Intrust Ltd, се оказа, че това не може да се провери. Същото се отнася и за Панама – при изтичането на данни през 2015 г., станало известно като “Досиетата Панама“, публичен стана само регистърът на фирмата “Мосак Фонсека“. Споделянето на информация с властите на 28-те е разковничето, коментират европейски наблюдатели. Територии на Британия и Британската общност също са данъчни убежища, но не са включени в черния списък - например Британските Вирджински острови, о. Джърси, о. Ман и Бахамите. Това предизвика забавяне на приемането на списъка, защото трябва да има задължително единодушие между страните членки, а Великобритания логично се противопоставя на включването им. При изтичането на “Досиетата Парадайз“ стана ясно, че политици крият и там парите си. Тези територии обаче имат сключени споразумения с Великобритания, членка на ЕС (поне засега), за предоставяне на данни при поискване. Това е достатъчен аргумент, за да приеме Брюксел, че те спазват изискванията за споделяне на данни. Целта на черния списък на ЕС е да осигури прозрачност и лесно проследяване на информация за фирми и техните собственици. Потенциалните санкции обаче не изглежда да плашат повечето застрашени страни, които разчитат главно на други приходи в бюджетите си. източник: КлубZ", "date": "2018.01.11", "title": "Офшорни зони в черния списък на ЕК чистят миналото си с реформи"}
{"url": "http://www.faktor.bg/bg/articles/vladislav-goranov-pred-royters-kandidatstvame-za-chakalnyata-za-evrozonata-do-kraya-na-yuni", "text": "Очаква се България да кандидатства за присъединяване към Европейския валутен механизъм, известен като ERM-2, до юни тази година, като предварителна стъпка към приемането на еврото. Това е заявил пред чуждестранни кореспонденти в четвъртък финансовият министър Владислав Горанов, цитиран от \"Ройтерс\", съобщи БТВ. \"Най-вероятно ще кандидатстваме за чакалнята на еврозоната през първите шест месеца на настоящата година\", е посочил Горанов. \"По никакъв начин не можем да представляваме какъвто и да било риск за еврозоната предвид обвързаността на българския лев към еврото през последните две десетилетия\", допълнил министърът на финансите.  \"Ройтерс\" пише, че еврокомисията подкрепя влизането на България в еврозоната, но \"не за всички 19 членки на паричния съюз това е приемливо\".  Агенцията цитира дипломати и банкери, според които номинално покриваме критериите, но реално са необходими още реформи и борба с корупцията, за да се повиши стандартът на живот до нива, близки до тези в по-богатите държави от ЕС. Според запознати с преговорите няма да има решение преди Германия да сформира ново правителство, посочва \"Ройтерс\".", "date": "2018.01.11", "title": "Владислав Горанов пред \"Ройтерс\": Кандидатстваме за \"чакалнята за еврозоната\" до края на юни"}
{"url": "http://www.faktor.bg/bg/articles/ikonomika/biznes/deputatite-zabraniha-nebostargachite-v-tsentara-na-sofiya", "text": "В централната градска част на столицата няма да се разрешава строеж на сгради по-високи от 50 метра, реши парламентът с гласуваните на първо четене промени в Закона за устройството и застрояването на Столичната община.  Въвежда се понятие за \"територия на много високо строителство\", с което небостъргачи ще могат да се изграждат двустранно на Околовръстен път при ж.к. \"Люлин\" и бул.\"Цариградско шосе\"- от кръстовището на 7-ми км до р. Искър.  Независимо от зоната, в която попадат, високите сгради ще трябва да бъдат съобразени и със ЗУТ по отношение разстоянието между тях.  Депутатите предвидиха обаче за зоните, които са от значение за възприятие на планината, строителството на Околовръстното шосе да не е по-високо от 75 м, а извън него - от 15 м. В останалите части на града се позволяват сгради и до 125 м.  С други текстове за пръв път се въвежда понятието \"междублоково пространство\", регламентират се точно и местата на озеленените обществени площи.", "date": "2018.01.11", "title": "Депутатите забраниха небостъргачите в центъра на София"}
{"url": "http://www.faktor.bg/bg/articles/lek-zhrebiy-za-grisho-za-starta-na-australian-open", "text": "Най-добрата българска ракета Григор Димитров ще започне срещу квалификант участието си на първия за годината турнир от Големия шлем за годината - Откритото първенство на Австралия. Българинът е поставен под №3 в схемата на надпреварата и ще има наглед лек жребий в първите кръгове. Ако преодолее първия кръг, във втория Димитров също ще се изправи срещу съперник, който трябва да дойде от квалификациите, които в момента текат и не е ясно все още кои могат да бъдат те. Фаворит за негов противник в третия кръг е 20-годишният руски талант Андрей Рубльов, който обаче преди това трябва да се справи с ветераните Давид Ферер и Маркос Багдатис. Евентуално за четвъртия кръг най-вероятен съперник на хартия изглежда Жо-Вилфред Цонга, а за четвъртфинал световният номер 8 Джак Сок. Григор Димитров е в горната част на схемата и евентуално, ако стигне до полуфинал, то там най-вероятно може да го чака световният номер 1 Рафаел Надал. В квалификациите при жените първата от българките в световната ранглиста Виктория Томова победи 7:5, 6:7 (2:7), 6:2 Марина Заневска (Бел), а Елица Костова отстрани 6:1, 3:6, 7:5 Ейша Мухамад (САЩ). Сесил Каратанчева пропусна мачбол и загуби 5:7, 6:3, 5:7 от Ирина Бара (Рум).", "date": "2018.01.11", "title": "Лек жребий за Гришо за старта на Australian Open"}
{"url": "http://www.faktor.bg/bg/articles/lyubo-penevprizova-krasen-kralev-da-ne-vzima-strana-v-predstoyashtite-izbori-za-shef-na-bfs", "text": "Кандидат-президентът на Българският футболен съюз - Любослав Пенев, заяви, че представители на сегашното ръководство на централата заплашват отбори и местни структури, които имат право на глас на Конгреса на 16 февруари. \"Представители на Българския футболен съюз обикалят страната и заплашват местните футболни структури. Казват, че когато взема властта, ще ги изритам. Няма да ги гоня! Ако не искат да работят за проекта, има хора, които искат и ще ги заменят\", заяви Пенев и добави: \"Спонсорират се клубове, които ще гласуват. С по 200, 300, 400 лв. Толкова ли струва един вот? Толкова ли струват нашите деца? Толкова ли струва един отбор! На тази база ли да стъпим, за да изградим един нов футболен съюз? Заключението е, че тези, които управляват футбола сега, са неподходящи\", категоричен е Пенев. Легендарният футболист заяви, че все още очаква реакция и позиция на ЦСКА за предстоящия Конгрес, въпреки слуховете, че именно \"червените\" стоят зад неговата кандидатура. \"Изненадва ме, че клуб като ЦСКА все още не е обявил своята позиция. Феновете - да, свалям им шапка, ясна и точна позиция. Сега е времето да се започне да се помага честно и демократично\", каза още той. \"Вече не сме на дъното. Вече сме на дъното на дъното. Когато бях национален селекционер, казах, че ще се работи. Ние работихме, но управляващите хвърлиха целия този труд в боклука. Футболният съюз в момента е една пирамида обърната надолу. Аз ще я обърна обратно. Зад мен не стои никакъв кръг. Никакви кръгове, квадратчета и триъгълници. Готвим проект, съставен от три части - краткосрочен - три години, средносрочен - 7 години и дългосрочен - 10 години. Подготвили сме 10-годишна стратегия. Чувам, че сегашните ръководители готвят 4-годишен проект. За къде сме с тази стратегия. Докога ще чакаме и ще се хвалим с една база?\", започна изложението си Пенев. \"Твърдо съм против президентите да участват в Изпълкома на БФС. Ето казвам ви как ще спестим пари на клубовете. Ще въведем електронно картотекиране. Така ще спестим пътуване на хора от клубовете до София\", заяви още той. \"Смятам да огранича чужденците. Не казвам, че няма да има, но трябва да ги ограничим. Защото само по този начин ще видим нашите момчета. Темата с чужденците ще бъде сериозно разгледана и ще има промени. Тук съм, за да се изгради българския футбол\", разкри час от плановете си Пенев. Пенев заяви, че планира построяването на нов стадион и още 2-3 бази в страната. Той призова министъра на младежта и спорта Красен Кралев да не взима страна в предстоящите избори. \"Думата съвест. Гласувайте по съвест! Вижте под възглавничката, вижте в шкафчето, вижте в багажника на колата. Потърсете съвестта. Елате и гласувайте по съвест, дали за мен или за конкурент, но по съвест. В националния отбор като отидох се работеше правилно. Това е управление. Президент не е много по-различно от треньор\", завърши изложението си той. Подкрепа за идеите на Любослав Пенев заяви и бившият директор в \"Левски\" - Николай Илиев, който разкри плановете за развитието на детско-юношеския футбол. \"Когато слушах Данчо Лечков онзи ден да разказва как не може да накара децата да спортуват, се разстроих, просълзих се. Представете си колко труд и усилия са вложили, колко безсънни нощи са имали настоящите ръководители и в крайна сметка резултатите им са нулеви. Няма как да накарате децата да спортуват, ако по 10-20-30 часа в годината работите. Няма как да накарате децата да спортуват, ако нямате желание, воля, концепция и не подхождате сериозно. Няма как да накарате децата да спортуват, ако гледате само личните си интереси в БФС\", каза \"синята\" легенда. \"Има една много тъжна вест. Има сериозни сигнали за корупция в детско-юношеския футбол. Подочуват се информации, че има такава в юношеските национални отбори. Между 1000 и 20 000 лева са плащани от родители, за да може техните деца да играят в националния отбор на дадена възраст. Ако това се окаже вярно, това е краят на българския футбол. Ние искаме да възродим този мъртвец - Българският футбол\", завърши Илиев. Идеи за бъдещо управление на футбола под ръководството на Пенев представиха още бившият заместник-министър на финансите Любомир Дацов, адвокат Радостин Василев и футболният мениджър Атанас Стоилов, който в момента е треньор на третодивизионния \"Чепинец\" Велинград.", "date": "2018.01.11", "title": "Любо Пенев: Министър Кралев да не взима страна в предстоящите избори за шеф на БФС"}
{"url": "http://www.faktor.bg/bg/articles/bnb-razreshi-vlivaneto-na-sibank-v-obedinena-balgarska-banka", "text": "Управителният съвет на БНБ взе решение за разрешаване на преобразуването на \"Сибанк\" ЕАД чрез вливане по реда на чл. 262 от Търговския закон в \"Обединена българска банка\" АД, съобщи пресцентърът на БНБ.  Разрешението се издава при договорните условия, че \"Обединена българска банка\" ще придобие цялото имущество на \"Сибанк\" ЕАД и ще гарантира спазването на надзорните изисквания, установени в приложимата регулаторна рамка за защита интересите на вложителите и другите кредитори на участващите в преобразуването банки.", "date": "2018.01.11", "title": "БНБ разреши вливането на Сибанк в Обединена българска банка"}
{"url": "http://www.faktor.bg/bg/articles/namushkaha-s-nozh-zhena-v-sofiya", "text": "Служители на СДВР издирват 52-годишен мъж. Това съобщиха от пресцентъра на МВР.  Около 08.35 часа е получен сигнал за настанена в болница 50-годишна жена. Тя е в тежко състояние, приета е с прободни рани по тялото. По първоначални данни жената била нападната с нож от свой познат на улица в кв. „Орландовци“. След нанесените наранявания той е избягал. Предприети са светкавични заградителни и оперативни действия за установяване на местонахождението му.", "date": "2018.01.11", "title": "Намушкаха жена в София, състоянието й е тежко"}
{"url": "http://www.faktor.bg/bg/articles/obshtestvo/zakon-i-red/sluzhebno-shte-se-prekratyava-registratsiyata-na-koli-pri-ustanovyavane-na-opasni-nerednosti", "text": "Служебно ще се прекратява регистрацията на коли, в случай на установяване на опасни нередности на задължителния годишен технически преглед. Предстои агенция \"Автомобилна администрация\" да изпрати новите изисквания до пунктовете за технически прегледи. Информацията за повредата ще отива в системата на агенция \"Автомобилна администрация\", оттам в тази на \"Пътна полиция\" и едва тогава регистрацията ще се прекратява служебно. В графата опасни повреди влизат отработени газове извън нормата, неизправности в кормилната уредба, а също така и в спирачната система. Освен тях съществуват значителни и незначителни повреди, а коя повреда в коя графа влиза - ще решава техническото лице. Въпреки че статистика няма, от следващата година ще има единен електронен стикер за технически преглед. Предвижда се и глоба от 2000 до 7000 лева за превъртане на километража.", "date": "2018.01.11", "title": "Служебно ще се прекратява регистрацията на коли при установяване на опасни нередности"}
{"url": "http://www.faktor.bg/bg/articles/obshtestvo/zakon-i-red/sadat-v-strasburg-osadi-balgariya-da-plati-33-hil-evro-na-omo-ilinden-pirin", "text": "България е осъдена да заплати над 33 хиляди евро на организацията ОМО \"Илинден\" - Пирин с решение на Съда за човешките права в Страсбург.  Съдът намира, че е нарушено правото на събиране и сдружаване спрямо организацията.  Над 13 хиляди евро е компенсацията за неразрешени шествия през 2006 и 2007 година.  Отделно по две жалби на нейни членове за отказ на съда да регистрира ОМО \"Илинден\", България ще трябва да плати още 20 хиляди евро, съобщава БНР.", "date": "2018.01.11", "title": "Съдът в Страсбург осъди България да плати 33 хил. евро на ОМО \"Илинден\"-Пирин"}
{"url": "http://www.faktor.bg/bg/articles/obshtestvo/zakon-i-red/politsiyata-izdirva-23-godishen-mazh-v-neizvestnost-ot-may-2017", "text": "ОДМВР- София търси съдействие във връзка с установяване местонахождението на Деян Николаев Вутов от Ботевград.  Мъжът е на 23 години и е в неизвестност от 21 май 2017г. Тогава около 21 часа той е напуснал дома си, съобщиха от пресцентъра на МВР.  Деян Вутов е с ръст около 180 см., нормално атлетично телосложение, къса черна коса, продълговато лице, черни очи.  Умоляват се гражданите, които имат информация за местонахождението на издирвания мъж, да я съобщят на тел. 112, в най- близкото поделение на МВР или на тел. 02982-51-58; 02982-51-61.  Анонимността им е гарантирана.", "date": "2018.01.11", "title": "Полицията издирва 23-годишен мъж в неизвестност от май 2017"}
{"url": "http://www.faktor.bg/bg/articles/obshtestvo/zakon-i-red/41-osadeni-sa-izbyagali-ot-zatvorite-prez-2017-a-izdirvat-se-obshto-317-dushi", "text": "\"За изминалата година се издирват общо 317 лица с мярка \"задържане под стража\", заяви директорът на ГД \"Национална полиция\" гл. комисар Христо Терзийски, цитиран от Агенция \"Фокус\". По думите му, сред издирваните има безследно изчезнали и лица с влезли в сила присъди, с наложена мярка \"задържане под стража\" и бегълци от затвори. По отношение на бегълците от затвора, Терзийски поясни, че за 2017 са избягали 41 души, спрямо 66 за 2016 г.", "date": "2018.01.11", "title": "41 осъдени са избягали от затворите през 2017-а, издирват се общо 317 души"}
{"url": "http://www.faktor.bg/bg/articles/v-tsentara-na-sofiya-tragna-shestvie-v-podkrepa-na-zimniya-turizam", "text": "Шествия \"за\" и \"против\" строителството в Пирин посрещат евроелита в деня на официалния старт на българското председателство на ЕС. Единият протест е под надслов \"Да спасим Пирин\". Искането е да се отмени решението на Министерски съвет от 28 декември 2017 г., с което бяха приети промени, разрешаващи строителство в националния парк. Активистите настояват и за оставка на министъра на околната среда и водите Нено Димов. Към протестите се включиха общо 16 града в България. Това са Благоевград, Бургас, Варна, Велико Търново, Габрово, Казанлък, Пазарджик, Плевен, Пловдив, Русе, Свищов, Сливен, Стара Загора, Хасково, Шумен. Жителите на Банско пък отговориха с противоположна позиция. Привържениците на строежа на втори лифт организираха \"хепънинг\" под надслов \"Искам да карам ски в България\". В него се включиха граждани и политици, сред които вицепремиерът Валери Симеонов, евродепутатът Ангел Джамбазки и икономистът Владимир Каролев.  Те го промотират като празнично събитие. И поканиха всички софиянци, които обичат да карат ски на Витоша и не искат лифтовете на ски зона „Алеко“ да са от детството им, да се присъденият към шествието и концерта.  Събитието се подкрепя от скиори и сноубордисти от всички зимни центрове в страната. Цялото мероприятие е в подкрепа на правителственото решение за развитие на зимния туризъм и се финансира изцяло, включително и концерта от Сдружение \"Бъдеще за община Банско\".", "date": "2018.01.11", "title": "В центъра на София шествия посрещнаха евроелита"}
{"url": "http://www.faktor.bg/bg/articles/estoniya-podkrepya-prisaedinyavaneto-na-balgariya-kam-shengenskoto-prostranstvo", "text": "Естония подкрепя присъединяването на България към Шенгенското пространство и въпросът ще бъде в дневния ред на Европейския съвет през следващите месеци. Това каза пред БНР естонският заместник външен министър с ресор европейски въпроси Мати Маасикас.  \"България и Румъния са изпълнили критериите, необходими за достъп до Шенген още преди 6 години. Трябва да има движение в тази посока. Това продължи прекалено дълго. Естония винаги е подкрепяла присъединяването на България и Румъния към Шенгенското пространство\", заяви Маасикас.  Естонският дипломат приветства избора на България за провеждането на \"Балканско председателство\", посветено на европейската интеграция на държавите от региона и изрази очакване на срещата на върха в София за Западните Балкани да се стигне до обновяване на политиката на разширяване на ЕС.  \"Българското председателство ще включи в дневния ред свои приоритети и акценти, но всички ние възлагаме големи надежди на България що се отнася до Балканския регион. Фокусът, който е избрала България, е много точен\".  По думите на Мати Маасикас има много смисъл в това България да избере този \"топ\" приоритет. \"Не само защото страната ви е близка до този регион и познава добре обстоятелствата там, а и защото процесите на Балканите и отвъд тях не винаги са протичали гладко\".  Дипломатът смята, че ЕС трябва да оцени възможностите, както и отговорностите, които той има в региона. \"Имаме много въпроси за обсъждане и можем само да приветстваме България, че насочва фокуса към Западните Балкани\".  Маасикас коментира и темата за разделителната линия, която се оформи сред европейските държави във връзка с въвеждането на мигрантските квоти.  \"Ясно е, че този въпрос разделя. Европейските решения са компромиси, кои по-малко, кои повече. Всички държави-членки на ЕС са на мнение, че трябва да бъде намерен действащ механизъм за решаване на бъдещи остри мигрантски кризи\".  Естонският дипломат е убеден, че Българското европредседателство ще бъде успешно и даде пример със своята страна. \"Вижте какво постигна ЕС по време на Естонското председателство и кажете, че естонците, или българите, или  гражданите на друга малка държава-членка не могат да постигнат нищо, не могат да донесат промяна. Можем да променим света, ако опитаме, ако сме подготвени и силно мотивирани. Значи и българите могат\", заключи дипломатът.", "date": "2018.01.11", "title": "Естония подкрепя присъединяването на България към Шенгенското пространство"}
{"url": "http://www.faktor.bg/bg/articles/korneliya-ninova-vnasyame-vot-na-nedoverie-bez-dps", "text": "Готови сме с мотивите за вота на недоверие, съобщи пред журналисти лидерът на БСП Корнелия Нинова   „През декември пред вас поехме ангажимент на 10 януари да предложим своите мотиви за вота на недоверие на колегите от ДПС и обща работна група до 17-ти да ги усъвършенства и да ги внесе. 10-ти януари беше вчера. Готови сме с мотивите за вота на недоверие. Вчера ги разгледахме на Изпълнително бюро, разгледахме ги на парламентарна група“, каза лидерът на БСП.  „Току-що проведохме разговори с ДПС, информирахме колегите за своите аргументи, разговарях с Мустафа Карадайъ и те ще вземат своето решение. Ние ще го внесем сами и темата остава провала в борбата с корупцията\", заяви Нинова и допълни, че конкретната политика, заради която ще бъде внесен вотът ще стане ясна на 17 януари, цитира я Агенция „Фокус“.. \"Дали ДПС ще ни подкрепят в дебатите с гласуването е тяхно политическо решение. Мотивите да направим това е, че ние имаме принципни различия след изказването на почетния председател на ДПС Ахмед Доган, което беше потвърдено от депутати колеги от ДПС, основно в две неща. Първото е тяхното мнение, че няма готова опозиционна сила, която да поеме управлението. Второто е призивът и към вас медиите и към нас, да се пази стабилността и сигурността на страната. Съгласна съм по принцип, че България има нужда от сигурност и стабилност, но за нас основният генератор на несигурност е правителството на Бойко Борисов. Събитията от последната седмици го доказват. Не смятаме, че има стабилност, в която и да е система“", "date": "2018.01.11", "title": "Корнелия Нинова: С ДПС имаме принципни различия след изказването на Ахмед Доган, внасяме вота сами"}
{"url": "http://www.faktor.bg/bg/articles/sasht-savetvat-amerikantsite-da-prerazgledat-planove-si-za-patuvane-do-rusiya", "text": "Държавният департамент на САЩ включи Русия в списък с едни от най-опасните държави за посещение от американски граждани. Тя е наредена до държави като Судан, Пакистан и Нигер, пише \"Москва таймс\". Новата 4-степенна система на Държавния департамент за пътуващите американци е базирана на седем рискови фактора, включително престъпления, размирици и други инциденти. Пътуващите американци до държави, които са в група Ниво 1, трябва да предприемат \"нормални предпазни мерки\", докато Ниво 4 значи просто \"не пътувайте\". За Русия департаментът е наложил Ниво 3, което означава, че американските граждани трябва да преразгледат плановете си за пътуване до страната. \"Преразгледайте плановете си за пътуване до Русия заради тероризъм и опасности\", препоръчва департаментът.  Куба и Турция също са поставени в 3-то ниво - \"Размислете дали да пътувате\", съобщи БНР. В ниво 4 - \"Не пътувайте\", попадат 10 военни зони и \"провалени\" държави: Афганистан, Централноафриканската република, Иран, Ирак, Либия, Мали, Сомалия, Южен Судан, Сирия и Йемен. Северна Корея също е в тази категория, като за нея има и законови ограничения, забраняващи на американци да използват паспортите си там. Категоризирането на някои други страни може да предизвика учудване въпреки обяснението на Държавния департамент, че просто представя досегашните съвети в нов формат. Западноевропейски страни като Великобритания, Германия, Франция, Испания и Италия са поставени във 2-ро ниво - \"Движете се с повишено внимание\". Те споделят тази категория със страни като Босна, Косово, Украйна, Саудитска Арабия, Египет, Китай, Мексико и др. Авторитарният Узбекистан, заедно с други страни в Централна Азия - Казахстан, Киргизстан, Туркменистан, Таджикистан, е поставен в 1-вото, най-безопасно ниво - \"Движете се с обичайното внимание\". В тази категория са повечето страни в Източна и Централна Европа, сред които България, Гърция, Македония, Румъния, Сърбия, Австрия, Полша, Чехия, Словакия, както и скандинавските страни. Говорителят на руското външно министерство Мария Захарова заяви, че ходът на САЩ е плашеща тактика, която има за цел да раздели двете държави.", "date": "2018.01.11", "title": "САЩ нареди Русия до Судан, Пакистан и Турция - едни от най-опасните държави за пътуване"}
{"url": "http://www.faktor.bg/bg/articles/veselin-mareshki", "text": "От \"Воля\" ще работим само за едно - за повишаване стандарта на живот на българските граждани във всичките му компоненти. Това заяви в пленарната зала председателят на ПГ на \"Воля\" Веселин Марешки в декларация за началото на новата парламентарна сесия, цитиран от БТА. Той допълни, че от групата ще работят за повишаване на доходите на гражданите, сигурността, достойно здравеопазване, образование. Надяваме се в това богоугодно и народоугодно дело да бъдем последвани от максимален брой народни представители от всички политически партии, заяви Марешки.  Той каза, че в първия ден от новата сесия на Народното събрание му правят впечатление две неща. Едното по думите му е безочието на хора, които би трябвало да са по-смирени, предвид това, че са участвали в управлението, когато България е била разграбвана. Второто е благополучието и просперитета, които лъхат в пленарната зала, каза той. \"Пожелаваме чисто професионално да правите така, че този просперитет и благополучие да стига до все повече български граждани. Работете за това, отдайте повече от вашите сили, знания и енергия за това повече български граждани във всеки един град и село да изглеждат така успешни, щастливи и усмихнати\", заяви председателя на \"Воля\". Веселин Марешки пожела на българския народ за новата 2018 година живот и здраве, просперитет и по-добри политици, които да се грижат за надеждите му за висок стандарт на живот.", "date": "2018.01.11", "title": "Марешки: Прави впечатление безочието на хора, участвали в управлението, когато България е била разграбвана"}
{"url": "http://www.faktor.bg/bg/articles/novini/balgariya/kanten-dikinsan-balgariya-e-v-po-dobro-polozhenie-ot-rumaniya-po-otnoshenie-na-zakonodatelstvoto-za-borbata-s-koruptsiyata", "text": "България е закъсняла с представянето си в Евросъюза преди поемането на ротационното председателство и това до голяма степен е довело до негативните публикации в западните медии, но страната ни е направила интелигентен ход с опита си даде европейска перспектива на Западните Балкани. Това заяви в интервю за \"Хоризонт\" на БНР известният френски журналист Кантен Дикинсън, завеждащ секцията в Брюксел на Радио Франс и специалист по въпросите на Европейския съюз.  Журналистът е убеден, че председателството е шанс не само представителите на медиите, но и европейските чиновници, както и тези на страните - членки на ЕС, да опознаят по-добре държавата, която го поема.  Съжалявам обаче, че преди 1-ви януари нямаше биографични материали и видеа. Те можеха да бъдат разпространени далеч по-рано сред журналистите, базирани в Брюксел, както и сред специалистите по европейска и международна политика. Не разбирам защо това не бе направено, а на 1-ви януари българското правителство изпадна в паника заради негативния образ, който му беше създаден. По принцип председателството се подготвя две години по-рано, а половин година преди поемането му е необходимо активно общуването с всички представители в Брюксел, за да се даде най-точната възможна представа за страната, която ще оглави Съюза.  Дикинсън смята, че е възможно да има 44 досиета, по които да се работи в рамките на председателството през следващите 6 месеца, но не всички могат да имат еднакво значение. Той предупреждава, че в системата, при която щафетата се предава в такъв кратък срок, е най-добре българите да не оповестяват непремерени амбиции:  Досиетата, които българите са наследили от естонците и ще предадат на австрийците, трябва да се управляват интелигентно, деликатно и ако е необходимо - твърдо.  Сред приоритетните теми Дикинсън откроява: Брекзит, който ще навлезе в критична фаза; миграцията, която ще бъде на дневен ред в продължение на много години; зачатъка на европейска отбрана, който ще се развива занапред, като в този случай анализаторът определя България като страна, която може да предостави опита си, тъй като нейният държавен глава е бивш командир на военновъздушните сили.  В допълнение към коментара си за негативни публикации срещу България в много европейски медии кореспондентът на Радио Франс в Брюксел отбеляза:  Такива статии не са приятни за българския народ и правителството, но кой би могъл да си представи, че в Европа съществува идеален народ и прекрасен кабинет. Ако искаме да се създаде правдив образ, няма как да се каже, че всичко е добре и всички са щастливи. Когато казваме, че корупцията е проблем за България, която всъщност не държи монопола за корупция в Европа, или че това е най-бедната държава в Европейския съюз, говорим за реалности, става дума за критерии, по които това може лесно да се определи. Всъщност не е срамно да си беден, особено ако си на път да го преодолееш. Колкото до корупцията при специфичната ситуация, в която се намират България и Румъния, Европейската комисия използва юридически инструменти, които да дадат благоприятен ефект. По отношение на законодателството за борбата с корупцията намирам, че България е в по-добро положение от Румъния, така че негативните материали няма да повлияят на моето отразяване на българското председателство.  Според Дикинсън солидарността между по-богатите и по-бедните членове е кредо, върху което общността е изграждана от 1951 г. Той определи поведението на управляващите в част от страните от Вишеградската четворка и по-конкретно – Полша и Унгария, като егоистично и насочено към спечелване на електорат и даде пример с твърдението им, че не се съпротивлявали на диктатурата на Москва 40 години, за да попаднат под диктатурата на Брюксел:  Това е лошо и несправедливо. Не мисля, че въпросът ще бъде решен нито по време на българското, нито по време на австрийското председателство. Не виждам решение нито на полския, нито на унгарския случай в рамките на годината. Задействането на член 7 е дълга процедура и изисква време, но напредък може да бъде постигнат, както и да се изгладят острите ръбове. А има и други неща за вършене.  Сред тях журналистът открои темата за Западните Балкани:  Намирам за много интелигентен ход това, че българите отстъпват от историческите си географски позиции и се опитват да приближат Западните Балкани към Европейския съюз. Защото наистина е тревожно, че Сърбия и Косово предприемат стъпки, които са далеч от европейския дух и интеграция.  Дикинсън си поставя за цел през идните дни да идентифицира кой в българското правителство има тежест и кой не, както и да разбере кой сред българските управляващи говори добре френски, за да го запише и представя пред франкофоните в Европа и Африка.", "date": "2018.01.11", "title": "Кантен Дикинсън: България е в по-добро положение от Румъния по отношение на законодателството за борбата с корупцията"}
{"url": "http://www.faktor.bg/bg/articles/dps-ahmed-dogan-e-prav-che-bsp-ne-e-gotova-da-upravlyava", "text": "ДПС отвърна на БСП заради изненадващото извъртане и решението да ги зареже и да си внася сама вота на недоверие за корупция. Според движението с този ход социалистите само доказали, че почетният председател Ахмед Доган е прав, че БСП не е готова да управлява. И не само това, ами няма и коалиционна култура. Въпреки това депутатите на движението ще подкрепят вота в пленарната зала, предаде Канал 3. В отговор на въпроса дали това е нож в гърба на едната опозиционна партия към другата, след като са се договорили да внасят вот за корупцията заедно, зам.-шефът на ПГ на ДПС Йордан Цонев заяви: \"Вие преценете това тяхно действие какво е. Аз се изкушавам да кажа, че това действие доказва правотата на думите на г-н Доган\". Доган заяви в предколедното си слово пред елита на ДПС, че няма политическа партия от опозицията, която след евентуален успешен вот на недоверие да може да поеме управлението на страната. Това обидило соцлидерката Корнелия Нинова, която изтъкна, че партията й е готова да управлява и има изготвена програма за това още за отминалите избори. \"Думите на г-н Доган са снимка на политическата ситуация в страната, те не предизвикват тази ситуация, а те са констатация каква е ситуацията\", разясни той. \"Тук се изкушавам да кажа и защо това действие доказва правотата на думите: Ако нямаш култура в опозиция коалиционна, много е трудно да имаш такава в управлението\", отсече Цонев по адрес на БСП и поведението на ръководството й. Той припомни какво са се договорили двете партии преди празниците, обяви, че от БСП никой не ги е потърсил и потвърди, че депутатите на ДПС ще гласуват против кабинета независимо от всичко. И че ще правят така и при следващи вотове на недоверие.", "date": "2018.01.11", "title": "ДПС: Ахмед Доган се оказа прав, че БСП не е готова да управлява"}
{"url": "http://www.faktor.bg/bg/articles/novini/balgariya/nov-signal-za-bomba-na-letishte-sofiya", "text": "Сигнал за взривно устройство на Летище София е подаден и днес, предаде БГНЕС. Във връзка със злоумишлено обаждане, получено днес в 12.10 часа, на Летище \"София\" веднага са предприети действия и е започнала стандартна проверка, уточняват от МВР. Вчера двата терминала на столичния аеропорт бяха евакуирани заради фалшиви сигнали за бомби. Час преди това министър Лиляна Павлова представи близо до терминал 2 електромобилите, с които ще се придвижват делегациите за събитията на Българското председателство на Съвета на ЕС.", "date": "2018.01.11", "title": "Нов сигнал за бомба на Летище София"}
{"url": "http://www.faktor.bg/bg/articles/moskva-zaplashi-moldova-s-otvetni-deystviya-zaradi-ogranicheniyata-za-ruski-medii", "text": "Москва си запазва правото на ответни действия за ограниченията, които управляващите в Молдова въведоха на средства за масова информация чрез изменение на Кодекса за телевизия и радио, на руски телевизионни канали. Това заяви говорителят на Министерството на външните работи на Руската федерация Мария Захарова, предава TACC. \"Със съжаление сме принудени да констатираме, че този акт на откровена дискриминация на руските СМИ има последователен характер и е поредна антируска атака от страна на управляващото парламентарно мнозинство в Кишинев. От наша страна, потвърждавайки ангажираността си към общоприетия в международните отношения принцип на взаимност, си оставяме правото на ответни мерки\", подчерта дипломатът, цитирана от \"Фокус\". Захарова използва този повод за да нападне и ЕС. По думите й в такава ситуация се изисква реакция не само на международни специализирани институции като ОССЕ.  \"Интересно ще бъде да чуем оценката на официалните представители на европейските структури по повод това доколко стремежът на молдовските власти да изчисти информационното пространство в страната отговаря на общоевропейските ценности\", каза Захарова. Припомняме, че на 10 януари председателят на парламента на Молдова Андриан Канду одобри закон, с който се налагат ограничения за излъчването на руски телевизионни канали (ВИЖ  ). След промените в Молдова ще бъде разрешено излъчването на телевизии и радиа с информационен, политически и военен характер от ЕС, САЩ и Канада и държави, които са ратифицирали Европейската конвенция за трансгранична телевизия. Русия не е сред тях.", "date": "2018.01.11", "title": "Москва заплаши Молдова с ответни действия заради ограниченията за руски медии"}
{"url": "http://www.faktor.bg/bg/articles/novini/balgariya/evelina-slavkova-opozitsiyata-shte-se-opitva-maksimalno-da-izpolzva-evropredsedatelstvoto", "text": "Няма ясно измерими индикатори какво е успешно или неуспешно председателство. Затова започва битката на политическите интерпретации дали е така, или не е. Тази теза разви в предаването \"12+3\" на БНР социологът Eвелина Славкова от изследователски център \"Тренд\".  Като комуникационен проблем от последните месеци се очертава липсата на ясна артикулация в публичното пространство какво да очакваме от Европредседателството на страната ни през предстоящите шест месеца, което според Славкова отваря широк мегдан за различни интерпретации:  Употребата на Европредседателството по линия на вътрешните проблеми ще даде възможност на опозицията да трупа политически дивиденти и съответно да обяснява, че председателството не е било успешно, защото не е преборило корупцията или не е повишило жизнения стандарт на българите, което само по себе си по никакъв начин не е част от това какво представлява председателството.  Битката на интерпретациите, започнала още преди официалния старт на Българското председателство, ще продължи с пълна сила и през тези шест месеца, смята Евелина Славкова:  Опозицията ще се опитва максимално да използва Европредседателството, обяснявайки вътрешнополитически проблеми и вече зависи от управляващите доколко ще изкоментират, че ролята на председателството не е да решава вътрешни проблеми.  Голяма част от събитията в българския публичен политически живот ще минават под знака на Европредседателството, допълни социологът:  Забележете, дори когато говорим за трагични събития като убийства, по един или друг начин започнаха да се появяват хипотези, по някакъв начин дори бих ги определила като конспирации, че са свързани с Eвропредседателството. Това само по себе си ми дава основание да смятам, че тази и всички теми ще минават именно под този знак.  Деветте насрочени за днес протеста показват неразбиране как функционира Европредседателството. Сваленият билборд, свързан с полицейския протест, се случва именно защото не се разбира председателството  каква е неговата роля и какви решения ще се взимат по време на председателството, изтъкна още Евелина Славкова и отбеляза, че липсва дори медиен интерес да се обяснява какво представляват Европейският съюз и председателството:  Създаването на този вакуум от липса на информация ще създаде и създава много грешни очаквания у българите по отношение на това какво ще се случва в следващите шест месеца. Има определени групи от хора, които ще бъдат разочаровани в края на председателството, защото нито ще бъдат понижени нивата на корупцията, нито ще бъде повишен стандартът на живот, или решаването на други наболели социални проблеми", "date": "2018.01.11", "title": "Eвелина Славкова: Опозицията ще се опитва максимално да използва Европредседателството"}
{"url": "http://www.faktor.bg/bg/articles/vitosha-da-se-varne-na-grazhdanite-zove-izvanparlamentarnata-opozitsiya", "text": "Витоша безспорно е уникален ресурс за нашия град - София. Няма друга европейска столица, която може да предложи такива конкурентни предимства за своите гражданите. Вече над десет години планината ни е отнета и е превърната в заложник на икономически интереси. С такава единна позиция излязоха днес партиите, които останаха извън парламента на последните избори - ДСБ, \"Да, България\" и \"Зелените\", на съвместна пресконференция в централата на ДСБ, предаде БНР. \"Този собственик и към настоящия момент отказва да поддържа и модернизира съоръженията, въпреки задълженията си по инвестиционния договор\". На този фон Столична община не е предприела никакви мерки за упражняването на следприватизационен контрол върху купувача относно изпълнение на поетите ангажименти или да преустанови изнудването на софиянци. Според трите партии, Столична община е съучастник в блокирането на достъпа на гражданите до планината, като тенденциозно през годините намалява и спира градския транспорт до Витоша, \"като той днес очевидно не е адекватна алтернатива\". Освен Столична община вина има и Министерството на младежта и спорта, което осем години отказва да ремонтира влек \"Заека\". От ДСБ, Зелените и \"Да, България\" напомниха, че многократно за настоявали за разтрогване на приватизационния договор с некоректния купувач. Те насърчават софиянци да си поискат Витоша обратно, като започват подписка за връщането Витоша на нашия град и организират публична платформа за дискусия, която да предложи визия за развитието на Витоша.", "date": "2018.01.11", "title": "Витоша да се върне на гражданите - зове извънпарламентарната опозиция"}
{"url": "http://www.faktor.bg/bg/articles/obshtestvo/zakon-i-red/mvr-izdirva-52-godishen-mazh-za-napadenie-s-nozh-na-zhena-v-sofiya", "text": "Столичната дирекция на вътрешните работи издирват 52-годишният Пепи Христов Стоянов от София.  Той е заподозрян, че е нападнал с нож 50-годишна жена. Жената е в тежко състояние с прободни рани. Мъжът е висок около 185 см, със зелени очи. Придвижва с лек автомобил \"Ситроен Ксара\", червен металик, С8389 НК.  Умоляват се всички, които имат информация за мъжа, да се обадят на тел.112 или в най-близкото районно управление на МВР. Анонимността им е гарантирана.", "date": "2018.01.11", "title": "МВР издирва 52-годишен мъж за нападение с нож на жена в София"}
{"url": "http://www.faktor.bg/bg/articles/novi-grupi-migranti-napirat-kam-balgariya-i-gartsiya-otkam-turtsiya", "text": "В Одрин днес бяха заловени 75 души при опит да се прехвърлят нелегално в България. Вчера броят им бе 160 души , информира БГНЕС.  При контролна акция на съвместни екипи от гранични войски, жандармерия и пехотна механизирана бригада в района на Ипсала и две села са открити 75 мигранти от Сирия, Палестина, Афганистан, Мароко, Пакистан и Иран. Вчера в същия район при опит да преминат незаконно границата са заловени 160 души от Сирия, Палестина, Бангладеш, Афганистан, Алжир, Мароко, Ирак, Испания и Непал. След проверките всички са предадени на одринската дирекция по миграцията.  Специализираната част към командването на пехотата под името „Гранични орли“ отчете, че за 2017 г. само на граничната бразда с България и Гърция са спрени, заловени и върнати 20 014 бегълци. Границата откъм турската страна се наблюдава денонощно с термовизионни камери, военни патрули непрекъснато контролират по границата и арестуват мигрантите и техните водачи трафикантите.  В рамките на 6 години само „уловът“ на „Граничните орли“ възлиза на 116 936 души, заловени при опит да се прехвърлят незаконно в България и Гърция. Най-големият брой е регистриран през 2011 г. – 22 664 души, през 2012 г. намаляват до 17 448, 2013 г. те са 16 383 души, 2014 г. – 13 443, 2015 г. – 14 826, 2016 г. – 12 158 души. Миналата година обаче задържаните на границата отново достигат над 20 000 души.", "date": "2018.01.11", "title": "Нови групи мигранти напират към България и Гърция откъм Турция"}
{"url": "http://www.faktor.bg/bg/articles/borisov-otpuska-dopalnitelni-100-miliona-za-zaplati-v-mvr", "text": "Сто милиона лева допълнително ще отпусне МС за увеличение на заплатите в МВР. Това стана ясно след срещата на синдикатите в системата и премиера Бойко Борисов, предаде \"24часа\".  Тези средства са отделно от 55-те милиона лева, които бяха вече отпуснати с бюджета за 2018 година, пояснява БНР.  \"Протести днес ще има\", обяви председателят на СФС на МВР Валентин Попов. Той обаче уточни, че утре ще свика заседание на Управителния съвет на синдиката, за да се обсъди дали в тази ситуация протестите да продължат.  Зам.-министърът на вътрешните работи Красимир Ципов каза, че премиерът е доволен от работата на МВР заради събираемостта на приходи в бюджета. Очаква се днес ръководството на Вътрешното министерство и синдикатите да проведат нова среща, за да обсъдят увеличението на заплатите и допълнително отпуснатите средства.", "date": "2018.01.11", "title": "МС отпуска допълнителни 100 милиона за заплати в МВР"}
{"url": "http://www.faktor.bg/bg/articles/ankara-rezhimat-na-asad-narushi-primirieto-ubi-nevinni-hora", "text": "Сирийската правителствена офанзива срещу крепостта на бунтовниците Идлиб създава риск да застраши съвместните усилия на Турция, Русия и Иран за мир преди предстоящите преговори, заяви турският министър на външните работи Мевлют Чавушоглу, цитиран от ДПА.         Министерството на външните работи на Турция повика през последните дни посланиците на Русия и Иран, за да се оплаче от нарушение от страна на сирийските правителствени сили на границите на зоната за деескалация в Идлиб.         \"Напомнихме им, че те са страните гарантки на (сирийския) режим\", заяви Чавушоглу пред германски журналисти в Анталия, Западна Турция.         Турция и Русия заедно с Иран са част от процеса от Астана, политическа инициатива, насочена към намаляване на насилието в Сирия. Москва и Техеран подкрепят сирийското правителство, а Турция подкрепя бунтовниците, пише БТА.         \"Режимът наруши примирието, режимът нападна, режимът уби невинни хора\", каза Чавушоглу. \"Ако нещата продължат по този начин, процесът от Астана и евентуалният предстоящ процес от Сочи ще бъдат подкопани\", предупреди той.", "date": "2018.01.11", "title": "Анкара: Режимът на Асад наруши примирието,  уби невинни хора"}
{"url": "http://www.faktor.bg/bg/articles/karadaya-1", "text": "ДПС ще бъде конструктивна опозиция, но няма да спестява критиките си на управляващите, само защото следващите шест месеца сме под Председателство, декларира лидерът на партията Мустафа Карадайъ. \"Европейските политици не гледат с добро око на замитането на проблемите \"под килима\", обърна внимание той, цитиран от Канал 3. \"Разбираме желанието на правителството да му осигурим вътрешнополитически комфорт, да не внасяме вотове на недоверие. Това ние не можем да му осигурим\", предупреди лидерът на ДПС Мустафа Карадайъ в декларация от парламентарната трибуна за приоритетите през новата пленарна сесия. Същевременно обаче той посочи, че \"ДПС няма да участва в процеса \"Стани да седна!\" Карадайъ подчерта, че желанието на партията му да се прекрати участието на националистите от властта и преформатирането й не включва непременно изискването ДПС да участва в това управление. \"Против сме управлението с националистите и защото ерозират институциите и поставят под въпрос сигурността на страната\", каза той. Карадайъ изведе и позицията на движението във външен аспект, а именно, че Турция не бива да бъде отрязана от евроинтеграционния процес. \"Не си представяме, че може да бъде постигнато трайно стабилизиране на Балканите без включването на Турция в общоевропейските процеси, колкото и трудно да изглежда това към този момент\", заяви лидерът на ДПС.", "date": "2018.01.11", "title": "Мустафа Карадайъ: ДПС няма да участва в процеса \"Стани да седна\""}
{"url": "http://www.faktor.bg/bg/articles/tsvetan-tsvetanov-prizova-deputatite-da-pokazhat-loyalnost-kam-evropeyskite-tsennosti", "text": "Председателят на ПГ на ГЕРБ Цветан Цветанов, в декларация, призова партиите в парламента да се водят от националния интерес с оглед на българското европредседателство. Обяви борбата с корупцията, нов модел на здравеопазване и образованието за приоритети на партията през следващите шест месеца законодателна дейност, предаде БТА.  С пожелание за здрава, мирна и добра година започна обръщението си към депутатите председателят на ПГ на ГЕРБ. Той си пожела НС да работи всеотдайно за националните интереси и постигане на добри и бързи резултати. Цветанов подчерта, че 2018 г. ще е динамична за законодателния орган, а 44-ят парламент ще е първия, който ще бъде домакин на шест важни парламентарни събития по време на българското председателство на Съвета на ЕС, като на три от тях се очакват у нас близо 300 делегати и гости.  \"Затова, 11 години след приемането ни в Евросъюза, предстои да покажем лоялност към европейските ценности\", посочи Цветан Цветанов. \"Добрите европейски новини и политически послания към цяла Европа ще тръгват от София, народът ни не иска да бъдем фон в хора на европейските гласове\", подчерта още Цветанов. Народните представители, обяви той, нямат право да пропиляват шанса гласът на България да бъде чут. Партизанските страсти няма как да допринесат за това, убеден е политикът. Председателят на ПГ на ГЕРБ обаче уточни, че управляващите няма на всяка цена да се стремят към безпринципно единодушие и фалшиво съгласие с опозицията, но в същото време декларира, че тя няма да бъде подценявана. Цветанов поиска политическите послания на опонентите да бъдат аргументирани. На неуспех били обречени опитите да се противопоставят, по думите му, народностните ни корени на европейската ни принадлежност. Законодателните приоритетите на ГЕРБ за следващите шест месеца ще са в посока укрепване на обществения ред и сигурността, в сферата на образованието и пазара на труда, нов достъпен модел за здравни грижи. ГЕРБ заяви готовност за дебат по спорните текстове в антикорупционните закони.  \"Всяко протакане на антикорупционното законодателство работи в полза на корупцията и отлага ефективната съдебна реформа\", предупреди Цветанов. И тук, коментира той, започва да става за пореден път ясно кои са проводниците на стратегии за отлагане на антикорупционното законодателство.  \"За корупцията няма предпочитана партийна окраска, хората помнят откъде тръгнаха корупционните практики и кои бяха техните лица\", заяви лидерът на ПГ на ГЕРБ. Във външнополитически план партията ще заложи на разширяване сътрудничеството в нашия регион, Шенген, еврозоната, отпадане на механизма за наблюдение и проверка, стана ясно още от изказването на председателя на парламентарната група. В края на декларацията Цветан Цветанов подчерта, че депутатите са длъжни да изпълнят със съдържание мотото на българското европредседателство \"Съединението прави силата\".", "date": "2018.01.11", "title": "Цветан Цветанов призова депутатите да покажат лоялност към европейските ценности"}
{"url": "http://www.faktor.bg/bg/articles/korneliya-ninova-kori-vlastta-che-sa-se-rodili-edva-57-hil-bebeta", "text": "\"Ще бъдем конструктивни, но не мислете, че ще мълчим, когато правите грешки\",  заяви лидерът на БСП Корнелия Нинова от парламентарната трибуна в началото на новата пленарна сесия на Народното събрание.  . Нов модел на здравеопазването, на образованието и на политиката по доходите, безкомпромисна борба с корупцията - тези приоритети очерта председателят Корнелия Нинова     На 17 януари ще внесем вот на недоверие за корупция, защото това правителство създава условия 10 млрд. лева да се крадат годишно, посочи тя. Нинова отбеляза, че според \"Евробарометър\" 83 процента от българите сочат корупцията като основен проблем на държавата. По думите й 88 процента от обществените поръчки се оценяват субективно.      Казвате шест месеца да мълчим - не, заяви Нинова. Председателството на Съвета на Европейския съюз е шанс да изчистим образа на България и правителството на Бойко Борисов да не си затваря очите пред проблемите, посочи тя, цитирана от БТА.  \"Народът ни продължава да изчезва, отбелязахме печален рекорд - едва 57 хил. бебета са се родили. Никакви фанфари, никакво дюдюкане или хвалби за висок стандарт не могат да отменят този факт, това е така\", посочи първия проблем от началото на Новата 2018 г.  На второ място подреди предстоящите протести на 40 общински болници, изправени пред фалит. Продължи с пълния абсурд в програмите на учениците в професионалните гимназии - с изненада и те, и учителите им установили, че са минали директно на Възраждането преди изобщо да са учили Средновековието, оказало се направо прескочено. \"Българските учители излязоха с оценка, че това се дължи на бързото приемане на образователния закон\", упрекна тя ГЕРБ, а от пленарната зала с неодобрение я гледаше шефката на просветната комисия Милена Дамянова, главният мотор на въпросния закон. По-нататък Нинова добавяше проблемите - токът скача, а с него и цените на стоките, а увеличенията на минималната заплата и доходите на хората тутакси се оказали изядени\", обясни тя, предаде Канал 3..", "date": "2018.01.11", "title": "Корнелия Нинова кори властта, че  са се родили едва 57 хил. бебета"}
{"url": "http://www.faktor.bg/bg/articles/golemi-prepyatstviya-pred-koalitsionnite-pregovori-v-germaniya", "text": "Беше постигнат напредък, но все още са налице някои \"големи препятствия\" за преодоляване преди Християндемократическия съюз (ХДС) и Германската социалдемократическа партия (ГСДП) да могат да съставят управляваща коалиция. Това обяви канцлерът на Германия Ангела Меркел в последния и най-предизвикателен ден от проучвателните преговори между двете партии, предава Франс прес, цитирана от \"Фокус\". Тя обеща обаче да стори всичко по силите си, за да се избегнат нови избори и да се сформира правителство, близо 4 месеца след федералния вот в страната, провел се на 24 септември миналата година. От своя страна лидерът на ГСДП Мартин Шулц заяви, че се надява, че двете партии могат да постигнат споразумение днес, но подчерта, че няма да пришпорва преговорите. Ако днешните обсъждания се окажат успешни, двамата ще продължат цялостни преговори за коалиция. Подобно на Ангела Меркел той заяви, че двете партии са намерили общ език в много сфери, но все още им предстои да разрешат много проблеми преди да се съгласят да се присъединят към управляваща коалиция. Шулц подчерта, че ГСДП ще се съгласи да сформира коалиция, ако са сигурни, че подобно правителство ще засили Европа, добавяйки, че партията му ще направи предложения за това как този идеал да бъде постигнат по време на преговорите днес.", "date": "2018.01.11", "title": "\"Големи препятствия\" пред коалиционните преговори в Германия"}
{"url": "http://www.faktor.bg/bg/articles/novini/svyat/opra-uinfri-s-lekota-bi-pobedila-tramp-ako-prezidentskite-izbori-sa-sega", "text": "Близо половината избиратели или 48 процента биха гласували за Опра спрямо 38 процента за Тръмп. Други 14 процента са заявили, че все още нямат мнение по този въпрос. В изследването са обхванати 1000 души, а вероятността за грешка е до 3 процента. Уинфри биха подкрепили 76 процента от демократите, 22 процента от републиканците и 44 процента от избирателите, които не се числят към нито една от водещите партии. Гласа си за Тръмп биха дали 66 процента сред републиканците, 12 процента от демократите и 38 процента от \"независимите\" избиратели.  Повечето жени - 52 процента - биха предпочели водещата начело на Белия дом. Анкетата сочи също така, че за първата милиардерка от афроамерикански произход като цяло биха гласували избиратели до 40-годишна възраст. Уинфри има собствена киностудия, телевизионен канал и списание.  По-рано нейната близка приятелка, телевизионната водеща Гейл Кинг заяви по телевизия Си Би Ес, че Уинфри е \"заинтригувана\" от идеята да се състезава в президентските избори. Американските медии започнаха да обсъждат вероятността 63-годишната звезда да се включи в надпреварата за Белия дом след речта ѝ на церемонията за връчване на наградите \"Златен глобус\" в неделя.", "date": "2018.01.11", "title": "Проучване: Опра Уинфри с лекота би победила Тръмп, ако президентските избори са сега"}
{"url": "http://www.faktor.bg/bg/articles/novini/balgariya/gerb-partizanskite-politicheski-strasti-nyama-da-doprinesat-za-postigane-na-natsionalnite-ni-tseli", "text": "На старта на новия парламентарен сезон ГЕРБ огласи своя декларация, с която приветстват българското европредседателство. Най-голямата парламентарна група изтъква, че Новата година отваря нов цикъл от предизвикателства и пред нас като парламент, и пред управляващия екип на страната. А  партизанските политически страсти няма да допринесат за постигане на националните ни цели.  Ето и пълния текст на декларацията:", "date": "2018.01.11", "title": "ГЕРБ: Партизанските политически страсти няма да допринесат за постигане на националните ни цели"}
{"url": "http://www.faktor.bg/bg/articles/novini/balgariya/sindikalist-sreshtata-s-premiera-borisov-ne-otmenya-protesta-na-politsaite-dnes", "text": "Няма да бъдат качени билбордове, които ни предложиха от Министерски съвет. Очевидно е обаче, че свободата на словото у нас е застрашено, след като и търговски фирми свалят билбордове – а това е признак на страх, това е автоцензура. Това коментира в студиото на Нова ТВ Илия Кузманов - зам.председател на Синдикалната федерация на служителите в МВР-СФСМВР, който организира един от днешните протести в деня на откриването на европредседателството. Билбордът беше информативен, а не конфронтационен. Оправданията на фирмата, че са били подведени, е несериозно, при положение, че те са го изработили и четири дни стоя този билборд в центъра на София, аргументира позицията си синдикалистът. Кузманов обаче призна, че са нямали договор с фирмата, изработила билборда, тъй като са използвали посредник.  Той беше категоричен, че протестът на служителите в МВР не е конфронтационен и по никакъв начин не иска да злепостави страната ни. Искам да успокоя гражданите, че сме патриотично настроени, защото работим за смешни пари. Такива протести стават и в други страни в ЕС, за европейските гости няма да е изненадата и това едва ли ще ги  впечатли. Въпросът е, че нашите искания, които са от много месеци, не са решени. Разговорите при премиера днес в 8.30 часа показва, че властта е узряла, че е време да се реши проблемът със заплатите на полицаите в сектор „Сигурност“. Защото сега закъсняването на увеличението на възнагражденията в системата е в пъти. Първоначалното повишение на заплатите не може да бъде само 55 лева, защото изоставането е в два-три пъти, коментира Кузманов. Той изрази съмнение, че всички проблеми в МВР ще се реши по време на този разговор с премиера Борисов. Затова не смята, че ще се откажат от днешния протест.  Ако нещо се промени при нас и се стигне до отмяна на протеста  – то трябва да е ясно и гарантирано, буквално да се е случило днес, ангажиментите да са много категорични, бе категоричен Илия Кузманов.", "date": "2018.01.11", "title": "Синдикалист: Срещата с премиера Борисов не отменя протеста на полицаите днес"}
{"url": "http://www.faktor.bg/bg/articles/novini/balgariya/lilyana-pavlova-tova-evropredsedatelstvo-e-na-vsichki-balgarski-grazhdani", "text": "България е демократична и отворена държава. Няма какво да крием. Нека всички протестират. Всеки има право да изрази мнението си. Щом са решили, че днес е правилния момент и го правят законово - няма проблем. Това каза пред БТВ министърът на българското европредседателство Лиляна Павлова.  По думите на Павлова протестите ще се препокрият и едва ли гостите ни ще разберат тяхната цел. \"На мен ми се струва, че не е сега момента за тези протести, но така са преценили хората. Това европредседателство не е на правителството, на премиера или лично мое. То е на всички български граждани\".  Павлова смята, че опитите за дискредитиране на правителството в този момент ще доведат до краткотраен политически успех, но ще сложат петно върху България. \"Всеки ден слушаме за корупцията. Трябва да спрем. Корупция има навсякъде, във всички държави. Съгласна съм, че има корупция, но корупцията е по-скоро едно усещане. Опозицията има право да иска вот на недоверие, за да покаже, че е силна и твърда. Този вот, според мен обаче, няма да мине\", прогнозира Павлова. Тя заяви, че убийствата от последния месец с изключително неприятни. \"Прикачването на убийството на Петър Христов към европредседателството е контрапродуктивно. Службите си вършат работата. Нека да сме спокойни, балансирани и уверени. Да не създаваме изкуствено напрежение. Не трябва да се фиксираме и да живеем в страх\", заяви Павлова. Според министърът най-важното е, че получаваме подкрепа от всички европейски лидери. \"България трябва да бъде обединител по време на това председателство\", посочи Павлова.", "date": "2018.01.11", "title": "Лиляна Павлова: Това европредседателство е на всички български граждани"}
{"url": "http://www.faktor.bg/bg/articles/plevneliev-balgariya-veche-bere-parvite-plodove-ot-evropredsedatelstvoto", "text": "Ползите от председателството на ЕС са огромни за България, когато прожекторите са насочени към вас. Подписахме Договорът за добросъседство с Македония, признаха миналата година българското малцинство в Албания – това са само първите плодове, които берем. Трябва да сложим край на партизанския продукт, да покажем най-доброто пред този велик проект Обединена Европа. Тази позиция изрази президентът Росен Плевнелиев в студиото на Нова ТВ. Според него протестите днес не са особено уместни, дори те да се случват по най-демократичния начин, защото създават известно напрежение. Плевнелиев изрази разочарованието си, че и този път вместо да покажем най-доброто, сме склонни да извадим на показ не най-лошото. Защото той не смята, че нито България е най-корумпираната, нито най-бедната, нито най-изостаналата страна, но най-важно е ние да си повярваме, че е така. Като аргументи той изтъкна успехите на много млади българи и у нас, и по света, развитието на иновациите в страната и успехите в областта на някои сектори на икономиката.  Росен Плевнелиев коментира и двата протеста за природен парк „Пирин“. Той нарече безотговорна политика да оставим най-бедните региони да не развиват своя потенциал, като се допуска едно лишено от всякакво законодателно основание противопоставяне. Тези протести обаче ни казват нещо много важно – целият политически елит не си е свършил работата, защото хората не вярват в институциите, което естествено поражда и ниско доверие към политиците. Защото те са обърнати към интересите на олигарсите, а не към интересите на обществото. Демокрацията се базира на правила, които важат за всички, а това означава справедливост. Има олигарси, които смята, че правилата не важат за всички. Но това зависи от всеки един от нас  -  да не даваме подкуп, да спрем на зебрата, за да имаме очи да изискваме  от институциите. А това показва, че още не сме се разделили с робската си психика и все чакаме някой друг да ни освободи – този процес още не е приключил, посочи бившият президент и отново припомни думите на Апостола, който говори за това.  На въпрос как ще коментира възможността България да съдейства да се подпише споразумение, от което да има полза и Европа, и Турция, Плевнелиев обясни: Трябва да поздравя на премиера за всичко, което прави за Турция, но и за Балканите. Аз съм оптимист за европредседателството, защото правителството капитализира резултатите от политиката, която води по отношение на Западните Балкани, а Борисов си извоюва ролята на мост между Турция и ЕС. Тези отношения трябва да са добри, но и честни, защото Турция е пазителят на Европейския замък, пазителят на портата. Защото ако стотици хиляди бежанци тръгнат към българската граница – не си представям какво ще се случи. Българската държава прави една позитивна политика, това трябва да продължи – да се опазват границите с помощта на турските власти. Турция е наш съсед, и винаги ще бъде, и ние сме задължени да имаме добри отношения с нашите съседи, категоричен бе Росен Плевнелиев.", "date": "2018.01.11", "title": "Плевнелиев: Не сме се разделили с робската психика, чакаме друг да ни освободи"}
{"url": "http://www.faktor.bg/bg/articles/mariya-gabriel-37-ot-raboteshtite-v-es-nyamat-osnovni-tsifrovi-umeniya", "text": "37 на сто от активната работна сила в Европа няма основни цифрови умения при положение, че след 2020 г. над 90 процента от работните места ще изискват такива. Това каза пред БТВ еврокомисарят по цифрова икономика и общество Мария Габриел. По думите й общо 44 на сто от жителите на ЕС нямат дигитални умения, т.е. около 170 млн. души. Според Габриел обаче \"не трябва да налагаме на хората какво да правят\". Нужна е по-скоро широкомащабна информационна кампания, защото \"95% от кибер инцидентите се дължат на човешка грешка\". Тя сподели какви инициативи  е предприел нейният ресор по време на европредседателството. \"През февруари ще бъдат издадени първите 1000 ваучера по инициативата \"WiFi за теб\"  – безплатен безжичен интернет на обществени места за 6 до 8000 общини в цяла Европа. Мария Габриел разчита на активността на българските общини. \"Това е начин за привличане на инвестиции”. Освен това 5 до 6000 студенти ще имат възможност за до 5-месечен трансграничен стаж в областта на цифровите технологии. \"Искаме да привлечем студенти от хуманитарните, социалните науки, тези, които могат да видят чрез новите технологии по-голям шанс за реализация\". Габриел анонсира, че през следващите коледни празници ще можем да пазаруваме онлайн без да бъдем дискриминирани на база географско местоположение. Пробивът дошъл след успешни преговори.", "date": "2018.01.11", "title": "Мария Габриел: 95 на сто от кибер инцидентите се дължат на човешка грешка"}
{"url": "http://www.faktor.bg/bg/articles/tusk-preduprezhdava-upravlyavashtite-v-polsha-mogat-da-izvadyat-stranata-ot-es", "text": "Управляващите в Полша консерватори националисти биха се опитали да извадят страната от ЕС веднага, щом тя стане нетен вносител в неговия бюджет. Това увери председателят на Европейския съвет Доналд Туск в интервю за полския либерален католически седмичник \"Тигодник повшехни\", предаде АФП. Туск, който е бивш полски премиер, е главен съперник на управляващата партия \"Право и справедливост\" (ПиС) на Ярослав Качински. Изявлението му е на фона на поредицата конфликти с ЕС, в които влезе страната му заради спорните си съдебни реформи. Заради тях през декември 2017 г. Брюксел задейства безпрецедентни наказателни процедури срещу Варшава. \"За ПиС ползата от членството в ЕС се свежда до финансовата страна, без да се вземат предвид другите предимства като общия пазар, законовия ред, гаранциите за сигурността и т. н., - казва Туск. - Докато получените европейски средства надхвърлят вноската ни, членството според тях си струва. Допускам, че в деня, когато Полша стане част от нетните вносители, полските управляващи ще решат да попитат поляците дали все още искат страната им да остане в ЕС, а после ще се постараят да ги накарат да вярват, че трябва да се сбогуват с Евросъюза.\" Няма как да се прогнозира кога Полша би могла да стане нетен вносител, отбелязва АФП. В момента тя е най-големият бенефициент на европейски фондове със 7,1 милиарда евро през 2016 г. По думите на Туск много от ключовите решения на консервативното правителство във Варшава \"отговарят на интересите и очакванията на Москва\". \"Поведението към ЕС, опитите за създаване на отделна група на страните, преки и непреки съседи на Русия, които все повече се отдалечават от западния център, отношението към либералната демокрация, към неправителствените организации, към независимостта на съдилищата и медиите, към половите малцинства - бих могъл да изброя още много въпроси, по които ПиС и Москва имат общи цели и сходни виждания.\" Според Доналд Туск полските управници могат да сложат край на кризата в отношенията с ЕС, ако се откажат от промените в съдебната система, и допълва, че \"Брюксел все още има огромни надежди Полша да остане в ЕС\".", "date": "2018.01.11", "title": "Туск предупреждава: Управляващите в Полша могат да извадят страната от ЕС"}
{"url": "http://www.faktor.bg/bg/articles/parlamentat-othvarli-predlozhenieto-na-bsp-za-izslushvane-na-premiera-boyko-borisov-po-temata-za-sigurnostta-na-grazhdanite", "text": "От БСП поискаха премиерът Бойко Борисов да дойде в парламента и да даде обяснения за зачестилите убийства, предаде \"Фокус\". Левицата е недоволна, че председателството започва с редица протести. Всички протести са свързани с разпада на държавността, заяви червеният депутат Драгомир Стойнев. Министър-председателят е отговорен за националната сигурност, припомни той на депутатите. \"Спокойно и смирено\", по думите на социалиста, червените призовавали Бойко Борисов да дойде в парламента и да обясни за \"масовите\" убийства. Председателят на правната комисия Данаил Кирилов оспори желанието на левицата. \"Няма нужда да се пита министър-председателят, защото вътрешната комисия по-късно ще изслуша компетентните органи по темата\", каза той.", "date": "2018.01.11", "title": "БСП \"спокойно и смирено\" вика Борисов в парламента заради убийствата"}
{"url": "http://www.faktor.bg/bg/articles/uvelichava-se-razmerat-na-uchenicheskite-stipendii", "text": "От втория учебен срок се увеличава размерът на ученическите стипендии. От 50 те ще станат 60 лева. Разширява се и обхватът на учениците, които ще могат да ги получават, предаде БНР. Размерът на стипендията, която получава ученикът, както и броят на децата, които имат право на нея, се определя от комисия в съответното училище: \"Тъй като основният критерий, когато става въпрос за образователни резултати, е успехът, а когато става въпрос за образование, вече е доходът на член от семейството\", обясни Грета Ганчева, експерт от просветното министерство. По думите й нямаме фиксиран, строго определен отличен успех, а училището го определя в зависимост от това какви са образователните резултати на учениците.  \"Всички ученици от осми клас ще започнат да взимат стипендия, не от девети, както беше до момента\", посочи експертът.  Другото ново е, че стипендии ще получават и търсещите или получили международна закрила ученици. \"Още по-важно нещо е, че всички деца със специални образователни потребности имат право да получават различни видове стипендии\", посочи Грета Ганчева.", "date": "2018.01.11", "title": "Увеличава се размерът на ученическите стипендии"}
{"url": "http://www.faktor.bg/bg/articles/erdogan-iska-lichna-sreshta-s-merkel", "text": "Турският президент Реджеп Тайип Ердоган иска лична среща с германския канцлер Ангела Меркел, за да поправят обтегнатите отношения на страните си. Това заяви турският външен министър Мевлют Чавушоглу, цитиран от ДПА, на среща с германски журналисти късно снощи. По думите на министъра Ердоган би искал да покани Меркел в Турция, след като приключат преговорите за сформиране на ново германско правителство, или евентуално самият той да пътува до Германия. Германско-турските отношения пострадаха тежко след опита за преврат срещу Ердоган през 2016 година. Турският лидер обвини Германия, че приютява поддръжници на живеещия в САЩ мюсюлмански проповедник Фетхуллах Гюлен, който според него стои зад пуча. Оттогава Турция арестува редица германски граждани по обвинения, свързани с тероризъм. Напоследък обаче Анкара клони към нормализиране на отношенията и германският външен министър Зигмар Габриел покани Чавушоглу в родния си град Гослар миналия уикенд. Ердоган няколко пъти е разговарял по телефона с Меркел и германския президент Франк-Валтер Щайнмайер, посочи дипломатът. Когато парите свършат, а празниците - не Най-острите търкания между двете страни са свързани със задържането на германския журналист Дениз Юджел, който от близо единайсет месеца е в турски затвор, без да са му предявени обвинения.", "date": "2018.01.11", "title": "Ердоган иска лична среща с Меркел, за да изгладят отношенията"}
{"url": "http://www.faktor.bg/bg/articles/s-avtentichen-folklor-i-starinni-tsarkovni-pesnopeniya-se-otkriva-balgarskoto-evropredsedatelstvo", "text": "Изпълнения на автентични фолклорни песни и композиции, старинни църковни песнопения, народни танци и фолклорни ритми със съвременно звучене са включени в културната програма на Церемонията по откриването на Българското председателство на Съвета на ЕС. Тя ще се състои днес, от 19.00 ч. в Народния театър \"Иван Вазов\" в столицата.  Церемонията ще бъде открита с изпълнение на химна на Република България от Детския хор на Българското национално радио. Ще последват встъпителни думи от Министъра за българското председателство Лиляна Павлова и речи на президента на републиката Румен Радев, председателя на Европейския парламент Антонио Таяни, председателя на Съвета на Европейския съюз Доналд Туск, председателя на Европейската комисия Жан-Клод Юнкер и министър-председателя на Република България Бойко Борисов. След панела с речите Детският хор ще изпълни и химна на Европейския съюз.  В културната програма са включени изпълнения на камерния ансамбъл \"Йоан Кукузел-Ангелогласният\", вокалната акапелна формация \"Ева Квартет\", Стоян Янкулов и ансамбъл \"Чинари\", Националния фолклорен ансамбъл \"Българе\", инструменталната формация \"Булгара\" и дуета Крис и Велин.  Пред Народния театър \"Иван Вазов\" ще има и специално изградено пространство, в което ще бъде представена интерактивна изложба за културно-историческото наследство на България.  На 12 януари членовете на Европейската комисия ще участват в срещи с министрите от българското правителство, на които ще обсъждат основните приоритети на Председателството, сред които: външни работи, сигурност и отбрана, миграция и правосъдие; приобщаваща и стабилна Европа, близка до гражданите; конкурентна, иновативна и дигитална Европа.  След обсъжданията ще се проведе общо заседание на Колегиума на комисарите и българското правителство с участието на председателя на Европейската комисия Жан-Клод Юнкер и министър-председателя Бойко Борисов. Председателят Юнкер и премиерът Борисов ще дадат и пресконференция за медиите.  В програмата на Председателя Юнкер са включени и самостоятелни срещи с президента на Република България Румен Радев, председателя на Народното събрание Цвета Караянчева и министър-председателя Бойко Борисов. Колегиумът на комисарите ще се срещне и с Председателския съвет на Народното събрание.", "date": "2018.01.11", "title": "С фолклор и църковни песнопения откриват българското европредседателство"}
{"url": "http://www.faktor.bg/bg/articles/nad-200-dushi-byaha-arestuvani-po-vreme-na-demonstratsii-v-tunis", "text": "237 души бяха арестувани в Тунис за атаки срещу полицейски управления и правителствени сгради, съобщи вътрешното министерство на страната, предаде БНР. По време на антиправителствените протести беше нападнато и еврейско училище, а полицията използва сълзотворен газ, за да разпръсне тълпите в Тунис и Тебурба - малък град, където според свидетели в понеделник е бил убит демонстрант. Протестите северноафриканската държава избухнаха в неделя. Те са срещу нов данък и повишаването редица цени и услуги след Нова година.", "date": "2018.01.11", "title": "Над 200 души бяха арестувани по време на демонстрации в Тунис"}
{"url": "http://www.faktor.bg/bg/articles/novini/balgariya/oblachno-s-dazhd-na-mnogo-mesta", "text": "Времето ще се задържи предимно облачно, а в равнините ще има намалена видимост. На много места ще превали дъжд, който привечер в Предбалкана ще се примесва със сняг. Почти без валежи ще е в югозападните райони. Ще духа слаб, в Източна България до умерен вятър от изток-североизток. Максималните температури ще бъдат между 4° и 9°. Атмосферното налягане е по-ниско от средното за януари и ще продължи да се понижава. Над планините ще преобладава облачно време и на места ще превали слаб сняг. Ще духа умерен, по билата и силен вятър от юг-югоизток. Максимална температура на височина 1200 метра ще бъде около 3°, на 2000 метра - около минус 1°. Над Черноморието ще бъде предимно облачно и на места ще превали слаб дъжд. Ще духа до умерен вятър от източната четвърт. Максимални температури на въздуха: 8° - 10°, близки до температурата на морската вода. Вълнението на морето ще бъде 2-3 бала.", "date": "2018.01.11", "title": "Облачно с дъжд на много места"}
{"url": "http://www.faktor.bg/bg/articles/9-protesta-blokirat-sofiya-v-denya-na-otkrivaneto-na-evropredsedatelstvoto", "text": "На 11 януари, освен, че официално ще се даде старт на българското председателство на ЕС, ще се проведат и 9 протеста. Шествия \"за\" и \"против\" промените в национален парк \"Пирин\" ще блокират центъра на София тази вечер. Едните са недоволни от решението на правителството да разреши изграждане нови спортни съоръжения в планината. Другите пък искат да се развива туризмът в Пирин. Настояват и за изграждане на втори канбинков лифт, който да намали опашките от чакащи туристи. Концесионерът на ски оната вече предложи идея откъде да минава съоръжението. От \"Юлен\" обещават, че няма да бъдат изсичани вековни дървета. В София ще има и мирна демонстрация в подкрепа на ратификацията на Истанбулската конвенция. В нея ще участват организации, работещи за правата на жените и защитата им от насилие. Демонстрацията ще се проведе пред сградата на парламента и ще е насочена срещу народните представители и партии, които се обявиха против ратификацията. Истанбулската конвенция на Съвета на Европа срещу домашното насилие и насилието срещу жени стана обект на политически спорове у нас през последните седмици. От ВМРО заподозряха в договора предпоставка за легализиране на хомосексуалните бракове. Срещу конвенцията се обявиха и от БСП и СДС с мотив, че тя съдържа спорни текстове. Полицаите също ще протестират.  Служителите в системата на МВР излизат на улицата с искане за по-високи заплати. Протестиращите ще отправят и послания към делегациите, пристигащи за официалното откриване на българското председателство. Очаква се този следобед премиерът Бойко Борисов да се срещне лично с представители на полицейския синдикат. Напрежението се породи от свален преди 2 дни билборд с послание на английски, обясняващо какви са заплатите на униформените у нас. Синдикатите заподозряха автоцензура от страна на фирмата, демонтирала билборда. В отговор премиерът заяви, че полицейският протест не пречи на никого и всеки, който иска да се оплаче, ще получи билборд от предназначените за реклама на страната ни. Следващият протест на полицаите е планиран за 25-ти януари, когато ще се поведе и срещата на министрите на вътрешните работи от Евросъюза.", "date": "2018.01.11", "title": "9 протеста блокират София в деня на откриването на европредседателството"}
