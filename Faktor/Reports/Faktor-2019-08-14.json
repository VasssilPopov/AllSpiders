{"url": "https://www.faktor.bg/bg/articles/dzhihadisti-svaliha-samolet-na-damask", "text": "Джихадистката групировка Тахрир аш Шам обяви, че е свалила днес сирийски военен самолет над северозападната провинция Идлиб, предаде Ройтерс. В съобщението в Телеграм се посочва, че самолетът е бил изтребител руско производство \"Сухой 22\". Той е бил свален край град Тамана в южната част на Идлиб. Мониторингова група и активисти потвърдиха, че самолет на сирийските правителствени сили е бил свален над южните покрайнини на Идлиб, предаде ДПА. По изтребителя било стреляно, докато се е намирал над фронтовата линия Тараа, посочи базираният във Великобритания Сирийски център за наблюдение на правата на човека. Пилотът на самолета е бил пленен от джихадистите, съобщи центърът, цитиран от Франс прес. Агенцията отбелязва, че това е първото сваляне на самолет на сирийските правителствени сили, откакто те започнаха в края на април офанзива в Идлиб - последния голям бунтовнически бастион в страната. Сирийската армия превзе рано тази сутрин пет села в северозападната провинция, съобщиха опозиционни активисти, цитирани от Асошиейтед прес. Така тя се намира вече само на около 5 километра западно от Хан Шейхун - най-големия град в южната част на Идлиб.", "date": "2019.08.14", "title": "Джихадисти свалиха изтребител \"Сухой 22\" на Дамаск"}
{"url": "https://www.faktor.bg/bg/articles/zaginaliyat-v-samoletna-katastrofa-emiliano-sala-i-pilotat-sa-bili-izlozheni-na-vagleroden-okis", "text": "Високи нива на въглероден окис са били намерени в кръвта на аржентинския играч Емилиано Сала, съобщиха разследващи, като според информациите и пилотът на самолета е бил изложен на газа. 28-годишният Сала пътуваше от своя предишен клуб Нант в западна Франция до Уелс, за да се присъедини към Кардиф, когато самолетът „Пайпър Малибу“ изчезна над английския канал през януари. Тялото му бе намерено, когато откриха останките от самолета две седмици по-късно. В специален бюлетин от Разследващото звено на военновъздушните британски сили се казва, че токсикологичните тестове на кръвта са показали, че Сала е имал ниво на насищане от 58% от карбоксихемоглобин – смес от въглероден окис и хемоглобин. Излагането на въглероден окис може да доведе до увреждане на мозъка, сърцето и нервната система. Ниво над 50% на карбоксихемоглобин се счита за потенциално фатално, като предизвиква пристъп, безсъзнание или сърдечен удар. „В този тип самолет, кокпитът не е разделен от кабината и се счита за вероятно, че пилотът – Дейвид Иботсън, също е бил изложен на въглероден окис. Ясно е, че симптомите, които предизвиква излагането на въглероден окис могат да намалят или не позволят на пилота да управлява самолета при това високо ниво“, се казва в доклада. Семейството на Сала сподели, че е нужно подробен анализ на останалите от самолета, за да се разбере как газът е проникнал в кабината. „Тези опасно високи нива на въглероден окис, открити в тялото на Емилиано, повдига много въпроси за семейството. Как точно се е стигнало до неговата смърт ще се разбере окончателно в скоро време. Бъдещата безопасност във въздуха зависи от познанията за този трагичен инцидент“, завършиха в доклада. Разследващото звено на военновъздушните британски сили сподели, че ще продължи с разследванията си и че съвсем скоро ще публикува окончателен доклад по случая.", "date": "2019.08.14", "title": "Доклад сочи високи нива на въглероден окис в кръвта на загиналия Емилиано Сала"}
{"url": "https://www.faktor.bg/bg/articles/novini/balgariya/smetishteto-na-svishtov-gori-plamatsite-sa-s-visochina-10-15-metra", "text": "Запалили са се десетки декари от сметището на Свищов. Пожарът е възникнал около 16 часа. Очаква се в гасенето да се включат екипи на противопожарната служба от цялата област, както и експерти от Регионалната екологична инспекция, защото горящите площи са на десетина километра от града. Няма яснота каква е причината за пожара.  Има опасност огънят да се прехвърли върху горски масиви, съобщи за БНР кметът на града Генчо Генчев. Обхваната е територия около 50 декара. Огънят надхвърля повече от 10-15 метра височина.  Изключително е тежка обстановката и към момента започна мобилизация на земеделска техника от земеделските кооперации, които да започнат заораване на площите. Пожарът се разраства и се очаква да достигне горски територии.", "date": "2019.08.14", "title": "Сметището на Свищов гори, пламъците са с височина 10-15 метра"}
{"url": "https://www.faktor.bg/bg/articles/novini/balgariya/dvama-raneni-sled-intsident-na-stroitelna-ploshtadka-v-sofiya", "text": "Двама мъже са били затрупани по време на изкопни работи на строителна площадка в София.  Инцидентът се е случил до улица „Черковна”.  От МВР потвърдиха за Нова телевизия, че става въпрос за трудова злополука, поради което не дадоха повече подробности за инцидента. Единият ранен е 26-годишен. Той е откаран в най-близката болница – УМБАЛ „Царица Йоанна – ИСУЛ” и е в стабилно състояние, без опасност за живота. Причините за инцидента се изясняват.", "date": "2019.08.14", "title": "Двама ранени след инцидент на строителна площадка в София"}
{"url": "https://www.faktor.bg/bg/articles/novini/svyat/pozharat-na-ostrov-evbeya-prichini-ekologichna-katastrofa", "text": "Пожарът на гръцкия остров Евбея причини екологична катастрофа. Изгорели са 25 хиляди декара горски масив. В пепел се превърна защитен парк, който гърците наричат „Малката Швейцария\". Пострадали хора няма, премиерът Мицотакис е на мястото на пожарите. В последните часове всички усилия са насочени към две огнища,които са в трудно достъпен терен.Включиха се и части на армията.Участват и двата самолета,които Италия изпрати в помощ след призив на гръцкото правителство към Европейския механизъм за гражданска защита. Премиерът Кирякос Мицотакис е на горящия остров. \"Пожарите винаги са били част от живота ни, но те ще се случват все по-често, заради климатичните промени в Южна Европа, за това на ниво Европейски съюз трябва да се засили механизма за координация при подобни ситуации. Предстои ни голяма битка. Става въпрос за уникална борова гора. Това са белите дробове на Евбея и екологичните последствия са огромни\", коментира Кириакос Мицотакис, премиер на Гърция. Част от огнищата са овладени, но пожарникарите се страхуват,че силният вятър отново ще ги разпали. Самозапалват се дървета от високите температури. В цялата страна горят още пожари на места,където вятърът не е утихнал.Те са в райони далеч от населени места. На остров Тасос,където почиват много българи,пожарът е овладян,но огнеборците остават на място в случай,че вятърът предизвика нова опасност.", "date": "2019.08.14", "title": "Пожарът на остров Евбея причини екологична катастрофа"}
{"url": "https://www.faktor.bg/bg/articles/novini/svyat/ruski-ofitsioz-za-protestite-komu-se-e-priiskala-arabska-prolet-smesena-s-maydan", "text": "Руската опозиция няма намерение да спира митингите и оспорва забраната на столичното кметство да организира в събота ново протестно шествие в центъра на Москва, пише \"Независимая газета\", цитирана от БТА. Десетки хиляди участваха на 10 август в митинг-концерт в Москва по повод местните избори през септември - нова проява в подкрепа на нерегистрирани от властите опозиционни и независими кандидати. Опозицията настоя да бъдат прекратени делата срещу участници в протести и да бъдат освободени арестуваните досега; публично да се разследват виновниците в нарушения на изборното законодателство и да им се потърси отговорност, припомня вестникът. Засега не отправяме призив за неразрешена проява, уточнява Андрей Морев - един от организаторите на съботната акция, обжалвали забраната пред самото кметство с юридическа обосновка. В отказа на московските власти прозират според него политически причини. Стремежът е да се отслаби протестната вълна, но \"според анкети в социалните мрежи това дразни хората и всички откази ще увеличават броя на протестиращите\", добавя Морев. Опозицията най-вероятно ще подава заявки за протести чак до самия вот през септември. \"Несъгласните\" са заявили още две акции за 24 август. Опозиционери посочиха, че са готови да митингуват всеки уикенд, докато властите не изпълнят исканията им - да регистрират независимите кандидати и да отложат септемврийските избори за московски парламент, добавя \"Независимая газета\". Юристи предупреждават, че да се настоява за справедливост, заобикаляйки закона, означава избор на много опасен път, пише \"Росийская газета\". Алексей Куприянов, представен като \"почетен адвокат на Русия\", обяснява в статия за официоза защо участниците в незаконни според него \"мирни разходки\" извън района на разрешени митинги нарушават наказателния кодекс. Само по себе си държавното регулиране не нарушава конституцията\" на Русия. Съответно самоуправството на граждани, упражняващи своето право на свобода на събиранията, \"няма никакво основание и затова е абсолютно недопустимо\", заявява юристът. \"На никой, който е с всичкия си, не би хрумнало да порицава\" според него руските специални закони, отдавна забранили множество поводи за публични прояви. \"Как ще ви хареса например заявка за шествие на криминални босове, митинг в подкрепа на фашизма или протест в защита на геноцида в Руанда, Африка? Кому се е приискало да отгледа по нашите булеварди семената на \"арабска пролет\", примесена с \"Майдан\" - пита авторът. Според него политическите лозунги на московските протести издават замисъл, чиято цел е \"държавната власт, а не московската\".", "date": "2019.08.14", "title": "Руски официоз за протестите: Кому се е приискала \"арабска пролет\", смесена с \"Майдан\"?"}
{"url": "https://www.faktor.bg/bg/articles/novini/balgariya/nov-pozhar-kray-struma-goryat-suhi-trevi", "text": "ов пожар има около магистрала \"Струма\", след като горят сухи треви в района на отбивката при благоевградското село Българчево, съобщиха от Областната дирекция на МВР.  От там призовават водачите на пътни превозни средства да шофират с повишено внимание поради задимяване от възникналия пожар.  На място са екипи на пожарната. Както е известно огнеборци потушаваха и пожар край АМ \"Струма\" край Дупница, заради предприятие за преработка и изкупуване на вторични суровини, чийто складирани отпадъци предизвикаха огнената стихия на 13 август. Заради огнения инцидент е спряно движението по магистралата при моста на 62-я километър на аутобана.", "date": "2019.08.14", "title": "Нов пожар край \"Струма\": Горят сухи треви"}
{"url": "https://www.faktor.bg/bg/articles/novini/svyat/eksperti-moskva-da-opitva-da-sazdade-raketa-zadvizhvana-ot-yadren-reaktor", "text": "Според експерти, Москва да опитва да създаде ракета, задвижвана от ядрен реактор- нещо, което се смята за невъзможно. Учени смятат обаче, че такава ракета почти не може да се контролира.  По време на Студената война  САЩ са имали подобна разработка, наречена \"Проект Плутон\", но бързо са се отказали от нея заради непредвидимите последствия.", "date": "2019.08.14", "title": "Експерти: Москва се опитва да създаде ракета, задвижвана от ядрен реактор"}
{"url": "https://www.faktor.bg/bg/articles/novini/balgariya/montirat-dopalnitelni-kameri-za-kontrol-na-skorost-na-osem-otsechki-v-stranata", "text": "От КАТ са монтирали допълнителни камери на магистрала „Струма” и на пътя между Пловдив и Карлово. Причината са зачестилите катастрофи заради превишена скорост. новите радари ще следят за средна скорост. Камерите за превишена средна скорост ще са на осем различни отсечки в страната. Ще заработят, след като получат лиценз за вярно измерване на скоростта. „Въпрос на може би три или четири седмици е да получим лиценз от българския институт по метрология за стандартизиране на измервателни уреди”, обясни  Христо Терзийски, началник на Главна дирекция „Национална полиция”. „Ефектът ще е много по-добър, защото ще успеем да контролираме в дадена отсечка, много по голяма отколкото 500 метра преди да намалят преди камерата, ще контролираме скоростта, защото е една от основните причини за пътни произшествия”, коментира главния секретар на МВР Ивайло Иванов. Всеки от радарите ще засича и дали автомобила има валидна застраховка гражданска отговорност. а шофьорите все пак може и да измамят камерите. Продължават и масираните проверки за употреба на алкохол и наркотици. до момента са засечени и близо 1800 дрогирани шофьори на пътя. От „Пътна полиция” са стартирали обществена поръчка и за закупуването на 80 нови подвижни камери за превишена скорост, така наречените триноги. Те ще започнат да засичат нарушения до няколко месеца.", "date": "2019.08.14", "title": "Монтират допълнителни камери за контрол на скорост на осем отсечки в страната"}
{"url": "https://www.faktor.bg/bg/articles/novini/svyat/bez-avtomobili-v-tsentara-na-bukuresht-s-norma-na-zamarsyavane-pod-evro-3", "text": "Кметът на Букурещ планира от началото на идната година да въведе  винетки за автомобилите, които не са регистрирани в румънската столица или околния окръг Илфов, съобщи БТА като се позова на в. \"Гъндул\". Предвижда се електронна винетка за влизане в Букерещ да струва малко над 2 евро на ден или 402 евро за една година. Също така в централната част на Букурещ няма да бъдат допускани автомобили с норма за замърсяване под Евро 3.  Забраната ще важи и за автомобилите с регистрация в румънската столица.", "date": "2019.08.14", "title": "Без автомобили в центъра на Букурещ с норма на замърсяване под Евро 3"}
{"url": "https://www.faktor.bg/bg/articles/i-folksvagen-da-doyde-v-balgariya-zad-volana-mu-pak-shte-sedi-prostashtinata", "text": "България отново се появи на потискащото второ място в една статистика, цитирана от Еврокомисията: за убитите в пътно-транспортни произшествия - с 88 жертви на един милион население. По-напред е само Румъния с 96 убити на милион. Само за сравнение - в държави като Дания, Холандия, Ирландия и Швеция, погледнато в пропорция, жертвите на катастрофи са около три пъти по-малко. Всеки може да изрецитира триадата от фактори, които предопределят този тъжен български принос в статистиката: лоши пътища, лоши автомобили, недисциплинирани шофьори. За всеки от тях може да се разсъждава напоително. И да се обяснява за новите магистрали, за новите автомобили и за „някои все още нерешени проблеми\". Но дайте да не се лъжем: убиват не толкова пътищата и автомобилите, колкото шофьорите. А през последните десетилетия българският шофьор постепенно се превърна в еманация на всичко негативно в обществото. Той е агресивен и разгащен, фуклив и безотговорен, невъзпитан и често пъти слабо образован, лишен от всякакво обществено чувство и от рефлекса да зачита околните. Така е, когато в една държава върховенството на закона го има само на хартия, когато грубостта и простащината се превърнат в норма, когато вместо общество има само сблъскващи се лични интереси, когато нито семейството, нито училището успяват да победят улицата, когато в поведенчески модел се превръщат неграмотни инфлуенсъри с големи мускули, респективно – с големи гърди,  и още по-големи автомобили, когато… Тази популярна жалейка може да продължи още дълго. Показателно е обаче, че успоредно с нея върви и другата жалейка: как не ни броят за равноправни европейци - нас, дето сме имали най-древната цивилизация, най-древната култура, най-древната история, най-древната азбука, а пък когато Карл Пети говорел на немски само с конете си… Мисля, че няма нужда от много обяснения. Ако искаш да си европеец – бъди европеец не само по марката на автомобила си, но и по ценности, по чувство за отговорност, по респект към другия. Иначе и занапред ще си останеш втора ръка. И дори Фолксваген да дойде в България и да започне да произвежда новите си лъскави европейски автомобили, зад техните волани пак ще сядат същите хора. (Извинявам се на онова малцинство български шофьори и шофьорки, които не се разпознават в този текст.)", "date": "2019.08.14", "title": "Дори \"Фолксваген\" да дойде в България, зад волана му пак ще седи простащината"}
{"url": "https://www.faktor.bg/bg/articles/voennosluzheshti-ot-suhopatnite-voyski-unishtozhiha-nevzriveni-boepripasi-otkriti-vav-vidin", "text": "Военнослужещи от 10-и механизиран батальон – Враца от състава на Бригадното командване транспортираха и унищожиха две ръчни гранати, открити в жилищен блок в град Видин на 13 август. Това съобщиха от пресцентъра на Министерство на отбраната.  Формированието за овладяване и/или преодоляване на последствията от бедствия е с ръководител старши лейтенант Петър Петров. В продължение на четири часа след подадения сигнал, формированието проведе разузнаване, транспортиране и унищожаване на откритите невзривени боеприпаси. Военнослужещите са действали на основание отправено искане на главния секретар на МВР и по разпореждане на командира на Сухопътните войски генерал-майор Михаил Попов.", "date": "2019.08.14", "title": "Военнослужещи от Сухопътните войски унищожиха две гранати във Видин"}
{"url": "https://www.faktor.bg/bg/articles/temenuzhka-petkova-1-6", "text": "„Росатом“ потвърди желанието си да строи АЕЦ „Белене“. Не смятам, че ще има реакция от страна на Европейската комисия. Има равен достъп до всички, които искат да участва в проекта. Готови сме да предоставим всяка информация, от която има нужда ЕК“. Това заяви пред БНТ енергийният министър Теменужка Петкова.  „Когато на 19-и август приключи срокът, ще кажем на кои фирми ще изпратим параметри. Възможни са всякакви варианти, дори повече от един инвеститор да строи АЕЦ „Белене“. Важно е до 19-и август да видим кой ще се включи в конкурса. Имаме  2 реактора, за които сме дали 3 мрд. лв. Този проект ще е важен за енергийната ни сигурност“, коментира Петкова.  „За страната ни е важно да имаме поне три източници на газ, а горивото да бъде на приемлива цена. Искаме да сме много прецизни в това отношение. Определените количества, които ще търгува борсата, ще пристигат от Русия и САЩ. Отделно една от американските компании предложи на „Булгартрансгаз“ да доставя 500 млн. кубика газ за следващите 5 години. Тази стъпка е дълго чакана. Пазарът на газ трябва да бъде либерализиран. Борсата ще заработи плавно и трябва да сме предпазливи, защото не са изключени сътресения в началото“, каза още министър Теменужка Петкова.", "date": "2019.08.14", "title": "Теменужка Петкова: \"Росатом\" потвърди заявката за участие в строежа на АЕЦ \"Белене\""}
{"url": "https://www.faktor.bg/bg/articles/razlikata-v-zaplatite-mezhdu-sofiya-i-blagoevgrad-stigna-do-930-lv", "text": "Средната заплата в София е стигнала 1730 лв., докато в област Благоевград тя е с 930 лв. по-малко, показва проучване на БТВ. Враца е на второ място по доходи заради трудещите се в АЕЦ \"Козлодуй\". В Габрово също получават по-високи заплати. Причината е заводът \"Идеал стандарт\" в Севлиево, където работят 3200 души от няколко съседни области и общини.  Очаквано, ИТ специалистите получават най-големи заплати. Средните доходи в сектора са 3274 лв. Следват ги служителите в банки и застрахователните компании с 2096 лв. месечно. На трето място се класират трудещите се в ТЕЦ \"Марица-Изток\" и АЕЦ \"Козлодуй\" със средно заплащане от 2072 лв. Изводът, който може да се направи е, че няколко работодатели успяват да направят по-високи средните заплати в областите извън София, където има най-много ИТ специалисти. Причината в Благоевград да има ниско заплащане е множеството шивашки цехове, в които парите традиционно са малко. В столицата и във Варна има увеличение на заплатите от началото на годината съответно с 6 и 5 на сто.", "date": "2019.08.14", "title": "Разликата в заплатите между София и Благоевград стигна 930 лв."}
{"url": "https://www.faktor.bg/bg/articles/btv-varna-boris-kasabov-shefat-na-sporta-lichno-predstavi-komentatora", "text": "Мачът за Суперкупата на Европа изправя един срещу друг носителя на трофея в Шампионската лига \"Ливърпул\" и победителят в Куга Европа \"Челси\". Мачът започва в 21:00 часа и ще бъде предаван по bTV Action.  В обедната емисия шефът на спорта в медията Петър Бакърджиев официално представи легендата на БНТ Борис Касабов, който се завърна в bTV и ще коментира мача. Последно Касабов за водеше спортно предаване в BGonAir с Николай Александров и Томислав Русев. Очевидно обаче коментаторът отново иска да коментира мачове на живо и да се върне към старата си професия.  Касабов коментира по Eurosport, bTV и каналите на Булсатком футбол и бързо пързаляне с кънки. Завършил е технически университет в София. Известен е с гафа си през 1995 година. Тогава обърква Емил Костадинов със Златко Янков. Фен е на Реал Мадрид. През април се появиха клюки от сайтове със съмнителна информация, че Касабов ще се пенсионира. Оказва се обаче, че отново става въпрос за фалшива информация, която непрекъснато ни залива.", "date": "2019.08.14", "title": "Напук на клюките за пенсия: БТВ върна Борис Касабов, шефът на спорта представи коментатора"}
{"url": "https://www.faktor.bg/bg/articles/sport/krusharski-se-otkazva-ot-kontsesiyata-na-lauta", "text": "Локомотив няма да кандидатства за концесията на комплекса в Лаута при условията, които гласува Общинският съвет. Това заяви президентът на клуба Христо Крушарски след изтичане на крайния срок за подаване на тръжните документи. 62-годишният бизнесмен обаче заяви, че не се отказва да вземе стадиона, но това би могло да стане при подобрени за него условия. \"Никога не съм се отказвал от концесията. Водил съм достатъчно разговори. Имахме една уговорка с кмета. Има договорки, приказки и предусловия. Казах им, че офертата не ме устройва. Откъде ще спечеля аз 35 милиона за 35 години? Мисля, че трябва да има преразглеждане на офертата на концесията. Колегите от ПФК Ботев се сърдят, но ние тръгнахме заедно, а условията са различни. Мисля оттук нататък ние ще си вървим соло. Аз съм външен човек и явно в Пловдив е като в Сърбия. Комшиите никога не приемат чужденец да ти е началник. Чувствам се чужд. То си личи по посрещане и изпращане\", заяви Христо Крушарски.", "date": "2019.08.14", "title": "Крушарски се отказва от концесията на Лаута"}
{"url": "https://www.faktor.bg/bg/articles/kubrat-pulev-shte-se-bie-za-svetovna-titla-do-31-may", "text": "Международната боксова федерация е уважила искането на шампиона си Анди Руис да прескочи задължителната защита на титлата срещу Кубрат Пулев, както \"24 часа\" вече съобщи. Условието е реваншът с Антъни Джошуа да се състои на или преди 7 декември, съобщи ESPN, цитирана от изданието.  Другото задължително условие е победителят от мача да се съгласи писмено да се бие с Пулев преди 31 май 2020 г.", "date": "2019.08.14", "title": "Кубрат Пулев ще се бие за световната титла до 31 май"}
{"url": "https://www.faktor.bg/bg/articles/olimpiyskite-ni-shampioni-shte-badat-uvekovecheni-v-aleya-na-olimpiyskata-slava", "text": "Всички олимпийски шампиони на България ще бъдат увековечени с барелефи в специална „Алея на Олимпийската слава“. Тя ще бъде открита на 16 август от 13 часа в курорта Свети Влас, в близост до църквата „Свети Власий“. Инициативата е на Българския олимпийски комитет (БОК) и фондация „Българска памет – Братя Диневи“. Алеята ще бъде открита от председателя на БОК Стефка Костадинова и от съпредседателя на фондацията Йордан Динев. На церемонията ще присъстват и някои от спортистите, спечелили златни олимпийски медали. Целта на благородната инициатива е да се остави спомен за всички шампиони, прославили името на България по света.", "date": "2019.08.14", "title": "Олимпийските ни шампиони ще бъдат увековечени в „Алея на Олимпийската слава“"}
{"url": "https://www.faktor.bg/bg/articles/layf-stayl/klyuki/depardiyo-napravi-skandal-na-filmov-festival-yadosali-go-zhurnalistite", "text": "Жерар Депардийо напусна театралния фестивал във френския град Раматуел, на който беше поканен, разгневен от въпроси на журналисти, съобщава \"Фигаро\". Депардийо поиска негова реч да не се отразява в медиите, а организаторите забраниха да се снима и фотографира легендата на френското кино. Но актьорът много се ядоса на група журналисти, които поискаха да му зададат няколко въпроса след встъплението. \"Не, не, не, няма да направя нищо друго, това е безумие. Те ме ядосаха! Чия камера е това? Не ми трябва това. Освен това, не ме предупредиха\", възмути се звездата. След това актьорът бързо напусна фестивала, като не участва в гала вечерята, на която беше поканен", "date": "2019.08.14", "title": "Депардийо направи скандал на филмов фестивал, ядосали го журналистите"}
{"url": "https://www.faktor.bg/bg/articles/layf-stayl/sinat-na-kralitsa-elizabet-mik-dzhagar-i-bivsh-premier-v-blizkoto-obkrazhenie-na-obvineniya-v-pedofiliya-apstiyn", "text": "Вторият син на английската кралица Елизабет II - принц Ендрю, бившият британски премиер Тони Блеър и легендарният фронтмен на \"Ролинг Стоунс\" Мик Джагър са сред най-известните имена от британското обкръжение на обвинения в педофилия американски милиардер Джефри Ъпстийн, съобщи \"Мирър\". 66-годишният финансист се самоуби в килията си в американски затвор, но разследването на извращенията му няма да бъде прекратено.  От ФБР са съобщили, че в \"малък черен тефтер\" са вписани 301 имена на британски знаменитости, сред тях много от т. нар. благородници - лордове и дами. Агенти на ФБР щурмуваха с катери частния остров на извратения милиардер, наречен още \"Острова на педофилите\". Американските разследващи възнамеряват да задълбаят и в британските връзки на Ъпстийн, за когото е доказано, че осигурявал на свои познати и приятели непълнолетни момичета за секс оргии. В събраните материали от над 2000 страници имало \"някои изобличаващи неща, включително и за няколко британци\", съобщи за \"Мирър\" източник от разследването. Сред опозорените британци е Гислейн Максуел, бивша любовница на Ъпстийн, дъщеря на британския медиен магнат и милиардер от чешки произход Робърт Максуел, загинал загадъчно по време на плуване край яхтата си през 90-те години. Според твърдения пред съда 57-годишната Гислейн, набедена за сводница, е правила секс с принц Ендрю, втория син на кралицата, което бързо бе отречено от Бъкингамския дворец, за да не падне и капка съмнение в благопристойността на фамилията. В досие на американския съд Йоханна Сьоберг твърди, че принцът, който е осми на опашката за кралската корона, е опипвал гърдите й през 2001 г. в дома на Ъпстийн в Ню Йорк.  \"Всяко предположение за непристойност спрямо непълнолетни е категорично невярно\", заяви говорител на кралското семейство. Парламентаристи обаче призоваха да бъде разследвана връзката на принц Ендрю с опозорения американски милиардер.", "date": "2019.08.14", "title": "Синът на кралица Елизабет, Мик Джагър и бивш премиер в близкото обкръжение на обвинения в педофилия Ъпстийн"}
{"url": "https://www.faktor.bg/bg/articles/tsenata-na-petrolat-skochi-i-padna", "text": "Цeнитe нa пeтpoлa oт eтaлoннитe cвeтoвни мapĸи в cpядa ce пoнижaвaт cлeд peзĸия им cĸoĸ във втopниĸ, ĸoeтo бe пpeдизвиĸaнo oт peшeниeтo нa CAЩ дa oтлoжи въвeждaнeтo нa нoвoтo 10-пpoцeнтнo митo въpxy ĸитaйcĸия внoc дo 15 дeĸeмвpи. Днec нeгaтивнa зa пaзapa ce oĸaзa инфopмaциятa нa Aмepиĸaнcĸия инcтитyт пo пeтpoлa (АРІ) зa pъcт нa cтoĸoвитe зaпacи oт cypoвинaтa в CAЩ пpeз минaлaтa ceдмицa c 3,7 млн. бapeлa, пише money.bg. Oĸтoмвpийcĸитe фючъpcи зa copтa Вrеnt нa лoндoнcĸaтa бopca ІСЕ Futurеѕ cyтpинтa ce тъpгyвaт пo $60,75 зa бapeл, ĸoeтo e $0,55 пoд нивoтo oт зaĸpивaнeтo нa вчepaшнaтa cecия. Bъв втopниĸ цeнaтa нa тeзи ĸoнтpaĸти дocтигнa $61,3 зa бapeл, пoĸaчвaйĸи ce c $2,73 (4,66%). Aмepиĸaнcĸият eтaлoн WТІ c дocтaвĸa ceптeмвpи нa нюйopĸcĸaтa cтoĸoвa бopca (NYМЕХ) в cъщoтo вpeмe пoeвтиня c нa $0,69 (1,21%) - дo $56,41 зa бapeл. B xoдa нa вчepaшнaтa тъpгoвия нeгoвaтa цeнa пoдcĸoчи c нa $2,17 (3,95%), дo $57,1 зa бapeл. Mиниcтepcтвoтo нa eнepгeтиĸaтa нa CAЩ щe пyблиĸyвa пo-ĸъcнo днec oфициaлнитe дaнни зa cъcтoяниeтo нa зaпacитe oт пeтpoл. Πo oцeнĸa нa eĸcпepти, aнĸeтиpaни oт Вlооmbеrg, пpeз минaлaтa ceдмицa тe ca ce пoнижили c 2,3 млн. бapeлa. Ceдмицa пo-paнo тe нeoчaĸвaнo, зa пъpви път oт 8 ceдмици, тe бяxa нapacнaли c 2,4 млн. бapeлa.", "date": "2019.08.14", "title": "Цената на петрола скочи и падна"}
{"url": "https://www.faktor.bg/bg/articles/dobra-novina-za-balgarskite-kamioni-koito-preminavat-prez-iran", "text": "Ангел Джамбазки доведе до край битката за изравняването на таксата на цената на гориво на българските камиони, които преминават през Ислямска република Иран. Това съобщиха от пресцентъра на ВМРО. Днес се състоя среща между евродепутата Джамбазки и Али Акбар Резаи, който е временно управляващ посолството на Ислямска република Иран в София, на която официално бе потвърдено, че тази такса ще бъде изравнена. \"Считано от 1 август 2019 г. до второ известие разликата в горивото на транзитно преминаващите български камиони ще бъде изчислявана и получавана при 30 цента на литър.\" Това пише в обявление на Министерство на пътищата и градоустройството на Ислямска република Иран, в рамките на част „В“ (С), ал.2, на протокола на Смесения комитет за международен автомобилен транспорт между Ислямска република Иран и Република България от 18 април 2019 г. в София. На 12 април тази година бе направена среща между Джамбазки и  Посланика на Ислямска република Иран Сейед Мохамад Джавад Расули, на която искането за намаляване на таксите бе одобрено. Тази малка победа за българските превозвачи е важна стъпка за развитието на отношенията между България и ИР Иран.", "date": "2019.08.14", "title": "Джамбазки доведе до край битката за българските камиони, преминаващи през Иран"}
{"url": "https://www.faktor.bg/bg/articles/uzhas-v-burgas-mazh-opita-da-si-prerezhe-garloto-sas-staklena-butilka", "text": "Мъж е опитал да си пререже гърлото със стъклена бутилка в Бургас. Това потвърди „Фокус“ Цветелина Рандева, говорител на ОДМВР-Бургас. Към 8.30 часа жена с 2-годишно дете е потърсила съдействие от патрулиращ полицейски автомобил в района на Морската градина за това, че безпричинно става жертва на агресията на непознат мъж, като е била замеряна с подръчни предмети.  Тя избягва нападението и търси съдействие от полицаите, като дава описание на мъжа. На място той бива установен след 5-6 минути. Мъжът още като вижда полицейския патрул, вади стъклена бутилка от раницата си, чупи я и се опитва да си пререже гръкляна. До пристигането на спешния център, полицаите му оказват първа помощ като затискали раната с хавлии, но е получил голяма кръвозагуба. Към момента не е ясно точното му състояние.", "date": "2019.08.14", "title": "Кошмар в Бургас: Отчаян мъж опита да се самоубие със стъклена бутилка пред полицаи"}
{"url": "https://www.faktor.bg/bg/articles/novini/svyat/dzhonsan-nastoyava-es-tryabva-da-napravi-kompromisi-za-da-izbegne-brekzit-bez-sdelka", "text": "Премиерът на Обединеното кралство Борис Джонсън заяви в сряда, че има \"ужасно сътрудничество\" между Европейския съюз и тези, които искат да блокират Брекзит. Компромис с Брюксел е необходим, за да се избегне неконтролирано оттегляне от блока, но ЕС \"изобщо не прави компромиси\", посочи Джонсън и предупреди, че подобна ситуация прави Брекзит без сделка толкова по-вероятен, колкото по-дълго продължава тя. По-рано днес стана ясно, че бившият финансов министър Филип Хамънд е изпратил писмо до Джонсън, подписано и от 20 други видни депутати от Консервативната партия, с което се настоява премиерът да декларира ангажименти за напускане на ЕС със споразумение и да декларира, че е готов да направи компромис по въпроса. В писмото си до Борис Джонсън от 12-ти август, което беше публикувано официално в сряда, Хамънд и останалите депутатите от торите посочват, че са \"разтревожени\" от подхода на британския премиер по отношение на Брекзит, тъй като смятат, че този подход не дава шанс за сключване на сделка с Европейския съюз преди крайния срок на 31-ви октомври. Депутатите написаха: \"Ние сме разтревожени от червените линии, които вие очертахте и които, от своя страна, изглежда премахват шанса за постигане на споразумение с ЕС. Всяка сделка задължително трябва да бъде въпрос на компромис, като редица коментатори смятат, че сте поставили летвата толкова високо, че няма реална вероятност да бъде сключена сделка\".  Групата депутати от Консервативната партия също така призова Борис Джонсън да потвърди, че се ангажира с постигането на Брекзит сделка, която би успокоила както депутатите, така и валутните пазари, визирайки рязката обезценка на британската лира към многогодишни дъна, откакто той стана премиер на Обединеното кралство.", "date": "2019.08.14", "title": "Джонсън настоява: ЕС трябва да направи компромиси, за да избегне Брекзит без сделка"}
{"url": "https://www.faktor.bg/bg/articles/putin-si-pravi-reklama-s-malka-balerina-padna-na-kolyano-tseluna-y-raka", "text": "Президентът на Русия Владимир Путин падна на коляно пред малка балерина и й целуна ръка, съобщават руските медии. Държавният глава посети Академията по хореография в Севастопол, съобщава сайтът на руския президент. Владимир Путин разговарял с малките балетни артисти, а също и с ръководството на училището им, както и със строителите, които подготвят новата сграда на учебното заведение.", "date": "2019.08.14", "title": "Докъде я докара Путин..."}
{"url": "https://www.faktor.bg/bg/articles/novini/svyat/zapochna-izvozvaneto-na-blokiranite-turisti-ot-gratskiya-ostrov-samotraki", "text": "Започна извозването на блокираните туристи от гръцкия остров Самотраки. Местните власти осигуриха един ферибот, който извози около 200 автомобила. За хората бяха изпратени три лодки, които събраха едва 600 човека. По информация на консулството ни в Солун, блокираните са около 1500 души. Българите, които вече няколко дни не могат да си тръгнат, обясниха пред NOVA, че напрежението ескалира. Туристите се записвали в списъци, за да може да си гарантират качването на следващия курс, който по информация на властите трябва да е в сряда вечерта. Сънародниците ни не са сигурни, че това ще се случи. „Цялата организация е безумна и това трае 5 или 6 дни. Дойде един кораб само за коли. Качи ни автомобилите. А причината, поради която не качвал пътници, е, че нямало спасителна лодка”, казва Александър Малюк. „Пратили са три лодки за сряда, които са запълнени. Общо взето е пълен хаос, а хората са отвън и полудяват. Има скандали и разправии”, добавя Николай Николов.", "date": "2019.08.14", "title": "Започна извозването на блокираните туристи от гръцкия остров Самотраки"}
{"url": "https://www.faktor.bg/bg/articles/novini/balgariya/psihichno-bolen-e-prichinil-pozhara-v-haskovsko", "text": "Психично болен мъж от село Брягово е причинил големия пожар, който гори трети ден в Хасковско. Късно снощи огънят беше локализиран, но и днес продължава работата по потушаването му. За три дни пожарът обхвана 8 000 декара площ, повече от половината от които гора.", "date": "2019.08.14", "title": "Психично болен е причинил пожара в Хасковско"}
{"url": "https://www.faktor.bg/bg/articles/novini/svyat/govoritel-na-ek-velikobritaniya-da-obyasni-ideite-si-za-brekzit", "text": "“Великобритания трябва да обясни идеите си относно Brexit, за да напредват преговорите по този процес”, заяви говорител на ЕК, цитиран от Нова телевизия. Конкретни преговори между представители на страната и Евросъюза по отношение на излизането на Великобритания от него не се водят вече няколко месеца. През лятото Великобритания смени своя министър-председател. Борис Джонсън смени на поста Тереза Мей, която подаде оставка, след като не успя да се справи с проблемите на Brexit и да обедини консерваторите.  „За да напреднат преговорите, правителството на Великобритания трябва да обясни идеите си и своето виждане как ще се развива този процес”, подчерта говорителят на комисията. Европейската комисия неведнъж заявява, че постигнатото споразумение по условията за напускане не подлежи на преразглеждане и няма да се водят преговори за промяна в условията. За да влезе в сила, споразумението трябва да бъде ратифицирано от Великобритания. Но британският парламент няколко пъти отхвърли този договор, в това число и по отношение на въпроса с ирландската граница.  ЕК декларира готовността си да изслуша конкретни предложения от Великобритания по Brexit, стига те се вместват в общите условия на постигнатото миналата година споразумение за „развод”. Заради отказа на британския парламент да одобри споразумението за него, ЕС даде отсрочка за датата на напускане на Евросъюза и вместо на 29 март, ще стане факт на 31 октомври. Без одобрени условия на процеса по напускане на съюза двете страни по договора рискуват неприятни последици, включително от икономически характер.", "date": "2019.08.14", "title": "Говорител на ЕК: Великобритания да обясни идеите си за Брекзит"}
{"url": "https://www.faktor.bg/bg/articles/yadrenata-agentsiya-na-oon-nyama-da-proveryava-vzriva-v-rusiya", "text": "Международната агенция за атомна енергия (МААЕ) следи събитията около експлозията на руски военен полигон миналата седмица, но няма да проверява или разследва случилото се, тъй като правомощията й се простират само до граждански обекти. Почти седмица след взрива на \"ядрено устройство\" и потвърдената вчера висока радиация (но само за около 2 часа и под опасните за здравето на хората нива) Русия държи почти в пълна секретност инцидента. От \"Росатом\" заявиха, че гибелта на петима служители на компанията е заради взрив в края на тест на ракетен двигател с течно гориво и \"изотопен енергоизтоник\". Джефри Донован, говорител на МААЕ, разказва във вторник за петербургското издание \"Фонтанка.ру\", че агенцията, основана по инициатива на ООН, се е свързала \"с наши колеги в Русия във връзка с инцидента на обекта на министерството на отбраната на 8 август 2019 г. в Северодвинск\". По думите му, руснаците дали уверения, че \"обектът не се отнася към мирното използване на ядрената енергия\", което се контролира от МААЕ. Той допълва, че данни от системата за автоматизиран мониторинг на радиационната обстановка (ASKRO) потвърждава официалните данни за ниво на алфа-, бета- и гама-радиацията в Архангелска област, равно на естествения радиационен фон за района. От \"Росатом\" също казват за изданието, че МААЕ няма пълномощия да се интересува от последиците от инцидента на 40 км западно от Северодвинск. \"Става дума за военни изпитания, а те не се измерват по скалата на МААЕ. С нея се категоризират инциденти на обекти, работещи с ядрени материали за цивилни цели\", казва говорителят Андрей Иванов. В разговор с \"Фонтанка\" той подчертава, че въпросният енергоизточник \"не представлява ядрен реактор, там не е имало верижна реакция, става дума за радиоизотопен термоелектрически генератор, или по-просто казано, за батерийка\". Но когато разговорът преминава към това дали има радиационно замърсяване на морето, той отказва коментар, защото ракетните изпитания са организирани от отбранителното министерство. Районът на полигона във водите срещу село Ньоноска е закрит за корабоплаване за 1 месец и по неофициални данни там се намира кораб, специализиран в събиране и почистване от радиоактивни отломки. Днешната евакуация на селото бе отменена снощи няколко часа след като бе разгласена от местните медии. (\"Дневник\")", "date": "2019.08.14", "title": "\"Росатом\": Ядрената агенция на ООН няма пълномощия да проверява взрива"}
{"url": "https://www.faktor.bg/bg/articles/novini/svyat/nov-trus-v-yugoiztochna-aziya", "text": "Земетресение с магнитуд 3,8 по Рихтер бе регистрирано днес в окръг Денизли в Югозападна Турция, съобщи CNN. Епицентърът на земетресението, регистрирано в 14.29 ч., е бил в района на град Чардак. Трусът е бил на дълбочина 11,5 километра. Засега няма информация за пострадали при труса. Това е поредното земетресение, регистрирано в района след силния трус с магнитуд 6 по Рихтер в съседния град Бозкурт, пише БТА. Близо 100 души бяха ранени при земетресението в Бозкурт (на 8 август), редица сгради се срутиха, материални щети бяха нанесени на стотици къщи в окръга. Прочети още на: https://www.dnes.bg/notifikacii/2019/08/14/zemetresenie-pak-raztrese-turskiia-okryg-denizli.419662", "date": "2019.08.14", "title": "Нов трус в Югоизточна Азия"}
{"url": "https://www.faktor.bg/bg/articles/protestite-v-honkong-sa-tsvetna-revolyutsiya", "text": "Продължаващите протести в Хонконг са \"цветна революция\", насочена към дестабилизиране на местното правителство и \"връщане на града обратно в западния свят\", написа близкият до правителството в. \"Глобъл таймс\" в редакционна статия, цитирана от ДПА. \"Китайското правителство никога няма да позволи естремистката опозиция и Западът да привлекат Хонконг в антикитайския лагер, нито ще позволи на града да изпадне в продължителен хаос, или да стане база на Запада за разрушаване на устоите на политическата система на Китай\", отбелязва вестникът. Според изданието вчера един от журналистите му е бил нападнат на летището от протестиращи, които след това попречили на спешната помощ да стигне до него. Таблоидът осъди случая, който беше потвърден от правителството на Хонконг, и нарече протестиращите професионално подготвени \"нарушители на обществения ред\". Китайската служба по въпросите на Хонконг осъди и нарече \"полутерористични действия\" протестите на хонконгското летище и потвърди подкрепата си за местните власти за сурови наказания на отговорните на фона на задълбочаваща се криза в контролирания от Китай град, предаде \"Ройтерс\". Службата по въпросите на Хонконг и Макао също категорично осъдиха нападението срещу журналист на в. \"Глобъл таймс\" и пътник на летището в белязаните от насилие протести. Летището на Хонконг днес поднови работа, като промени графика на стотици полети, прекъснати през последните два дни, в които протестиращи влязоха в сблъсък с полицията. /БТА", "date": "2019.08.14", "title": "Държавна медия в Китай: Протестите в Хонконг са \"цветна революция\""}
{"url": "https://www.faktor.bg/bg/articles/novini/balgariya/dvizhenieto-po-struma-ostava-ogranicheno-i-v-sledvashtite-dni", "text": "Движението по моста при 62-ри км на АМ \"Струма“ край Дупница остава ограничено и в следващите дни, съобщиха от Агенция \"Пътна инфраструктура“. Днес екип от специалисти на Института по пътища и мостове в Агенция \"Пътна инфраструктура“ и на строителя направиха оглед на съоръжението, което беше обхваното от пожара в предприятието за преработка и изкупуване на вторични суровини в близост до автомагистралата на 13 август. Обследвани са стълбовете на съоръжението, ригели, фуги, греди и лагери. От пожара са засегнати 13 колони, от които 5 сериозно, 2 ригела, 3 греди, отводнители и няколко лагера на моста. Констатацията на експертите е, че части от моста и двете платна са силно засегнати от пожара и с оглед безопастността на движение е задължително спиране на трафика. Преди да започнат спешните аварийно-възстановителни дейности е необходимо да се направи обстойна оценка на състоянието на моста и допълнителни проучвания с цел поетапното възстановяване на движението, е становището на специалистите.  След като има точна количествено-стойностна сметка за необходимите ремонтните работи АПИ ще предяви иск към собственика на предприятието, направил нерегламентираното сметище и предизвикало пожара. Днес Агенция \"Пътна инфраструктура“ внесе сигнал в Районна прокуратура - Дупница срещу собственика на цеха. В него се посочва, че под моста на АМ \"Струма“ при 62-ри километър неправомерно са били струпани леснозапалими отпадъци. В сервитута на пътя, включващ според Закона за пътищата проекцията на съоръжението плюс два метра ограничителни ивици от двете му страни, е забранено депонирането на отпадъци.  Преминаването в участъка от АМ \"Струма“ между п. в. \"Дупница“ и п. в. \"Бобошево“ остава ограничено в двете посоки. Трафикът се пренасочва по обходен маршрут от п. в. \"Дупница“ по път I-1 (E-79) до п. в. \"Бобошево“ на АМ \"Струма“ и обратно.  По разпореждане на председателя на Управителния съвет на Агенция \"Пътна инфраструктура“ Георги Терзийски на директорите на всичките 27 областни пътни управления в страната е разпоредено до 23 август да извършат обход на всички съоръжения за наличие на нерегламентирано използване на пространството под съоръженията и прилежащия сервитут.", "date": "2019.08.14", "title": "Движението по Струма остава ограничено и в следващите дни"}
{"url": "https://www.faktor.bg/bg/articles/norvegiya-potvardi-che-nyama-opasnost-ot-radiatsionniya-pik-v-severodvinsk", "text": "Краткосрочният пик на радиация след инцидента на военен полигон в Архангелска област няма никакви последици за здравето на жителите на град Северодвинск. Повишените нива са били до 20 пъти над фоновата радиация за мястото и са се задържали около 30 минути, съобщи днес норвежката Агенция за радиационна и ядрена безопасност (DSA), цитирана от \"Дневник\". Натовската страна от десетилетия следи внимателно случващото се в северозападните части на бившия СССР и Русия и активността в крайбрежните води и Северния ледовит океан. Морският полигон, където на 8 август стана експлозията на ракетен двигател, се намира на поне 1000 км по въздушна линия от границата с Норвегия. Цитирайки данните на властите в Северодвинск и на руския хидрометеорологичен институт, от DSA заявяват, че подобно увеличение не би трябвало да има никакви последици за здравето на местните жители. Проблеми би имало само ако в краткия пик радиацията беше над 1000 пъти нормалния фон. \"Но DSA досега не е засичала такива равнища, а и ние следим руските станции за наблюдение, които изпращат информация до центъра за данни на Европейската комисия. Резултатите не показват отклонение от нормата 24 часа след инцидента.\" На 9 август - ден след взрива, в съобщението на DSA бе посочено, че шестима пострадали получават лечение след високи дози радиация. Тогава също се казваше, че нито норвежки, нито други европейски или руски датчици, до които агенцията има достъп, показват повишена радиоактивност.", "date": "2019.08.14", "title": "Норвегия потвърди, че няма опасност от радиационния пик в Северодвинск"}
{"url": "https://www.faktor.bg/bg/articles/14-godishen-prebi-pensioner", "text": "Полицията задържа 14-годишен младеж за нанасяне на побой над 70-годишен мъж. Това съобщиха от пресцентъра на МВР в Плевен. Сигналът за побоя е подаден около 8:20 часа вчера в полицията в областния град.  Служителите на реда установили, че 14-годишен е влязъл в необитаема къща в града, но бил забелязан от 70-годишен съсед. Когато възрастният човек му направил забележка, непълнолетният го ударил с лопата и кол и избягал. Пострадалият е без опасност на живота, транспортиран е за оказване на медицинска помощ. Извършителят е установен в дома си и задържан с полицейска мярка за срок до 24 часа. Образувано е досъдебно производство. Уведомен е прокурор. Продължава работа разследващ полицай.", "date": "2019.08.14", "title": "14-годишен преби пенсионер с кол и лопата в Плевен"}
{"url": "https://www.faktor.bg/bg/articles/ogromno-kolichestvo-narkotitsi-i-orazhiya-v-garazh-v-stolichen-kvartal", "text": "Огромно количество наркотици и оръжия са намерени в гараж в софийския квартал \"Манастирски ливади\". Гаражът е бил нает от един от участниците в организираната престъпна група, която ГДБОП разкри миналата седмица.  Наемателят е един от все още издирвани у нас и в чужбина членове на организираната престъпна група, действала над две години на територията на страната. По делото са повдигнати обвинения на 33-ма души. Само 7 са в ареста.  В гаражната клетка се е ползвала като склад за наркотици и място за разфасоване. Дрогата е доставяна \"на едро\" в различни опаковки, чували, сакове. Количеството и стойността на намерените наркотици все още се установяват. От прокуратурата съобщават и за намерени електронни везни, вакуумираща машина, предпазно облекло и 4 тефтера със счетоводството на групата.", "date": "2019.08.14", "title": "4 тефтера със счетоводство на разкритата наркогрупа, оръжия и дрога откриха в столичен гараж"}
{"url": "https://www.faktor.bg/bg/articles/krazhbite-v-stolichnite-zhilishta-sa-mezhdu-8-i-11-ch", "text": "Голям процент от кражбите в софийските жилища се случват в интервала 8 – 11 ч. преди обяд, съобщава Марио Киричков пред БТВ. Причината това да е най-предпочитания времеви диапазон е лисата на голямо движение на хора. Работещите вече са на работа, а тези с нощни смени, са се прибрали и почиват. Няма кой да види и да сигнализира за кражбите. Според служителя на столичната криминална полиция Марио Киричков, предпочитани са пари, битова техника и бижута. За влизане апашите използват специален шперц, но не рядко разбиват ключалката на жилището. В последно време се промъкват и през отворени балконски врати и прозорци. Обикновено наблюдават жилището няколко дена, за да се запознаят с навиците и дневния график на живеещите в него и да съставят план. Обикновено жена звъни на входния звънец, за да е сигурно, че няма никой в жилището. За съседите също се проверява. След това действат. Достатъчни са им 3-4 минути и са в дома. Ако не им се получи с отварянето, купуват такъв модел брава и правят опити, след което се връщат достатъчно добре подготвени.", "date": "2019.08.14", "title": "Кражбите в столичните жилища най-често стават между 8 и 11 ч."}
{"url": "https://www.faktor.bg/bg/articles/kamerite-po-patishtata-shte-sa-dokazatelstvo-v-sada", "text": "Шофьорите в България не спазват ограниченията за скоростта по пътищата, обикновено намаляват преди стационарните камери, тъй като се знаят. По-добър ще бъде ефектът при отсечка \"средна скорост\", защото контролът ще бъде много по-голям, отколкото с камерата. Промените са налагат, тъй като една от основните причини за тежките ПТП-та е завишената скорост, каза в Пловдив главният секретар на МВР главен комисар Ивайло Иванов, предаде Дарик. Към момента вече има изградени две отсечки за измерване на средна скорост и въпрос на време е да получат лиценз от българския институт по метрология за стандартизиране на измервателните уреди, уточни главен комисар Христо Терзийски, директор на Главна дирекция \"Национална полиция\". По думите му eдната е на третия тунел на АМ \"Люлин\", а втората е на пътя Пловдив - Карлово. С лицензирането на камерите, всички заснети от тях нарушения ще бъдат безапелационно приемани като доказателство в съда, ако някой реши да обжалва, каза още той и добави, че в момент на разработка са други две отсечки - на пътя Русе-Бяла и в района на село Микре. По данни на Главна дирекция \"Национална полиция\", изнесени от комисар Росен Рапчев, за първите 7 месеца на тази година на територията на страната са станали общо 3564 катастрофи с 318 загинали и 4505 ранени.  Според статистиката това е 185 ПТП-та по-малко в сравнение със същия период на миналата година. Най-голям е броят на загиналите в големите градове, сред които са София (41), Пловдив (34) и Варна (29), подчерта Рапчев. Като най-вероятна причина е нарушение на водача на МПС-то, следват пешеходецът и пътните условия.", "date": "2019.08.14", "title": "Камерите по пътищата ще са доказателство в съда"}
{"url": "https://www.faktor.bg/bg/articles/sdvr-s-pozitsiya-do-vss-za-ivan-geshev", "text": "Директорът на Столичната дирекция на вътрешните работи (СДВР) Георги Хаджиев също подкрепи Иван Гешев за главен прокурор на Република България, съобщиха от пресцентъра на Върховна касационна прокуратура.   В съобщението се казва само: \"Позиция от директора на СДВР относно решението на Прокурорската колегия на ВСС за номинирането на г-н Иван Гешев за участие в процедурата по избор на нов главен прокур на Република България\" и е публикувано факсимиле от писмото на Хаджиев.   Ето цялата позиция:   В качеството ми на директор на Столична дирекция на вътрешните работи, изразявам положителната си позиция относно решението на прокурорската колегия на Висшия съдебен съвет за номиниране на господин Иван Гешев за участие в процедурата по избор на нов главен прокурор на Република България.   Столична дирекция на вътрешните работи осъществява ползотворно сътрудничество с Прокуратурата на Република България и г-н Гешев в качеството му на неин представител, като считам, че същият притежава необходимите професионални и нравствени качества за изпълнение на длъжността главен прокурор.", "date": "2019.08.14", "title": "СДВР излезе с позиция до ВСС за номинацията на Иван Гешев"}
{"url": "https://www.faktor.bg/bg/articles/poreden-zapor-na-smetkite-na-obshtina-velingrad-tozi-pat-za-nad-7-mln-lv", "text": "Пореден запор на сметките на Община Велинград е потвърден от Окръжния съд в Пазарджик, този път - на стойност над 7 милиона лева. От ведомството напразно се опитват да обжалват наложената от частен съдия-изпълнител възбрана върху вземания на местната хазна от 34 фирми, повечето от които - собственици на големи хотели в града и околни селища. Целта е да се върне дълг към комуналната фирма „Еко-Титан“, към която директно да отиват събраните средства. Мотивите на общината да атакува запора са, че той е незаконосъобразен, тъй като размерът на вземанията не е конкретизиран.  Освен това постъпленията от местни данъци са несеквестируеми - те служат за финансиране на бюджетно субсидираните дейности. Оказва се обаче, че в законодателството е предвидено изключение при принудително изпълнение на публични задължения, какъвто е и този случай, пише dariknews.bg. Запори не могат да се налагат само върху държавни субсидии, каквито съдия-изпълнителят не е запорирал. Решението на окръжните магистрати е окончателно.", "date": "2019.08.14", "title": "Пореден запор на сметките на Община Велинград - този път за над 7 млн. лв."}
{"url": "https://www.faktor.bg/bg/articles/mazh-proizvede-izstrel-na-metrostantsiya-serdika", "text": "Сигнал за инцидент в района на метростанция „Сердика“ е получен малко след 18 часа днес, съобщиха от МВР. На място полицаите са установили, че докато тичал да хване влакчето, 19 – годишен служител на охранителна фирма, изпуснал законно притежавания си газов пистолет, който произвел изстрел. Няма пострадали. При огледа пистолетът е открит паднал на линията на мотрисата. На мъжа ще бъдат наложени санкции, свързани с неправилното съхранение на оръжие.", "date": "2019.08.14", "title": "Мъж произведе изстрел на метростанция \"Сердика\""}
{"url": "https://www.faktor.bg/bg/articles/novini/svyat/-nezavisimaya-gazeta-rusiya-ne-vyarva-v-prividnata-loyalnost-na-erdogan", "text": "Въпреки привидната лоялност на Реджеп Тайип Ердоган към руските власти и дори заиграването с тях (купуването на руските зенитно-ракетни системи С-400, строителството на АЕЦ Аккую, на газопровода \"Турски поток\" и т. н.), сегашното турско ръководство остава от другата страна на барикадите в Сирия, както и при други регионални конфликти, пише вестник „Независимая газета“. Най-ясно това се проявява в Сирия, където Анкара чрез въоръжената опозиция и радикалните ислямистки групировки води прокси-война срещу правителството на Башар Асад и Руската федерация. Само през последните дни от намиращата се под контрола на турските въоръжени сили зона за деескалация в Идлиб в Северозападна Сирия бойците от терористичната групировка Хаят Тахрир аш Шам неведнъж обстрелваха от ракетни установки и безпилотни самолети позиции на правителствените войски и руската авиобаза Хмеймим. По съобщения на министерството на отбраната на Русия тези атаки са били успешно отблъснати. Ислямистите са предприели няколко едновременни нападения с подкрепата на танкове и артилерия срещу позициите на правителствените войски в този район. Както неведнъж са съобщавали независими източници, оръжие и боеприпаси за бойците се доставят от територията на Турция под контрола на военните й и на специалните й служби. Не по-малко агресивно се държи Ердоган в други райони в Северна Сирия. Под предлог активизиране на борбата срещу терористичните групировки турските власти извършиха в северните райони на Сирия две военни операции - \"Ефратски щит\" и \"Маслинова клонка\". Както се очакваше, обекти на тези атаки станаха не бойците от Джебхат ан Нусра или \"Ислямска държава\", а кюрдските бойци и мирни жители в района на Африн. Турските войски създават от редиците на опозиционно настроените спрямо Асад сирийци нови органи на властта на регионално и общинско ниво, спецслужби и полиция на окупираните земи. Също така тук се създава т. нар. армия на бъдеща Сирия (Сирийската свободна армия). Ердоган не крие плановете си за разширяване на този турски плацдарм за сметка на придвижването на турските войски по-нататък в Североизточна Сирия до границата с Ирак. И макар формално Анкара заедно с Москва и Техеран да продължава да се придържа към договореностите от Астана за мирно разрешаване на сирийския конфликт, всъщност Ердоган води двойна игра. Същността й се състои в това не само да се запазят силите на въоръжената опозиция и радикалните ислямистки групировки в Северна Сирия, но и да се създадат условия за идване на власт в Дамаск на протурско правителство на арабското сунитско мнозинство. За Ердоган не е важно по какъв начин - военен или мирен, ще бъде отстранен от власт Асад и неговият алауитски проирански клан. Той е сигурен, че лоялните на Турция 65 процента араби сунити и 5-7 процента туркмени в Сирия рано или късно ще доведат на власт свои представители и не е изключено, че начело на тях ще бъдат \"Мюсюлмански братя\". Предвижда се 10 процента от кюрдите и други национални малцинства да заемат неутрална позиция, а 13-15 процента от арабите алауити и шиити едва ли ще могат съществено да повлияят на изхода на всеобщите демократични избори за нов парламент и президент. Въпреки че Либия се намира далеч от турските граници, и там Анкара опитва да се намеси във вътрешния въоръжен конфликт. Според съобщения на представители на военното командване на либийската армия под командването на маршал Халифа Хафтар турски военни участват в боевете за столицата Триполи на страната на правителството на националното съгласие на Файез Сарадж. Голям ущърб на настъпващите в Триполи войски нанасят турските безпилотни самолети. На 26 юли 2019 г. турският безпилотен самолет Bayraktar TB2 нанесе ракетен удар по контролираната от военните авиобаза Ал Джуфра, при което бяха унищожени два украински военно-транспортни самолета Ил-76 с оръжия на борда. Твърди се, че тези военни доставки са се извършвали от Обединените арабски емирства, чието ръководство поддържа маршал Хафтар. Военното командване заяви за готовност в отговор да унищожава всички турски въздушни и морски цели (самолети и кораби), които нарушат либийската държавна граница. Руското ръководство официално заявява, че има неутрална позиция към последните събития в Либия и призовава другите страни да не се намесват в този вътрешнолибийски конфликт. Трябва да се има предвид обаче, че офицерът и бивш съратник на Муамар Кадафи Хафтар е завършил висшите офицерски курсове \"Изстрел\" в СССР, а през 1983 г. е присъствал на курсове във военната академия \"М. В. Фрунзе\" и както много арабски висши офицери от онова време прилично знае руски език. На 11 януари 2017 г. по покана на руски моряци той посети самолетоносача \"Адмирал Кузнецов\" и по време на видеоконференция с руския министър на отбраната Сергей Шойгу обсъди проблемите, свързани с борбата срещу тероризма в Близкия изток. В началото на 2018 г. Хафтар посети Москва и води преговори с министъра на отбраната Сергей Шойгу и с началника на Генералния щаб на руските въоръжени сили Валерий Герасимов. Поради тази причина идването на власт в Либия на маршал Хафтар най-вероятно би било възприето положително в Москва. И тук Ердоган се оказа от другата страна на фронта по отношение на Русия. Ако към това се добави и неговата явно антируска политика и реторика в постсъветското пространство, маската на приятел на Москва окончателно ще падне. В конфликта в Нагорни Карабах Анкара оказва военна помощ на Баку и по всякакъв начин подстрекава Илхам Алиев към военен начин за решаване на проблема. Продължаващата блокада на Армения от страна на Турция също не допринася за засилването на регионалната сигурност. Русия в рамките на Минската група на ОССЕ и самостоятелно се стреми да не допусне ескалация на въоръжения конфликт близо до границите си. Също така Турция въвлича Азербайджан и Грузия към сътрудничество с НАТО (превъоръжаване според натовските стандарти, съвместни учения, маневри, подготовка на кадри и т.н.). Турция също така сключи споразумения с Украйна за военно и за военно-техническо сътрудничество, подкрепя претенциите й за Крим и военните действия в Новорусия. Ердоган се изявява на форуми на кримско-татарската и черкезката общности в Истанбул и призовава за възстановяване на историческата справедливост, т.е. подкрепя сепаратистките, националистически движения на емигрантите от Русия. По този начин, както се очакваше, Ердоган се оказа ненадежден партньор на Русия за решаването на сирийския конфликт и други проблеми, свързани с регионалната сигурност. Нахлуването на турските войски в Сирия доведе до създаване на мощен антиправителствен анклав в северозападната част на страната и \"нивелира\" всички мирни инициативи на Русия. Ердоган също така опитва да спекулира с възникналите противоречия между Русия и Запада, за да получи някакви едностранни преференции и изгоди за себе си от тези държави и за да укрепи личната си власт в своята страна. /БТА/ Прочети още на: https://www.dnes.bg/index/2019/08/13/erdogan-loialen-kym-ruskite-vlasti-ili-nenadejden-partnior.419506", "date": "2019.08.14", "title": "\"Независимая газета\": Русия не вярва в привидната лоялност на Ердоган"}
{"url": "https://www.faktor.bg/bg/articles/novini/svyat/gartsiya-poluchi-evropeyska-pomosht-za-pozhara-v-evbeya", "text": "Гърция получи европейска помощ за справяне с мащабния пожар в Евбея. Хората са евакуирани и няма опасност да пострадат, съобщават гръцките власти. Продължава борбата с огнената стихия в Гърция. На остров Евбея горят борови гори, но къщите са спасени. С булдозери направиха защитен ров около селата и спряха огъня в тази посока. Жителите са евакуирани, туристите напуснаха още в началото на пожара. Няма пострадали хора. Огнеборците, които са на мястото, казаха, че “там е истински ад“. От гъстия пушек няма видимост, трудно се диша. Силният вятър непрекъснато променя посоката на огъня. Облак дим достигна дори до Атина. Над 500 са огнеборците на мястото. Атакуват стихията и по въздух със самолети. Гърция поиска помощ от Европейския механизъм по гражданска защита. Италия изпрати два самолета, които вече гасят над Евбея. Очакват помощ и от други европейски страни. За едно денонощие 54 пожара се запалиха в Гърция, съобщават от Гражданска защита. Пожарните огнища са частично или напълно овладени, но вятърът ги разпалва отново. Днес за пети пореден ден температурите достигат 40 градуса, но на места вятърът утихва.", "date": "2019.08.14", "title": "Гърция получи европейска помощ за пожара в Евбея"}
{"url": "https://www.faktor.bg/bg/articles/novini/svyat/operata-v-san-frantsisko-otmeni-kontsert-s-uchastieto-na-plasido-domingo-obvinen-v-seksualen-tormoz", "text": "Операта в Сан Франциско отмени планиран за 6 октомври концерт с участието на Пласидо Доминго след публикация на Асошиейтед прес, основаваща се на твърденията на няколко жени, че са пострадали от сексуален тормоз и неуместно поведение от страна на звездата. Концертът трябваше да отбележи 50-годишното сътрудничество на Доминго с трупата на операта. В изявление ръководството на оперния театър отбелязва, че макар описаните случаи да нямат нищо общо със Сан Франциско, трупата държи на политиката си на нетърпимост към сексуалния тормоз и изисква от всички свои членове да се придържат към най-високите стандарти на професионално поведение. По-рано Симфоничният оркестър на Филаделфия оттегли поканата си към Доминго да участва в концерт, планиран за 18 септември. Вчера операта в Лос Анджелис, чийто генерален директор Доминго е от 2003 г., обяви, че ще наеме външен адвокат да проучи обвиненията срещу звездата. В изявление, разпространено от АП, 78-годишният певец определя обвиненията като дълбоко смущаващи и представени неточно. Той заявява също, че всичките му контакти и взаимоотношения са били винаги плод на взаимно съгласие.", "date": "2019.08.14", "title": "Операта в Сан Франциско отмени концерт с участието на Пласидо Доминго, обвинен в сексуален тормоз"}
{"url": "https://www.faktor.bg/bg/articles/padna-chast-ot-kriloto-na-patnicheski-samolet-s-300-dushi-na-borda", "text": "Китайски пътнически самолет принудително се върна на летище Кенеди в Ню Йорк, след като част от крилото му се откъсна. Машината Boeing 777-300 на авиокомпания China Eastern превозвала 300 души от Ню Йорк до Шанхай. При излитане част от крилото на самолета се откъснало и паднало на земята.", "date": "2019.08.14", "title": "Падна част от крилото на пътнически самолет с 300 души на борда"}
{"url": "https://www.faktor.bg/bg/articles/novini/balgariya/danachni-zapechataha-25-targovski-obekta-po-severnoto-chernomorie", "text": "От началото на юли до средата на август са запечатани временно 25 търговски обекта по Северното Черноморие, сред които бензиностанция, СПА център, ресторанти, съобщиха от пресслужбата на НАП - Варна. Общият брой на съставените актове е 142. От тях 35 са за неиздаване на касов бон, 91 - за установена разлика в касовата наличност и 5 за липса на фискално устройство. Търговците, заловени, че не издават касова бележка, са наказани и с временно запечатване на обекта им за срок от 2 седмици. Общият брой на извършените проверки по Северното Черноморие е повече от 2 300. Под физически контрол са поставени 20 високооборотни заведения за обществено хранене и дискотеки. След началото на проверките в един от ресторантите оборотът се е покачил почти двойно. За месец и половина данъчните са направили 242 проверки на хотели и къщи за гости. Съставени са два акта. Публичните изпълнители от дирекция \"Събиране\" са посетили и взели парите от касите на 62 обекта, като са внесли в бюджета над 90 000 лева. Мярката се предприема срещу търговци с просрочени задължения.", "date": "2019.08.14", "title": "Данъчни запечатаха 25 търговски обекта по Северното Черноморие"}
{"url": "https://www.faktor.bg/bg/articles/novini/svyat/zhegite-sa-ubili-23-dushi-v-yaponiya-za-edna-sedmitsa-13-000-sa-v-bolnitsa-s-toplinen-udar", "text": "Най-малко 23-ма души са починали, а близо 13 000 са приети в болница с топлинен удар през изминалата седмица в Япония, съобщи БТА. През изминалите седем дни в страната заради топлинен удар са хоспитализирани общо 12 751 души. Опасни жеги: Температурите ще достигнат до 40 градуса Цяла Япония остава в плен на изтощителни горещини. В много райони температурата достига 39 градуса по Целзий. Повечето от починалите и пострадалите са възрастни хора, които често не включват климатиците в дома си, за да правят икономии. Властите призовават хората да носят шапки, да пият повече течности и да не стоят дълго време на слънце. Миналата година поради горещата вълна и рекордно високите температури в Япония починаха над 150 души, а десетки хиляди попаднаха в болница.", "date": "2019.08.14", "title": "Жегите са убили 23 души в Япония за една седмица, 13 000 са в болница с топлинен удар"}
{"url": "https://www.faktor.bg/bg/articles/novini/svyat/balgarin-se-samoubi-v-italianski-zatvor-arestuvali-go-za-krazhba-na-telefon", "text": "33-годишен българин е намерен мъртъв в килията си в затвора на град Пескара, съобщи местното издание ”Чентро”, цитирано от \"24 часа\". Според него най-вероятно българинът се самоубил, докато другите спели през нощта. Той бил открит безжизнен на 12 август сутринта. Българинът бил преместен в затвора на Пескара, област Абруцо, преди два месеца. Преди това той се намирал в римски затвор. Според в.”Чентро” бил наркоман. Той бил арестуван в Рим след кражба с негов съучастник на мобилен телефон пред гара „Остиенсе”. Българинът бил забелязан от карабинерите, тъй като се опитал да избяга със съучастника си алжирец, който го чакал с мотор. Арестът на българина бил потвърден и той бил пратен в затвора, така както и алжирецът. Самоубилият се имал и други прецеденти, свързани с обири, чрез които си набавял пари за дрога. Неотдавна обаче той казал на адвоката си Лука Пелегрини да отиде в комуна за наркомани. Трябвало да излезе от затвора догодина.", "date": "2019.08.14", "title": "Българин се самоуби в италиански затвор, арестували го за кражба на телефон"}
{"url": "https://www.faktor.bg/bg/articles/borisov-az-stroya-magistralite-nyama-da-hodya-da-gi-pazya-posle-ot-pozhari", "text": "Премиерът Бойко Борисов инспектира строителните дейности на АМ ''Хемус'' в присъствието на зам.-министъра на регионалното развитие и благоустройството Николай Нанков и финансовият министър Владислав Горанов. ,,Когато стане готово, всички викат \"лесно\". Ябланица вече я асфалтират, мантинелите слагат до две седмици, както и маркировките. Това, ако е било лесно, да го бяха направили комунистите'', заяви Борисов, докато наблюдаваше докъде е стигнал строежът на магистралата. ,,Гледай какво чудо! И това ще бъде 200 метра мост'', възкликна премиерът и заръча на строителите ''да действат с всички сила''. ,,Искам да благодаря на археолозите, с които се разбираме. Хем строим, хем разкриваме красотите, хем има работни места. Плащаме редовно и се движим в срок'', каза Борисов и добави, че поисканото от археолозите удължение на срока с два месеца ще бъде уважено. В изходната част на трасето има два обекта с археологически разкопки, по които работят специалистите от Националния археологически институт с музей при БАН. Те проучват фрагменти от 5000 години преди новата ера (ранния халколит и ранножелязната епоха). Според анализа на експертите единият обект се нуждае от по-подробно изследване, което ще продължи около два месеца. Много бързо ще бъде отстранено това, което е на АМ ”Струма“. В момента се извършва обследване, проверяват се основите на моста за компрометирани елементи. Хората, които са разрешили да се строи незаконно отдолу, ще си понесат отговорност\", заяви премиерът в отговор на журналистически въпрос за състоянието на магистралата след пожара.   ”Заместник-министър Николай Нанков беше през нощта там. Много бързо ще се справим. Има прокурори, да им повдигат обвинения, да ги вкарват в затвора. Аз строя, няма да ходя и да ги пазя после. В момента се прави обследване, използва се т.нар. прострелване на колони, проверяват се дали вътре армировката е компрометирана, други елементи. Много бързо ще направят реорганизация на движението и ще се справят“, каза Бойко Борисов.  Министър-председателят коментира и погрома в столично заведение, той посочи, че вече има няколко арестувани. ”Няколко вече са арестуваните, всички са с повдигнати обвинения, арестуват се по най-бързите процедури да се вкарат в затвора. Всички издирвачи са на улицата, един по един ще ги изловят бързо“, добави Бойко Борисов. Премиерът изтъкна още, че полицията не спира да работи. ”Виждате какви складове с наркотици и с оръжия задържат. Сега има и много интересна реализация във Варна, как крият нелегален алкохол за курортите“, заяви Бойко Борисов.", "date": "2019.08.14", "title": "Борисов за пожара на АМ \"Струма\": Виновните да ги вкарат в затвора,  аз строя, няма как и да пазя"}
{"url": "https://www.faktor.bg/bg/articles/novini/svyat/kabinniyat-personal-na-ryanair-gotvi-stachka-v-ispaniya-prez-septemvri", "text": "Синдикатите, представляващи кабинния персонал на нискотарифния авиопревозвач Ryanair в Испания обявиха днес планове за 10 дни на стачни действия през септември, предаде Ройтерс. Те настояват авиокомпанията да промени плановете си да затвори няколко свои бази в страната.  Профсъюзите обявиха в изявление, че планират да подадат официално уведомление за стачни действия за 1, 2, 6, 8, 13, 15, 20, 22, 27 и 28 септември, освен ако през идните дни превозвачът не направи отстъпки, пише БТА.  Синдикатите, представляващи персонала на Ryanair във Великобритания, Ирландия и Португалия също обявиха планове да стачкуват през идните седмици с искания, свързани с възнагражденията и условията на труд.", "date": "2019.08.14", "title": "Кабинният персонал на Ryanair готви стачка в Испания  през септември"}
{"url": "https://www.faktor.bg/bg/articles/novini/svyat/v-turski-rayon-spryaha-toka-za-12-ch-za-da-preletyat-shtarkelite", "text": "Жители на турския окръг Балъкесир останаха без ток в продължение на 12 часа, след като властите прекъснаха електрозахранването в името на безопасността на мигриращи щъркели, съобщава Анадолската агенция. Мярката бе взета, за да се предотврати смъртта на щъркелите, кацащи по далекопроводите с високо напрежение на път за Африка. Жители на местни общини, през които минава миграционният маршрут на птиците, уведомили властите за опасността. Екипи на електроразпределителната компания са се запознали на място със ситуацията и са взели решение да спрат временно електроподаването до отлитането на щъркелите, пише БТА. Това оставило без ток жителите на редица селища в района в продължение на 12 часа. Щъркелите, гнездящи в околията на град Съндъргъ, окръг Балъкесир, са се превърнали в запазена марка на района, а образът им се използва като туристическа емблема, казва кметът на Съндъргъ Екрем Яваш.", "date": "2019.08.14", "title": "В турски район спряха тока за 12 ч., за да прелетят щъркелите"}
{"url": "https://www.faktor.bg/bg/articles/otkriha-tyaloto-na-14-godishnoto-momiche-v-cherno-more", "text": "Намериха тялото на 14-годишното момиче, което изчезна в морето във Варна вчера. То е открито на около 600 метра на север от мястото, където изчезна, съобщи БТВ. През нощта акцията бе прекратена. Издирването беше подновено рано тази сутрин с катер. Включиха се и Военноморските сили.  Бурното море наложи спасителните екипи да се завържат с въжета, за да не бъдат завлечени. От Военноморските сили обясниха, че морето е с много дънни ями на дълбочина от 2 до 5 метра. Има и силно течение, което затрудни операцията. На всички плажове във Варна днес влизането в морето отново е забранено. Спасители обясниха, че в продължение на няколко дни флагът е бил червен. Те признават, че са безсилни, тъй като мнозина не спазват разпоредбите им и влизат в морето. От дълги години спасителите алармират за създаването на плажна полиция, тъй като те нямат правомощия да вадят насилствено хора от морето.", "date": "2019.08.14", "title": "Откриха тялото на 14-годишното момиче в Черно море"}
{"url": "https://www.faktor.bg/bg/articles/sled-zhegite-ni-ochakvat-buri-i-opasnost-ot-gradushki", "text": "Екстремален индекс за пожароопасност е в сила на места в 8 области на страната за 14 август. Това сочи справка на сайта на Националния институт по метеорология и хидрология (НИМХ). Индексът важи за областите: Плевен, Русе, Велико Търново, Ловеч, Бургас, Благоевград, Кюстендил и Перник. Екстремалният индекс означава, че са възможни бързо разпространяващи се много силни пожари с въвличане на дървесните корони. По-късно следобед от северозапад ще се заоблачи и привечер в крайните западни райони ще има краткотрайни валежи от дъжд с гръмотевици. Ще има условия за градушки. Ще духа слаб до умерен вятър от изток-югоизток, който вечерта в Северозападна България ще започне да се ориентира от северозапад. Максималните температури ще са между 33 и 38 градуса. Aтмосферното налягане ще се понижава и ще е по-ниско от средното за месеца. В планините ще е слънчево. Привечер от северозапад ще се заоблачи и в крайните западни райони ще има краткотрайни валежи от дъжд с гръмотевици. Ще духа слаб, по високите и открити части до умерен вятър от север-северозапад. Остава топло с максимална температура на височина 1200 метра около 27 градуса, на 2000 метра - около 20 градуса.", "date": "2019.08.14", "title": "След жегите ни очакват бури и опасност от градушки"}
{"url": "https://www.faktor.bg/bg/articles/sdvr-obyavi-za-izdirvane-dvama-mazhe-saprichastni-pogroma-v-sofiysko-zavedenie", "text": "(СДВР) обяви за издирване двама мъже, съпричастни към извършено престъпление в софийско заведение - Петър Атанасов Паунов и Веско Георгиев Стоянов (на снимките). След като влезли в обекта, те нанесли материални щети по част от мебелите и оборудването и се оттеглили в неизвестна посока.  Бившият шеф на Федерацията по кикбокс и муайтай Красен Кръстев е поръчителят на погрома в известния столичен ресторант \"Бесо\", съобщи Trfafficnews.bg. Той е задържан заедно с още един от преките извършители. Кръстев е съсобственик на заведението заедно с Емануил Лазаров. Според МВР основната версия за погрома са неуредени финансови взаимоотношения между двамата бизнес партньори. През целия вчерашен ден полицаите очакваха участниците в мелето сами да се предадат, беше привикан и активният криминален контингент. Следа от мъжете обаче все още няма.   Вчера главният секретар на МВР Ивайло Иванов съобщи пред журналисти в МС, че шестима са преките извършители на погрома. Двамата собственици на \"Бесо\" са разпитани, а Кръстев е задържан. Иванов подчерта, че подобни действия няма да се толерират и заяви, че поръчителите и извършителите на това деяние ще понесат последствията съгласно закона.", "date": "2019.08.14", "title": "СДВР обяви за издирване двама мъже, съпричастни с погрома в софийско заведение"}
{"url": "https://www.faktor.bg/bg/articles/ugasiha-pozhara-kray-dupnitsa-prodalzhavat-da-goryat-suhi-trevi-i-hrasti-v-posoka-balanovskiya-rid", "text": "Угасено е огнището на пожара в обект за вторични суровини в района на Дупница. Това съобщи за „Фокус“ говорителят на Областна дирекция на МВР – Кюстендил Катя Табачка. „Доугасяването продължава, като с вода се обливат балите с пластмасови отпадъци. Те са извадени от мястото, където бяха складирани в близост до автомагистрала „Струма“. В останалата част, където горят сухи треви и храсти в посока Балановския рид, се гаси фронт от около 200 – 300 метра. Там има два екипа на Районна служба „Пожарна безопасност и защита на населението“ – Дупница с 10 пожарникари и два екипа с 10 горски служители“, каза още тя. Катя Табачка подчерта, че няма опасност огънят да застраши живота или имотите на гражданите. „Фокус“ припомня: Около 18.00 часа на 13 август възникна пожар в района на Дупница. Огънят бе в обект за вторични суровини на изхода на Дупница в посока Благоевград. Четири пожарни екипа се отправиха на място. По-късно екипите станаха осем. Силното задимяване наложи да се затвори движението по магистрала „Струма“, като то бе пренасочено по Е-79. Заради огъня в района бе обявено частично бедствено положение със заповед на кмета на Община Дупница инж. Методи Чимев. То е със срок до 24.00 часа на 14 август 2019 година. Причината за обявяване на частичното бедствено положение е необходимостта от предприемане на неотложни аварийно-възстановителни дейности. Екипи на районните служби „Пожарна безопасност” и защита на населението” от Дупница, Самоков, Благоевград, техниката на ВиК - Дупница и Община Дупница, фирми с техника и зърнопроизводители с такава, както и десетки доброволци се включиха в гасенето. В действията срещу пожара се включиха и екипи на Областно пътно управление и на Министерство на регионалното развитие и благоустройството, за да установят какво е състоянието на основите на моста на автомагистрала „Струма“ и дали има компрометирани елементи. Засега няма информация за опасни газове над допустимото, очакват се резултатите.", "date": "2019.08.14", "title": "Изгасиха пожара в склада за вторични суровини край Дупница"}
{"url": "https://www.faktor.bg/bg/articles/mazh-se-udavi-kray-chernomorets-prodalzhavat-da-tarsyat-14-godishnoto-momiche-vav-varna", "text": "74-годишен мъж се е удавил край Черноморец вчера, а тази сутрин варненски водолази подновиха търсенето на изчезналото в морето 14-годишно момиче. Сигналът за давещ се мъж на плажа на къмпинг Черноморец е подаден около 17.05 часа. Спасители са го извадили, но въпреки предприетите реанимационни действия, той е починал. Смъртта на мъжа, който е на 74 години от Черноморец, е констатирана от екип на Центъра за спешна медицинска помощ. Междувременно акцията по издирването на 14-годишното момиче, изчезнало в бурното море на Централния плаж във Варна, бе възобновена. Условията обаче са тежки - морето е с много дънни ями с дълбочина от 2 до 5 метра, има и силно течение. Тийнейджърката отишла на плажа с група приятели вчера. Въпреки червения флаг децата влезли във водата. Спасителите успели да извадят едно от тях, но 14-годишното момиче потънало. Снощи тъмнината спря издирването.  \"Спасителите направиха това, което беше по силите им. Морето е много бурно. Вчера по целия плаж имаше проблеми. Никой не се съобразява с флаговата сигнализация. Хората влизат при червен флаг в морето и след това друг им е виновен. Това, което могат да направят спасителите, е да извикат хората да излязат. Къде са били тези родители през цялото време? Родителите се появиха около час и половина след инцидента. Тук има много хора постоянно. Тези деца са били без придружител \", заяви пред Нова телевизия Герон Люсовски, отговорен за спасяването на Централния плаж във Варна. За целия Централен плаж отговарят 26 спасители, а в района на Калните вани, където изчезна момичето, са шестима.", "date": "2019.08.14", "title": "Мъж се удави край Черноморец, продължават да търсят 14-годишното момиче във Варна"}
{"url": "https://www.faktor.bg/bg/articles/yuliyan-petrov-mnogobroynite-zadalzheniya-na-uchitelite-vodyat-do-otliv-na-interes-kam-profesiyata", "text": "„През последните години към учителската професия беше насочен голям обществен мониторинг, защото тя е свързана с едно качествено образование. Освен това тя беше подложена на едно допълнително натоварване от различни институции. Бумащината на системата все повече нараства и половината от времето на учителя е заето с различни задължения. Но тези многобройни задължения водят до отлив на интереса към учителската професия. Тази сигурна тенденция, започнала преди 10 години, ще продължи и занапред“. Това каза пред БНР Юлиян Петров, председател на синдикат „Образование“ към КТ „Подкрепа“. Като съществена грешка в реформата на образованието Петров посочи, че в центъра е бил поставен ученикът, а не учителят. „Ученикът е много важен. Но поставяйки го в центъра на водене на процесите, поставяйки системата под натиск от родителите, тогава стигаме до трудна ситуация“. Според Юлиян Петров парите няма да компенсират липсата на интерес към професията.", "date": "2019.08.14", "title": "Юлиян Петров: Многобройните задължения на учителите водят до отлив на интерес към професията"}
{"url": "https://www.faktor.bg/bg/articles/sklad-sas-100-kg-droga-i-avtomati-otkrit-v-sofiya-podozirat-che-e-na-rado-lanetsa", "text": "Антимафиоти са открили склад с над 100 кг различни наркотици и автомати в София. Подозират, че уникалното съоръжение е на люлинския силовак Радмил Ранов - Радо Ланеца, научи „24 часа“. „На атаките срещу прокуратурата ще отговорим по един начин – с работа. Независимо дали става въпрос за организирани престъпни групи, които тровят децата ни, както в случая, или за хора, които тормозят бабите и дядовците, майките и бащите ни в малките населени места. Поздравявам колегите от ГДБОП и Специализираната прокуратура за добрата работа по случая“, каза Гешев. Снимката на Радо Ланеца бе разлепена на листовки в София преди 3 г. под надпис: „Мъжете, които тровят децата ни“. Според източници на медията, количеството дрога в склада е смаяло разследващите. Освен наркотици и оръжия, ползвани за сплашване от бандата, антимафиотите са открили и т.нар. „счетоводни тефтери“ на групата. Бандата е търгувала дрога из цялата страна от поне 4-5 години, твърдят от разследването. С обвинения засега са 32 души. 25 от тях се издирват, сред които и сочените за лидери.", "date": "2019.08.14", "title": "Откриха склад със 100 кг дрога и автомати в София"}
{"url": "https://www.faktor.bg/bg/articles/novini/svyat/rekorden-broy-grazhdani-ot-es-rabotyat-vav-velikobritaniya-vapreki-prognozite", "text": "Рекорден брой граждани от ЕС работят във Великобритания, въпреки прогнозите, че мнозина ще бъдат разубедени от Брекзит, пише „Таймс“. Румънците и българите са с най-голям принос за това. През миналата година броят на работещите европейски граждани на Острова се е увеличил с около 88 хил. и то най-вече заради пристигането на повече хора от Източна Европа. А румънците и българите са в основата на този прилив на работна ръка. Според наличните данни около 423 хил. румънци и българи работят официално във Великобритания. Броят на работещите в Обединеното кралство европейци спадна чувствително веднага след референдума за Брекзит през юни 2016 г. , но тази тенденция не се запази дълго, коментира „Таймс“. Вестникът цитира професора по икономика от Кралския колеж в Лондон Джонатан Портъс, че въпреки че миграцията от ЕС бележи известен спад след референдума няма признаци за масово напускане на европейски граждани, а британският пазар на труда продължава да е в добро състояние, въпреки икономическата стагнация.", "date": "2019.08.14", "title": "Рекорден брой граждани от ЕС работят във Великобритания въпреки прогнозите"}
{"url": "https://www.faktor.bg/bg/articles/moskovskata-opozitsiyata-preminald-v-nastaplenie-pametnik-na-visotski-shte-e-sartseto-na-protesta-na-17-avgust-video", "text": "Московската опозиция премина в настъпление след отказа на столичното кметство и кмета Собянин да разрешат  митинг на 30 000 души в събота. \"Имаме право да се разхождаме из града си\", категорични са организаторите. На 17 август се планират шествия из целия център на Москва, съобщи LIVENEWS. Действията на протестиращите най-вероятно ще са съсредоточени около три паметника- на Владимир Висоцки , на Надежда Крупская и на Владимир Шухов. Във видеот се коментира  ситуацията в страната, беззаконието на силите за сигурност и  други събития от деня. Тук ще научите за реакцията на Кремъл и Путин на последните събития.  Президентът наистина изненада всички с реакцията си на действията на силите за сигурност срещу цивилни. Изказват се различни мнения относно митингите.", "date": "2019.08.14", "title": "Московската опозиция премина в настъпление, паметник на Висоцки ще е сърцето на протеста на 17 август (ВИДЕО)"}
{"url": "https://www.faktor.bg/bg/articles/borisov-pak-tragna-na-obikolki-iz-stranata-s-dzhipa", "text": "Премиерът Бойко Борисов пак тръгна на обиколки из страната с джипа си.  Този път министър-председателят вози кмета на Търговище д-р Дарин Димитров в колата си. Министърът на финансите Владислав Горанов също пътува с Борисов.Тримата отиват да посетят завод за стъкла в района.", "date": "2019.08.14", "title": "Борисов пак тръгна на обиколки из страната с джипа"}
{"url": "https://www.faktor.bg/bg/articles/sled-seriozni-promeni-v-razdela-za-komunisticheskiya-rezhim-ministar-valchev-odobri-uchebnitsite-po-istoriya-za-10-klas", "text": "Министърът на образованието и науката Красимир Вълчев одобри новите учебници по история за 10 клас, чието съдържание за периода на комунистическия режим, а в някои от тях и в раздела за историята на прехода, предизвикаха публичен скандал през месец юни тази година, научи  от МОН. „Издателствата реагираха положително на поисканите от нас промени и ги направиха. Въпреки че всеки един от нас желае учебниците да изглеждат още по-добре ние сме доволни от промяната, която се случи, защото тя е съществена”, коментира пред desebg.com днес министър Красимир Вълчев, потърсен от сайта за коментар. „Мога да кажа, че одобрените от мен учебници вече отговарят на духа на новата учебна програма, има ясно изразено отношение към комунистическия режим”, заяви още той. По думите му във всички учебниците е включена извадка от Закона за обявяване на комунистическия режим в България за престъпен. „Благодаря на всички, които помогнаха в този процес. Благодаря на фондация „Истина и памет”, на проф. Евелина Келбечева и журналиста Христо Христов за това, че ни сигнализираха за проблемите в съдържанието на учебниците, и че участваха активно в дебата”, отбеляза още министърът. „Благодаря и на доц. Даниел Вачков, директор на Института за исторически изследвания към БАН, за включването в процеса на извършване на необходимите промени в учебниците”, допълни той. Скандалът гръмна на 19 юни, когато desebg.com съобщи, че в повечето от петте учебници по история за 10 клас на издателствата „Булвест 2000”, „Анубис”, „Домино”, „Рива” и „Просвета” има съществени пропуски на важни факти и събития от периода 1944-1989 г., а на места са допуснати откровени манипулации. Сайтът публикува и позицията на фондация „Истина и памет”, с която неправителствената организация предния ден бе сезирала министъра на образованието и науката Красимир Вълчев за сериозния проблем. Фондацията пък съобщи, че е била информирана за пропуските в новите учебници от учители в страната. Тя организира и петиция за недопускане на учебници, подменящи истината за комунистическия период, която беше подкрепена от близо 4500 души. В последвалия разгорещен обществен дебат министър Вълчев и МОН получиха голяма подкрепа от редица граждански организации, общественици, историци, парламентарни и извънпарламентарни партии. На 25 юни министър Вълчев оповести, че няма да утвърди учебниците и поиска от издателствата да извършат определени промени в текстовете за периода 1944-1989 г. и след 1989 г. Този процес продължи близо два месеца до вчера, 13 август, когато МОН вече е приело, че съдържанието на учебниците отговаря на духа на новата учебна програма и министър Красимир Вълчев е разпоредил одобряването на петте учебници. За първи път от тази есен десетокласниците ще изучават периода на комунистическия режим с нови знания и термини. Това стана, след като през януари 2018 г. МОН прие нова учебна програма. В нея за първи път периодът 1944-1989 г. е представен за разглеждане в самостоятелен раздел с няколко урока. Досега в учебниците този период бе представен в един единствен урок, обхващащ историята на България след Втората световна война до днешни дни. Проблемът с липсата на адекватно изучаване на комунистическия режим привлече вниманието през 2013 г., когато социологическо проучване разкри тоталната липса на знание и информация за тоталитарната диктатура на БКП в младите поколения. През 2014 г. историкът проф. Евелина Келбечева от Американския университет в България инициира гражданска петиция за приемането на нова учебна програма по история, на чиято основа адекватно да се изучава комунистическия режим и неговите престъпления. Въпреки обещанията на предишни министри на образованието, едва при министър Красимир Вълчев бе приета нова учебна програма в началото на 2018 г. България е последната страна от Централна и Източна Европа, попаднала в съветския лагер след края на Втората световна война, в която се извършва подобна образователна реформа. Другите страни като Чехия, Полша, Румъния, Словакия, Унгария отдавна направиха това. Още през 2009 г. Европейският парламент прие резолюция на европейската съвет и тоталитаризма, в която призовава страните членки на съюза за смяната на старите учебни програми с нови, в които паралелно да се изучават трите тоталитарни режими на ХХ век – националсоциализма, фашизма и комунизма. Въпреки, че българският парламент подкрепи тази резолюция през същата 2009 г. новата учебна програма стана факт, едва през 2018 г. В резултат на нея трябваше да бъдат написани и нови учебници, в които да бъде представен периодът 1944-1989 г. с новите факти и събития, изяснени след краха на тоталитарното управление на БКП. Именно подмяната на духа на новата учебна програма в някои от учебниците доведе до проблема със спирането им и поисканите от МОН и извършени впоследствие корекции на определени текстове в тях.", "date": "2019.08.14", "title": "След сериозни промени в раздела за комунистическия режим министър Вълчев одобри учебниците по история за 10 клас"}
{"url": "https://www.faktor.bg/bg/articles/vmro-dobriyat-ni-rezultat-na-evroizborite-veroyatno-e-pritesnil-bsp-i-dps", "text": "ВМРО обжалва пред Върховния административен съд /ВАС/ Решение на Централната избирателна комисия. Те оспорват отнетото им право да излъчат свои представители при преговорите за сформиране на Общински избирателни комисии /ОИК/, които се полагат по квота от отминалите евроизбори. Въпросното решение 600-МИ/09.08-2019 г. на ЦИК е взето с гласовете на членовете ѝ, които са от квотата на ДПС и БСП. \"За пореден път става видно, че тези две формации открито саботират честния изборен процес и принципа на равнопоставеност на политическите партии\", смятат от ВМРО. \"Надяваме се ВАС да бъде обективен и да направи така, че да се спази закона, което не беше направено от страна на ЦИК\". Това заяви пред БНР депутатът от \"Обединени патриоти\" Юлиян Ангелов, който е организационен секретар на ВМРО. Той уточни, че по закон е разписано по какъв начин се разпределят квотите. По думите му дали ВМРО ще има представители в ОИК не е толкова важно, \"важното е да се спази законът\". Ангелов предположи, че добрият резултат на ВМРО на изборите за Европейски парламент вероятно е притеснило БСП и ДПС.  Той призова да се прави разлика между участието на ВМРО в коалиция \"Обединени патриоти\" и самостоятелно явяване на ВМРО на избори. \"Решението явно е взето, за да ощети ВМРО\", заключи той. Юлиян Ангелов коментира в предаването \"12+4\" по програма \"Хоризонт\", че шансовете на ВМРО да спечели общински кметове на предстоящите местни избори притеснява и леви и десни. Той уточни, че партията им има ограничение за коалиране единствено с партии на етническа основа - като \"Евророма\" и ДПС. Депутатът обяви, че имат готовност да издигнат свой кандидат за кмет на София. \"Обсъждаме няколко кандидатури\", добави той и уточни, че до началото на септември ще стана ясни кандидатите на ВМРО за местните избори.", "date": "2019.08.14", "title": "ВМРО: Добрият ни резултат на евроизборите е притеснил БСП и ДПС"}
{"url": "https://www.faktor.bg/bg/articles/naznachiha-plamen-georgiev-za-generalen-konsul-na-balgariya-van-valensiya", "text": "Правителството е назначило бившият председател на Комисията за противодействие на корупцията и отнемане на незаконно придобитото имущество (КПКОНПИ) Пламен Георгиев за генерален консул на България в испанския град Валенсия. Решението на Министерския съвет е било взето на закрито заседание преди седмица и вече е публикувано в Правителствената информационна система.", "date": "2019.08.14", "title": "Назначиха Пламен Георгиев за генерален консул на България вън Валенсия"}
{"url": "https://www.faktor.bg/bg/articles/eleonora-nikolova", "text": "Да бъде ли декриминализирана \"провокацията към подкуп\", както предлага кандидатът за главен прокурор Иван Гешев. Тази тема коментира в предаването \"12+4\" по програма \"Хоризонт\" на БНР Елеонора Николова - адвокат и бивш председател на БОРКОР.  \"Това е доста стара тема\", каза тя и припомни случая с Иван Славков и т.нар. \"продажба на олимпийски игри\". \"Има примери, как \"провокацията към подкуп\" - като СРС, може да бъде изключително полезно и ефективно в разкриването на тази престъпна дейност, която се развива на четири очи. Това е една сделка и при нея и даващият, и получаващият търсят своята изгода\", коментира Николова и добави: \"Нашата наказателна репресия твърде много се разглежда в политически контекст и много често се твърди, че употребата на едно или друго наказателно средство, на едно или друго обвинение, в крайна сметка има за цел да обслужи политически интереси. За мен е много важно да има много добре разписана нормативна база, която да не дава възможност за спекулации от едната или от другата страна\". По думите ѝ в делата на Европейския съд по правата на човека много ясно е казано, че за да се пристъпи към такова действие, трябва да бъде събрана оперативна информация, че лицето си служи с такива практики, че получава пари и ги получава не еднократно. \"Ясно е казано и какъв е разграничителният критерий между провокацията и действително реализираното деяние през оперативен работник, да кажем. Това е желанието да се вземат парите по собствена воля, т.е. мотивацията да бъде изградена в личността, която посяга към подкупа, а да не е резултат от провокацията\", обясни тя.  Според нея \"провокацията към подкуп\" е анахронизъм. \"Правото не е мъртва наука и тя трябва да е съзвучна с престъпленията, които са на дневен ред днес и сега в обществото. Аз бих адмирирала всяка една смислена, качествена и добре обмислена промяна\", каза в заключение Николова.", "date": "2019.08.14", "title": "Елеонора Николова: Провокацията към подкуп е анахронизъм"}
{"url": "https://www.faktor.bg/bg/articles/the-washington-post-vseki-peti-rusnak-iska-da-napusne-stranata-si", "text": "Резултати от скорошна анкета на Института за изследване на общественото мнение „Галъп“ попаднаха в заглавията на руските вестници, след като показаха, че рекордните 20% от гражданите на страната искат да я напуснат. Сред младите руснаци този показател се оказа още по-висок: във възрастовата група от 15 до 29 години боят на анкетираните, които признават, че искат да емигрират, е 44%, отбелязва американското издание The Washington Post, цитиран от \"Фокус\". Къде биха искали да отидат? Германия (15%) и САЩ (12%) са най-популярните дестинации, споменати в това проучване. Показателите, свързани с желанието за емиграция, и реалната емиграция, разбира се, не съвпадат, но получените данни показват широко недоволство в Русия от настоящото състояние на нещата в страната. Освен това младите хора изразяват недоволството си. Те бяха начело на неотдавнашните протести в Москва и поискаха независимите и опозиционни кандидати да бъдат допуснати до участие в местните избори през септември. Протестите в Екатеринбург през май доведоха до бързото завършване на строителството на църквата в един от парковете, разположени в центъра на града. Мащабните протести срещу пенсионната реформа през 2018 г. показаха широкото недоволство от социално-икономическите условия, както и трудностите на сегашния режим, свързани с нереализирането на очакванията на обществото. Въз основа на нашето изследване установихме, че връзките с хора, които живеят в друга държава или пребиваването известно време в чужбина – нещо, което се определя в изследването като „транснационални връзки“ – е добър показател за това дали млад човек иска да напусне от Русия и къде би искал да се установи. Подобни транснационални отношения позволяват да се правят интересни изводи за руската външна и вътрешна политика, което прави този анализ много важен - и недостатъчно обсъждани – характеристиките на руския политически пейзаж. В Берлин, Центърът за източноевропейски и международни изследвания (Zentrum fϋr Osteuropa- und internationale Studien - ZOiS) през 2018 г. проведе проучване, фокусирано върху млади хора на възраст от 16 до 34 години. В онлайн проучването участваха 2000 респонденти, живеещи в 15 града на Руската федерация с население от 1 милион или повече. Въз основа на метода на извадката, базиран на квотата, използвахме данни, получени в резултат на по-задълбочено проучване на руските потребители. Според ZOiS 54% от анкетираните са заявили намерението си да емигрират, а 50% от тях обмислят да се преместят в друга част на Руската федерация, 21% обсъждат преместване в една от страните на Европейския съюз, а 7% - в САЩ. Какво е известно за онези млади хора, които казват, че искат да напуснат Русия? Налице е значителна връзка със съществуващите транснационални връзки: предишен опит в емиграция, семейство или приятели в чужбина, пътуване в чужбина или получаване на финансови трансфери от приятели или членове на семейството, живеещи извън Русия. Открита е силна връзка между пътуванията в чужбина и избора на дестинация в случай на емиграция, въпреки че данните не ни позволяват да бъде изяснено причинно-следствените връзки на тази корелация.  В момента около 20% от анкетираните имат транснационални отношения с лица от страните от Европейския съюз, около 21% - с други бивши републики на Съветския съюз, 12% - със САЩ / Канада и 6% - с Азия. Колкото по-млад е човекът, толкова по-голям е шансът му да има транснационални връзки. По-високото ниво на образование, както и живеенето в Москва или Санкт Петербург също увеличава вероятността от транснационални връзки. Но има и други интересни аспекти. Анализът показва, че младите руснаци, желаещи да заминат за някоя от страните от ЕС, най-вероятно не са гласували за Владимир Путин, а те основно живеят в Москва или в Санкт Петербург, което подчертава международната свързаност на тези два града. Отбелязва се също, че хората с по-активни транснационални връзки - тези, които са пътували повече или имат повече международни контакти, са по-склонни да изразят желание да заминат в чужбина, включително в някоя от бившите републики на Съветския съюз. Транснационалните връзки с конкретни региони по света са предпочитани миграционни дестинации. За разлика от това, хората с по-малко транснационални връзки ограничават своите миграционни намерения до границите на Руската федерация. Въздействат ли транснационалните връзки върху външната политика? Проучването включва въпроса с коя държава младите хора биха искали Русия да има по-близки отношения. Най-често се споменава Китай (28%) от отделните страни, следван от САЩ (19%). Като цяло страните от ЕС споменават 19% от анкетираните, сред които Германия (7%) заема първо място. Явно степента на транснационална откритост е ясно свързана със съществуващите предпочитания в областта на външната политика. След като анализирахме различни видове транснационални връзки, е открито по-специално, че онези хора, чиито роднини живеят в определена държава или регион, са за установяване на по-близки отношения с тази страна или регион. Това е най-очевидно по отношение на Европейския съюз, САЩ и Канада, както и на страните от бившия Съветски съюз. Пътуването до държави от ЕС и републиките на бившия Съветски съюз също корелира, независимо от други причини, с ориентацията на респондентите в областта на външната политика спрямо конкретен регион. Влияят ли транснационалните отношения на формирането на мнения в областта на вътрешната политика? Авторите стигат до извода, че онези хора, които имат транснационални връзки със страните от Европейския съюз, със САЩ или Канада, най-вероятно не са гласували за Путин. Същото може да се каже и за анкетираните с по-високо ниво на образование. Като цяло наличието на транснационални връзки предполага по-малко доверие в Руската православна църква, в апаратурата на органите за сигурност, в местната власт и, може да изглежда парадоксално, в нестопанските организации. Защо НПО попадат тук? Това най-вероятно се дължи на скептично отношение към руските институции и политика. Ако отидем още по-дълбоко, може да се каже, че хората с връзки с Европейския съюз/Северна Америка е по-малко вероятно да се доверят на Путин. Също така се регистрира значителна връзка между транснационалните връзки с Европейския съюз и убеждението, че вътрешните протести са легитимна форма на политическо поведение. Резултатите от изследването показват наличието на промени в руското общество, които вероятно ще изискват отговор от съществуващия политически режим. Невъзможно е да се предвиди дали намеренията на потенциалните емигранти ще бъдат реализирани и ако е така, кога това ще се случи обаче, но получените данни показват важно предизвикателство за руския режим. Останалите неизпълнени икономически и политически очаквания на по-младото поколение може да доведат до увеличаване на нивото на емиграция, както и до загуба на висококвалифицирана работна ръка. Това изисква появата на нов разказ, който ще се хареса на младите руснаци в цялата страна, които все повече отказват нископлатените работни места в публичния сектор и които стават все по-видими в протестите в навечерието на местните избори в Москва.", "date": "2019.08.14", "title": "The Washington Post: Всеки пети руснак иска да напусне страната си"}
{"url": "https://www.faktor.bg/bg/articles/zavarnaliyat-se-tsenko-chokov-prevarnal-galiche-v-big-bradar", "text": "Кандидати за кмет на предстоящите местни избори следят всяка стъпка на своя опонент в белослатинското село Галиче. Това твърдят жители на китното село, цитирани от „Конкурент“.  Откакто в дома си се завърна бившият селски първенец Ценко Чоков, сградата на бившия Младежки дом се е превърнала в наблюдателница. Иззад завесите самият Чоков контролира кой влиза и излиза от кметството, а след това посетителите на сегашния кмет Страхил Стоянов биват канени любезно „на кафе без бяло сладко“ и от дългогодишния управник. Стоянов беше издигнат и спечели изборите като кандидат на ГЕРБ. Недалеч от дома на бившия селски първенец пък се намира жилището на смъртния му враг Веселин Тушинов, който загуби кметския вот като претендент от БСП. Той също не си губи времето в чакане на присъдата на апелативния съд срещу Чоков, а се е въоръжил с бинокъл, за да наблюдава какво се случва около него. Безвремието ще продължава, докато не излезе присъдата на магистратите. Ако решението им е осъдително, то ще сложи край на амбициите на Чоков да се кандидатира за нов управленски мандат. Ако ли присъдата е оправдателна, Ценко отново ще се впусне в предизборната надпревара. А в Галиче всички се молят решението на съдиите да излезе скоро, за да не припламне още някой навес това лято. Засега огънят „глътна“ два обекта на ловната дружинка и една нива, засадена с пшеница, за която така и не се появи нищо в полицейския бюлетин.", "date": "2019.08.14", "title": "Завърналият се Ценко Чоков превърнал Галиче в Биг Брадър"}
{"url": "https://www.faktor.bg/bg/articles/novini/balgariya/choveshka-nemarlivost-e-prichinata-za-pozhara-v-haskovo", "text": "Районната прокуратура в Хасково извършва процесуално-следствени действия, свързани с възникналия преди два дни пожар между селата Родопи, Брягово и Любеново, съобщиха от ведомството. Установено е, че първоначално огънят е тръгнал от нерегламентирано сметище край село Брягово, където са запалени дрехи.  От вятъра пожарът се е разраснал към селата Любеново и Родопи. Предполагаемият извършител е на 39 години, не е осъждан или криминално проявен, настанен е в болница, уточняват от прокуратурата. Проверява се и версията за запалването на чужд имот, съобщават  още от прокуратурата. Пожарът край хасковските села Родопи, Любеново и Брягово е локализиран, заяви областният управител на Хасково Станислав Дечев. По думите му, обхванатата от огъня площ е около 8 хиляди декара. И днес продължава помощта, която оказва военното формирование 52 740 - Хасково от състава на 2-ра механизирана бригада за потушаване на пожара. 20 военнослужещи с 5 машини с ръководител майор Атанас Бакалов – заместник-командир на формированието, действат в силно пресечена местност в района на селата Любеново и Родопи.  Вчера следобед огънят се възобнови заради силния вятър и високите температури след като по-рано беше ограничен. Снощи се наложи в непроходимите местности да влезе верижна техника за проправянето на просеки.  Трети ден 100 пожарникари, военнослужещи и доброволци се борят със стихията. Вече е ясно,че огънят е предизвикан от човешка безотговорност. Работи се по окончателното потушаване на пожара. В следобедните часове обаче се очакват високи температури и има реалност от ново подпалване. Затова хората трябва да бъдат внимателни с боравенето на огъня на открито, предупреждават от пожарната. Големият горски пожар е тръгнал заради човешка немарливост, каза директорът на \"Противопожарна защита\" в Хасково Николай Вълчев: \"Местен човек, отива, запалва си отпадъците от дома в покрайнините на селото и ги оставя да горят. Една елементарна дребна небрежност, абсолютно безотговорно поведение на хората\". Тридневната операция по гасенето на пожара струва доста скъпо, допълни Вълчев: \"Стотици хиляди, ако сметнем за разходи, за труд, горива, амортизация, а пък ако беше идвал и хеликоптер, нещата отиват много нагоре. Работят по сто човека, по 20 единици техника\".", "date": "2019.08.14", "title": "Човешка немарливост е причината за пожара в Хасково"}
{"url": "https://www.faktor.bg/bg/articles/loshi-novini-za-germaniya-a-ottam-i-za-balgariya", "text": "Tъpгoвcĸитe ĸoнфлиĸти и cлaбaтa cвeтoвнa ĸoнюнĸтypa дoнecoxa пpoблeми зa cилнo eĸcпopтнo opиeнтиpaнaтa иĸoнoмиĸa нa Гepмaния. Boдeщият изнocитeл нa Eвpoпa oтбeлязвa cпaд нa БBΠ пpeз втopoтo тpимeceчиe oт 0,1%, cтaвa яcнo oт пyблиĸyвaнитe в cpядa oфициaлни дaнни нa мecтнaтa cтaтиcтичecĸa aгeнция. Зa cpaвнeниe пpeз пъpвoтo тpимeceчиe иĸoнoмиĸaтa oтбeлязa 0,4% pъcт. Лoшaтa нoвинa e, чe oчaĸвaниятa нa aнaлизaтopи e cлeдвaщoтo тpимeceчиe дa зaтвъpди тpeндa нa cпaд, ĸoeтo щe oзнaчaвa и oфициaлнo нaвлизaнe в peцecия, ĸoмeнтиpa гepмaнcĸият бизнec eжeднeвниĸ Наndеlѕblаtt, цитиран от money.bg. Πoчти вcичĸи индиĸaтopи пpeдвиждaт имeннo тaĸъв cцeнapий. Hивoтo нa пopъчĸитe в индycтpиятa нa cтpaнaтa cпaдaт знaчитeлнo ĸъм ĸpaя нa юни, a бизнec ĸлимaтът e cпaднaл пpeз юли тoлĸoвa, ĸoлĸoтo нe ce e cлyчвaлo oт финaнcoвaтa ĸpизa пpeз 2009 гoдинa нacaм. Kъм тoвa тpябвa дa ce пpибaви и oчaĸвaниятa нa пoвeчeтo пpeдпpиятия зa влoшaвaнa нa иĸoнoмичecĸaтa cитyaция. Дopи и пpeдпpиятиятa oт cфepaтa нa ycлyгитe, ĸoитo дългo вpeмe ce paдвaxa нa дoбpa ĸoнюнĸтypa, oчaĸвaт cпaд нa бизнeca и близĸитe пepcпeĸтиви. Дopи инвecтитopитe, ĸoитo пo пpинцип пpeдyceщaт peцecиитe, ca пecимиcтичнo нacтpoeни. Toвa мoжe дa ce види в лиxвитe пo дeceтгoдишнитe гepмaнcĸи oблигaции, ĸoитo ca били зa пocлeднo тoлĸoвa ниcĸи в ceдмицaтa пpeди фaлитa нa aмepиĸaнcĸaтa бaнĸa Lеhmаn Вrоthеrѕ, ĸoятo пъĸ oт cвoя cтpaнa oтĸлючи пpoцecи, дoвeли дo cвeтoвнaтa финaнcoвa ĸpизa. Eдин нecтaндapтeн cигнaл зa нaближaвaщa peцecия ca и тъpceниятa в Gооglе пo ĸлючoвa дyмa \"peцecия\". B Гepмaния тe ca нa нaй-виcoĸoтo cи нивo зa пocлeднитe 5 гoдини. Aĸo ce cбъднaт oчaĸвaниятa зaбaвянeтo нa гepмaнcĸaтa иĸoнoмиĸa дa ce пpeвъpнe в peцecия, бългapcĸaтa cъщo щe гo yceти. Гepмaния e cpeд нaй-гoлeмитe тъpгoвcĸи пapтньopи нa Бългapия, ĸaтo пpeз пocлeднитe двe гoдини cтpaнaтa ни oтбeлязвa peĸopдeн изнoc нaтaм. Caмo зa 2018 гoдинa тъpгoвcĸият oбмeн мeждy двeтe дъpжaви възлизa нa 8.266 милиapдa eвpo, a бългapcĸият изнoc нaдвишaвa внoca c 320 милиoнa eвpo. Toвa ce дължи нaй-вeчe нa гepмaнcĸитe ĸoмпaнии, ĸoитo пpoизвeждaт мнoгo cтoĸи y нac, нo ги пpoдaвaт в Гepмaния. Taĸaвa e нaпpимep ĸoмпaниятa Lіеbhеrr, чиитo xлaдилници ce пpaвят в \"Tpaĸия иĸoнoмичecĸa зoнa\" дo Πлoвдив. Πpи eвeнтyaлeн cпaд нa гepмaнcĸaтa иĸoнoмиĸa oбaчe мoжe дa ce oчaĸвa и cпaд нa пopъчĸитe зa гepмaнcĸи cтoĸи, пpoизвeдeни y нac.", "date": "2019.08.14", "title": "Лоши новини за Германия и България"}
{"url": "https://www.faktor.bg/bg/articles/iztrebiteli-na-nato-sa-proverili-samolet-s-ruskiya-voenen-ministar-na-borda", "text": "Изтребителите на НАТО са се приближили във вторник над Балтийско море към самолета на министъра на отбраната на Русия Сергей Шойгу за идентификация, съобщиха от пресслужбата на Алианса. „Самолетите от мисията „въздушна полиция“ (air policing) на НАТО в Балтийско море са вдигнати във въздуха, за да идентифицират самолет, който е летял в близост до въздушното пространство на Алианса. Веднага след провеждането на идентификацията, самолетът се е върнал в базата. НАТО не е имал информация кой е бил на борда на руския самолет“, съобщават от пресслужбата. По-рано изтребител F-18 на НАТО се опита да све приближи до самолета на Шойгу над неутралните води на Балтийско море, но е бил отблъснат от руските Су-27.", "date": "2019.08.14", "title": "Изтребители на НАТО са \"проверили\" самолет с руския военен министър на борда"}
{"url": "https://www.faktor.bg/bg/articles/kontseptsiyata-na-geshev-mnogo-priyatno-iznenadala-bliznashki", "text": "Концепцията на Иван Гешев беше много приятна изненада , тя не навлиза в минното поле на политиката. Ако трябва да я характеризирам с две думи, те са реализъм и прагматизъм. Така си представям начина, по който трябва да се държи главният прокурор. Тази концепция стъпва на закона, а главният прокурор е човек на закона”. Това заяви бившият служебен премиер проф. Георги Близнашки по повод концепцията за работата на прокуратурата в следващите години, внесена във Висшия съдебен съвет от номинирания за главен прокурор Иван Гешев. Документът бе публикуван на сайта на ВСС във вторник. Близнашки много бързо забрави, че стана служебен премиер на вълната на протеста срещу кабинета Орешарски и обяви, че протестите са вредни, с крясъци по площадите няма да се реши нищо. Явно е преживял сериозна метаморфоза след като още през 2015 г. стана съветник на ДПС във Временната парламентарна комисия за промяна на Конституцията, Според проф. Близнашки не трябва да се допуска повече докладите на мониторинга, който ни беше наложен преди 12 години от Евросъюза, да водят до вътрешни нарушения. Бившият служебен премиер коментира и идеите на Гешев за борба с корупцията и промяна на наказанията за искащите и даващите подкупи. \"Едни от най-добрите моменти в концепцията са свързани с това как да се стигне до изобличаване на хората, които се занимават с организирана престъпност, корупционни практики и др.\", коментира още проф. Близнашки. ", "date": "2019.08.14", "title": "Концепцията на Иван Гешев много приятно изненадала Близнашки"}
{"url": "https://www.faktor.bg/bg/articles/ot-feysbuk-zapisvali-razgovori-davali-faylovete-na-drugi-kompanii", "text": "Социалната мрежа Фейсбук е записвала разговори на свои потребители, сочи доклад. От компанията давали на други фирми записите, за да правят транскрипции на казаното, пише АФП. Блумбърг се свързали с Фейсбук и питали, дали изнесеното в доклада, публикуван днес от американски медии е вярно. Фейсбук потвърдили, че са записвали потребителите, но казали, че това е направено с тяхно съгласие и практиката вече била прекратена.   Според компанията, записите са били тестове на изкуствен интелект, за да се определи способността му да превежда казаното на друг език. Единствените засегнати потребители били тези, които ползват приложението Месинджър и не са забранили транскрипцията на разговорите в него. Новината идва в момент, в който социалните мрежи и специално Фейсбук са критикувани за събирането на огромно количество данни за потребителите. Във Фейсбук наскоро бяха глобени с 5 милиарда долара за неправилна употреба и съхранение на данните на милиони потребители. Както Фейсбук, така и другите гиганти, които предлагат гласови асистенти Амазон и Епъл, признават, че записват потребителите, като дават за това различни обяснения.", "date": "2019.08.14", "title": "От Фейсбук записвали разговори, давали файловете на други компании"}
{"url": "https://www.faktor.bg/bg/articles/emanuil-yordanov-kontseptsiyata-na-geshev-e-protivorechiva-i-bez-konkretika", "text": "\"Концепцията за работата на прокуратурата, предложена от кандидата за главен прокурор Иван Гешев, е противоречива\". Това заяви пред БТВ бившият вътрешен министър Емануил Йорданов. Той допълни, че документът е пълен с общи изрази и липсваща конкретика. \"Има неща, които откровено тревожат в нея. Има едно изречение, което е чист популизъм - за липсата на справедливост, която не можела да бъде оправдана дори с буквата на закона, подчерта Йорданов. Той отбеляза, че се надявал, че следващият главен прокурор ще бъде човек, който ще настоява за стриктно спазване на закона от страна на прокуратурата. \"За съжаление, такова нещо в концепцията не виждам\", изтъкна бившият силов министър. Концепцията за работата на прокуратурата, предложена от кандидата за главен прокурор Иван Гешев, е противоречива. Това заяви пред bTV бившият вътрешен министър Емануил Йорданов. Той допълни, че документът е пълен с общи изрази и липсваща конкретика. \"Има неща, които откровено тревожат в нея. Има едно изречение, което е чист популизъм - за липсата на справедливост, която не можела да бъде оправдана дори с буквата на закона, подчерта Йорданов. Той отбеляза, че се надявал, че следващият главен прокурор ще бъде човек, който ще настоява за стриктно спазване на закона от страна на прокуратурата. \"За съжаление, такова нещо в концепцията не виждам\", изтъкна бившият силов министър. Вчера ВСС публикува концепцията на Иван Гешев за развитието и работата на прокуратурата. В нея той обещава отговорна, прозрачна и независима прокуратура, ако го изберат за главен прокурор. Иван Гешев бе номиниран с единодушие от прокурорската колегия, въпреки че самият той няколко пъти отхвърля възможността за това. Единият път дори заяви, че 99.9% няма влезе в състезанието. Като аргумент тогава той посочи, че битката за поста ще бъде много кална и мръсна и ще бъде съпроводена с купуването на магистрати. Процедурата по избор на нов главен прокурор стартира на 15 юли и трябва да завърши на 24 октомври. Иван Гешев остана единствен кандидат за поста нов главен прокурор след като правосъдният министър Данаил Кирилов отказа да издигне друг кандидат. Три дни след номинацията на Гешев пред сградата на ВСС стотици граждани протестираха с искането да бъде оттеглена кандидатурата му за главен прокурор.", "date": "2019.08.14", "title": "Емануил Йорданов: Концепцията на Гешев е противоречива, с общи изрази и без конкретика"}
{"url": "https://www.faktor.bg/bg/articles/eto-versiite-za-vzriva-na-ruskata-raketa-burevestnik-video", "text": "Версиите за инцидента и екологичните последици от аварията с ракетата \"Буревестник\" и други оръжия, които Владимир Путин обяви преди време в послание до Федералното събрание, обсъждат в ефира на Радио Свобода няколко специалисти. Това са експертът по ядрени технологии Валентин Гибалов, военният експерт Александър Голц и еколог, представител на фондация \"Беллон\". Злополучният ракетен тест, завършил с експлозия, убила петима учени миналата седмица край Архангелск, Русия е включвал малък ядрен реактор, според високопоставен служител в института, където са работили учените. Там се работи върху дребномащабни източници на енергия, които използват \"радиоактивни материали, включително делящи се и радиоизотопни материали\" за Министерството на отбраната и за граждански цели, коментира Вячеслав Соловьов, научен директор на института. Загиналите са \"национални герои и \"елитът на Руския федерален ядрен център\", обясни директорът на института Валентин Костюков във видео, което е публикувано на официален уебсайт. \"Сензорите на Росгидромет в град Северодвинск, на около 30 км от изпитателния полигон Ньонокса, където стана експлозията, отчитат повишение на гама радиацията между 4 и 16 пъти. В 6 от общо 8 измервателни станции в Северодвинск са отчетени норми над обикновеното\", обясняват от администраацията в Северодвинск.", "date": "2019.08.14", "title": "Ето версиите за взрива на руската ракета  \"Буревестник\"(ВИДЕО)"}
{"url": "https://www.faktor.bg/bg/articles/siderov-skochi-na-karakachanov-i-simeonov", "text": "\"Молете се да отсъствам по-често от работа, скъпи В и К!\" Това написа лидерът на \"Атака\" Волен Сидеров в личната си страница във \"Фейсбук\". \"Молете се да отсъствам от работа по-често! Кой разбра, кой – не, но секретариатът на ЦК ме изключи от комсомола, пардон – от парламентарната група, която създадох, под предлог че не ходя редовно на работа. Тази вест май потъна вече в летния поток от по-важни новини. Например, че Гала се снима без горнище на банския, а Мира Добрева я имитира, но все още плахо. Е, излезе и съобщението, че Министерството на отбраната е превело 1,2 милиарда долара на Щатите за сделката с изтребителите. Но това е дреболия\", пише Сидеров. \"За вицепремиера Каракачанов със сигурност първото е по-интересно. Защото той едва ли е виждал Гала по цици (за Джамбазки този сюжет не е водещ, но това е друга тема). Големият кеш към САЩ не му е новина. Нали толкова се стара пред американците да получи лиценза за патриотичната партия с ексклузивни права за колониалната ни територия. Какво са едни 2 милиарда лева на гърба на народа? Просто неколкостотин хиляди пенсии. Но стига с тия пенсии! Искаме повече сигурност!\", се казва още в поста на атакиста.  \"Освен това, фокусът на господин министъра на отбраната е в морския бряг, където е Гала, и без това. Той разпродава в момента яки парчета от крайбрежието – бивши поделения. Чувал съм, че такива сделки по принцип били съпровождани с комисионни, но не мога да го докажа. Важното е, че така повишаваме националната сигурност вероятно…\", казва още Сидеров.  \"Някои от големите фирми за недвижими имоти вече ми се оплакаха от нелоялната конкуренция. Аз им отговарям, че когато изстрелях в политическия космос Каракачанов за президентските избори, когато след това затвърдих коалицията ОП за парламентарните и изместихме за първи път ДПС от третата позиция, не е ставало дума никога за ощетяване на бедна България от богатите Щати с милиарди. Нито за бъдеща патриотична търговия с имоти. Ако някой от избирателите знаеше за бъдещия финансов размах на г-н Каракачанов за сметка на народа, не само нямаше да изместим ДПС, но и щяхме да гледаме парламента отвън. Нашите избиратели чуха други неща. Чуха намерението ни да направим минималните пенсии по 300 лева и още ме питат защо това не е факт. Сега вече им е ясно – думите са били извадени от контекста. Всъщност Каракачанов и Симеонов не са имали предвид да увеличават доходите на българите, а на американците. А Сидеров им пречи в това тяхно хуманно намерение и трябва да бъде разкаран. И ето – наскоро избирателите ни чуха от тези двамата, че Сидеров, Чуколов и Шопов, основатели на партия Атака, не идвали на работа и затова ги изключват от парламентарната група\", пише лидерът на \"Атака\".  \"През 2007 г. аз отсъствах със седмици от парламента заради срещи с народа и АТАКА направи Валери Симеонов шеф на Общинския съвет в Бургас, а Касабов – общински съветник, шеф на комисия. А през 2009 г. и аз, и Чуколов, и Шопов, както и всички от АТАКА напуснахме парламента, тоест „отсъствахме от работа” за цели три месеца, за да обикаляме страната, след което вкарахме 21 депутати, сред които служителите на СКАТ Стоян Иванов и Калина Крумова. Значи тогава „отсъствието ни от работа” е било полезно за Симеонов. А за Каракачанов? Той се беше прегърнал със Софиянски и Мозер, за да вкара себе си и още един депутат. Както преди това направи с Костов, както след това – с Ковачки, Яне Янев и Бареков. На него тогава моето „отсъствие от работа” още не му помагаше, както на Валери. А за Министерството на отбраната с два милиарда бюджет, огромни имоти и възможности за милионни поръчки не можеше и да мисли. Нямаше до себе си „отсъстващия от работа” Сидеров. Много му се искаше и през 2013 г. да се прегърне с някой, който обича да отсъства от работа, но не му се получи. Аз пък тогава след поредица отсъствия от работа вкарах 23 депутати. Валери Симеонов с НФСБ – нула, може би защото ходеше редовно на работа. Озлоблението му беше явно голямо, защото нарече избирателите на АТАКА “лумпени” и до днес не се е извинил на тези 258 481 сънародници. Но кой му е виновен, че ходи редовно на работа, а аз – не? Сега, като гледам накъде отиват нещата, може пак да се окаже, че редовното ходене на работа е вредно за политическото здраве. Наставниците на двамата изключватели вече обмислят как да се отърват от тях след приключването на мръсната работа. Затова молете се да отсъствам по-често от работа, скъпи В и К! Пък може и нещо да се обърне…\", се казва още в съобщението.", "date": "2019.08.14", "title": "Сидеров с \"кърваво писмо\" до Каракачанов и Симеонов, намеси Гала и Мира Добрева"}
{"url": "https://www.faktor.bg/bg/articles/salvini-veche-redi-svoy-kabinet", "text": "Бъдещото правителство трябва да извърши \"важен и смел\" фискален ремонт с някого, на когото се доверява светът като Джанкарло Джорджети\", заяви вицепремиерът на Италия Матео Салвини пред в-к Corriere della Sera. В интервю, публикувано днес, лидерът на управляващата партия \"Лига\" посочи, че заместник-секретарят на кабинета Джанкарло Джорджети трябва да стане следващия министър на икономиката и финансите. Салвини също така изтъкна разногласията относно данъка върху добавената стойност и провала с Франция и Германия по отношение на европейското лидерство като препятствия, довели до разпадането на управляващата коалиция  между неговата партия и Движението \"Пет звезди\", което е старши партньор, но губи популярност сред италианците за сметка на партията \"Лига\", предава БНР. Парламентът на Италия насрочи вот на недоверие на правителството за следващата седмица (на 20-и август), тъй като партията \"Лига\" на Матео Салвини се стреми към предсрочни избори, които се надява да спечели и да управлява самостоятелно. Салвини отбеляза пред  Corriere della Sera, че т.нар. схема за доходите на гражданите ще бъде преоценена, след като неговата партия спечели изборите и цитира оплаквания от страна на собствениците на фирми, че не са успели да увеличат броя на работниците. От друга страна, отмяната на пенсионните реформи, договорени от предишното правителство, остава в сила, подчерта той. Движението \"Пет звезди\" вече започна да се съгласява с исканията на Европейската комисия, като данъците няма да бъдат намалени толкова, колкото беше планирано, оплака се Салвини. ", "date": "2019.08.14", "title": "Салвини вече реди нов кабинет"}
{"url": "https://www.faktor.bg/bg/articles/borisov-pravitelstvoto-shte-prodalzhi-da-polaga-vsichki-usiliya-da-namali-bezrabotitsata", "text": "\"Растеж от 3.3% на БВП през второто тримесечие на 2019 г. спрямо съответното тримесечие на 2018 г. показват актуалните данни на НСИ - Национален статистически институт. Коефициентът на безработица продължава да намалява и е 4.2%, което с 1.3 процентни пункта по-малко в сравнение с второто тримесечие на 2018 година\". Това написа във Фейсбук премиерът Бойко Борисов.  \"Правителството ще продължи да полага всички усилия брутният вътрешен продукт да се увеличава, а безработица да намалява\", казва още министър-председателят в социалната мрежа.", "date": "2019.08.14", "title": "Борисов: Правителството ще продължи да полага всички усилия да намали безработицата"}
{"url": "https://www.faktor.bg/bg/articles/yordanka-fandakova-investirame-nad-90-mln-lv-v-obrazovanieto-prez-2019-g", "text": "\"Тази година инвестираме над 90 млн. лв. в образованието\". Това каза кметът на София Йорданка Фандъкова след проверка на 86 ОУ \"Св. Климент Охридски\" във Владая, предаде  \"Фокус\".  \"Това е мащабен ремонт в много голямо училище в кв. \"Владая\", добави тя. Фандъкова каза още, че в училището учат много малко деца. \"За съжаление, тук учат 120 деца при капацитет 500, но за тях е изключително важно да учат в добри условия\", поясни кметът. Тя заяви, че за нея образованието и грижата за децата са водещи. По думите ѝ парите, които са инвестирани, са от различни източници: общинския бюджет, оперативна програма \"Региони в растеж\" и от Националния доверителен Екофонд, като кметът на София благодари на представителя на Екофонда.  \"Само в район \"Витоша\" имаме две училища, за които сме спечелили проекти по Екофонда\", каза Фандъкова. Тя обясни какво точно се ремонтира в училището. \"Подменя се осветление , подменя се отоплителна инсталация, санира се и дограмата се подменя, за да може да се получат добри условия и да не се налага да спираме учебни занятия\", каза още тя, като поясни, че още едно училище в този район е предвидено за саниране по Националния доверителен Екофонд.", "date": "2019.08.14", "title": "Йорданка Фандъкова: Инвестираме над 90 млн. лв. в образованието през 2019 г."}
{"url": "https://www.faktor.bg/bg/articles/tramp-izrazi-nadezhda-che-nikoy-nyama-da-bade-ubit-pri-protestite-v-honkong", "text": "Доналд Тръмп заяви, че ситуацията в Хонконг е \"много трудна\", но се надява, че кризата може да бъде разрешена по \"мирен\" начин, без никой да бъде \"убит\", предаде Франс прес. \"Надявам се, че това ще се разреши за всички, включително за Китай. Надявам се да има мирно решение. Надявам се никой да не пострада. Надявам се никой да не бъде убит\", каза американският президент пред журналисти. \"Ситуацията в Хонконг е много трудна. Ще видим какво ще е случи\", добави Тръмп. Продемократичното движение, което започна от началото на юни в бившата британска колония, е в сърцевината на най-тежката криза след връщането на Хонконг на Китай през 1997 г. Изправен пред масови демонстрации, които днес предизвикаха втори ден на хаос на летището в Хонконг, Китай засили заплахите си за намеса. Вашингтон вече призова вчера \"всички страни да се въздържат от всякакво насилие\". До момента американската реакция беше относително предпазлива. Президентът на САЩ в началото на август каза, че Пекин \"няма нужда от съвети\" по въпроса, като добави, че кризата е \"между Хонконг и Китай, защото Хонконг е част от Китай\". В края на юли той увери, че неговият китайски колега Си Цзинпин дотогава е \"действал отговорно\". Въпреки това, китайската страна все повече осъжда опитите за \"намеса\" на Вашингтон, първо, когато Доналд Тръмп заяви в началото на юли, че демонстрантите в Хонконг \"търсят демокрация\", и след това след среща между американска дипломатка в Хонконг и активисти за демокрация. След китайските протести, последвали тази среща, тонът между САЩ и Китай рязко се повиши миналата седмица, а американският Държавен департамент обвини официалните китайски медии, че са разгласили лична информация за негова жена дипломат и остро осъди \"опасните\" методи, достойни за \"бандитски\" режиm.", "date": "2019.08.14", "title": "Тръмп изрази надежда,че никой няма да бъде убит при протестите в Хонконг"}
{"url": "https://www.faktor.bg/bg/articles/nashi-hakeri-predlagat-uslugite-si-ot-chuzhbina", "text": "Български хакери, базирани в чужбина, продават услугите си онлайн в родината си. Анонимните „предприемачи“ предлагат сриване на сайтове, разбиване на пароли на пощи и на профили в социални мрежи, фирмено разузнаване и разпечатки на разговори с локация. Хакерите използват сайта www.hakerskiuslugi.com, на който се рекламират като единственото място в България, през което всеки може да наеме анонимно професионалист за „мокри поръчки онлайн“, пише Монитор. „Ние можем да открием всеки по всяко време. Ние можем да направим невъзможното за вас възможно!“. Със слогана киберпрестъпниците се рекламират пред потенциалните си клиенти у нас. Сайтът предлага услугите си само в България. Проверка показва, че домейнът за хакерския портал е регистриран на чужд сървър съвсем скоро, на 20 юни тази година, но не става ясен реалният собственик заради въведения миналата година еврорегламент за защита на личните данни. Удобно скрити зад GDPR-а, хакерите предлагат разбиване на паролите и получаване на пълен достъп до профили в социални мрежи, като цената е в зависимост от защитата на профила на жертвата. Обещанието е за 100% успеваемост. От описанието на услугата става ясно, че хакването на профила става посредством софтуер, създаден специално от хакерите, който се конфигурира допълнително според нивото на защита на профила и дава бърз и сигурен резултат. Цената за хакване на Facebook профил може да варира между 300 и 500 лв. Достъп до лична кореспонденция също е възможен чрез хакване на Viber, Instagram, Telegram или WhatsAPP. Достъп до поща в български мейл сървър струва около половин бон. Разпечатки на разговорите ни и от трите телекома също се продават за около 500 лева. Освен с кого са проведени се обещава срещу сумата и опис на геолокация на всички проведени разговори. Хакерите се оприличават като детективи, но онлайн. На сайта признават, че България е една от малкото държави, където детективската дейност не е регламентирана по никакъв начин, ето защо и техните услуги са незаконни. Открито признават, че жертвите им са сайтове и форуми, както и медии и онлайн магазини. Използват популярните DdoS атаки които имат за цел да спрат достъпа на целевите потребители до важна информация или до определен сайт. Този вид атаки са лесни за изпълнение, което ги превръща в страст за хакерите. При DdoS атаката диригентът на атаката задава команда на предварително подготвена бот-мрежа да атакуват. Бот-мрежата (bot-net) представлява десетки ботове върху компрометирани машини. Ботовете заливат целевата жертва с трафик или с информация, докато услугата спре да работи и стане недостъпна. На главната си страница са посочили, че не се намират в България, но това не пречи да извършват качествено услугите. „Сайтът позволява на заинтересуваните да намерят компетентни изпълнители на специфични задачи в ИТ сферата. Наема се професионален хакер за конкретна задача“, твърдят още създателите на портала. Заплащането на услугите е и в биткойни. За своите услуги хакерите искат плащане в биткойни или паричен превод през „Изипей“. Предлагат предплащане на половината от сумата, преди да започнат работа, а останалата - след като вече имат резултат. Заплащането на всички услуги, включително и за DdoS, предоставяни от тях, е възможно и на части. Бонус за клиента е, че за услугите може да плаща абсолютно анонимно. Но комисионата, начислена от платежните системи за сделката, поема клиентът. Чистят лоша репутация в мрежата. Изтриване на статии и онлайн ресурси, изчистване на имидж и сриване на конкуренцията също са сред предложенията. Хакерите посочват, че биха увеличили предлаганите услуги за редовните си клиенти. Застраховат се, като подчертават, че не участват в изнудване и също така си запазват правото да откажат предоставяне на услуги. Няколко пъти уверяват клиентите си, че ще останат анонимни, а времето за изпълнение на задачата зависи от нейната сложност.", "date": "2019.08.14", "title": "Наши хакери продават услугите си от чужбина"}
{"url": "https://www.faktor.bg/bg/articles/zoran-zaev-edin-pederast-nyamya-da-svali-tova-pravitelstvo", "text": "Министър-председателят на Северна Македония Зоран Заев заяви, че няма да позволи на отделни лица да свалят правителството му, като същевременно подчерта, че вярва в задълбоченото и бързо разследване на случая „Рекет“, предава скопската телевизия \"Канал 5\", цитиран от \"Фокус\". Съгласно думите му, сега не е моментът за предсрочни избори предвид очакванията за получаване на дата за преговори за членство в Европейския съюз, и припомня, че октомври 2020 г. е най-подходящият период за избори. \"Вярвам в прозрачните, прецизни и бързи разследвания, особено за такива случаи. Публично отхвърлих всякакви спекулации и споменаване на името ми и стоя изцяло зад него\", подчерта македонският премиер. Той добави, че презумпцията за невинност трябва да се спазва независимо дали става въпрос за инкриминирано лице или за някой, който заема високопоставен пост като този на специалния прокурор Катица Янева. Относно спекулациите за участието му в скандала, Заев увери, че е дошъл на власт по волята на гражданите, борейки се за свобода, демокрация, върховенство на закона и нормална държава, и ще продължи да се бори за тези ценности. \"Аз съм борец и ще продължа да се боря за тези ценности докрай, стига гражданите да ми дадат позиция. Със сигурност няма да позволя на няколко престъпници, суетен журналист и - да ме извинява ЛГБТ-общността - един педераст да свали това правителство. Не. Ще се борим до края, защото всички замесени, разбира се, трябва да поемат отговорност\", категоричен бе Заев. На въпрос дали смята, че Янева го е предала, той отговори: „Идиотски е той да действа въз основа на доказателствата, налични към настоящия момент“. Ние показваме, че има върховенство на закона, каза Заев, като посочи, че хората чакат решение, а всичко останало, както той подчерта, е политиканство и политика.", "date": "2019.08.14", "title": "Зоран Заев: Един педераст няма да свали това правителство"}
{"url": "https://www.faktor.bg/bg/articles/aleksandar-sidi-otivash-v-kazarma-sled-tova-si-s-predimstvo-ako-iskash-da-si-politsay", "text": "\"Около 3500 са незаетите места в армията. Големият проблем е, че няма достатъчно хора да служат. Хората, които са от резерва, вече излизат от него.  Една от причините да не искат българите да служат са ниските заплата. Военните през последните години бяха тъпкани и мачкани. Младите хора, които искат да се докоснат до казармата, могат доброволно да се запишат за 3, 6 или 9 месеца\". Това заяви пред БНТ депутатът от ВМРО Александър Сиди. Той коментира проектозакона за въвеждането на доброволна донаборна служба.    \"Имаше предизвикателство със сигурността, когато имаше задължителна наборна служба. В Норвегия възстановиха наборната служба, в която се допускат и жени дори, но има тестове. Чакам за една година някой от Министерството на отбраната да излезе и да каже какви са проблемите в армията\", коментира политологът от НБУ Христо Панчугов.  \"Доброволният войник ще се докосне до този свят и ще имат предимство, ако реши да става полицай. Проблемът в момента е, че когато някой влезе днес в казармата подписва дългосрочен договор. Идеята не е да правим професионални войници\", обясни Сиди. \"Имаме проблем с работодателите, тъй като може и да не пуснат мъжа в казармата. Искаме работодателите да бъдат компенсирани. Не мисля, че ще има уволнени, ако се приеме закона. Нека да видим\", каза още Сиди.  \"Не може да казвате \"нека да видим\" и да излагате на риск икономиката. Тези момчета, които ще се запишат в казармата, ще придобият ли умения\", контрира Панчугов.", "date": "2019.08.14", "title": "ВМРО с оферта: Отиваш доброволно в казарма - ставаш полицай с предимство"}
{"url": "https://www.faktor.bg/bg/articles/denik-en-moskva-sedi-zad-kiberataka-sreshtu-vanshnoto-ministerstvo-na-chehiya", "text": "Чужда държава е извършила последната кибератака срещу външното министерство на Чехия, обяви комисия към чешкия Сенат, предаде \"Ройтерс\". Членовете на горната камара на парламента в Прага не назоваха името на държавата и не съобщиха подробности. Всекидневникът \"Деник Ен\" писа, че атаката срещу външното министерство е била през юни, но не са били извлечени поверителни данни.  Позовавайки се на три източника, вестникът твърди, че нападението е дело на Русия.", "date": "2019.08.14", "title": "\"Деник Ен\": Москва седи зад кибератака срещу външното министерство на Чехия"}
{"url": "https://www.faktor.bg/bg/articles/zam-ministar-atanas-dobrev-s-novite-ognishta-sluchaite-na-afrikanska-chuma-pri-divite-svine-stavat-32", "text": "\"С новите огнища случаите на африканска чума при дивите свине стават 32\". Това каза заместник-министърът по земеделие Атанас Добрев пред БНТ. Той благодари на цялото общество и на всички, които изпълняват мерките за ограничаването на болестта. По думите му без ангажираността на цялото българско общество, не бихме могли да очакваме добри резултати. \"Разбира се, с новите случаи стават общо 32 случая на АЧС при дивите свине. За жалост месеците юли и август е пикът на разпространение на заболяването. При откриване на случаи на АЧС със заповед на министъра на земеделието се спазва 200 км зона, в която се забраняват всички дейности в горите. Това са включително лов, дърводобив, гъбари, туристи. Всичко се прави превантивно, зад а не може да влизат хора и да разпространяват заболяването на по-големи територии\", заяви още заместник-министърът.", "date": "2019.08.14", "title": "Зам.-министър Атанас Добрев: С новите огнища случаите на африканска чума при дивите свине стават 32"}
{"url": "https://www.faktor.bg/bg/articles/hamand-brekzit-bez-sdelka-shte-razrushi-obedinenoto-kralstvo", "text": "Британското правителство трябва да се ангажира в „истински преговори с ЕС“, заяви бившият министър на финансите Филип Хамънд. В първия си коментар след оттеглянето му миналия месец, Хамънд отбеляза, че Брекзит без сделка ще разруши Обединеното кралство.  В статията си във вестник „Таймс“ Филип Хамънд пише, че „реалността при Брекзит без сделка ще бъде една унижена и затворена в себе си Англия“. Брекзит без сделка ще бъде предателство спрямо референдума от 2016 година и това не трябва да се случва, допълва Хамънд. Премиерът Борис Джонсън призова ЕС да премахне „предпазния механизъм“ за ирландската граница преди изтичането на крайния срок за Брекзит – 31 октомври, за да се стигне до сделка. Мнозина от онези, които гласуваха против сделката на Тереза Мей бяха загрижени, че „предпазният механизъм“, целящ да гарантира, че няма да има твърда ирландска граница след Брекзит, ще остави Северна Ирландия обвързана с известни правила на европейския общ пазар.", "date": "2019.08.14", "title": "Хамънд: Брекзит без сделка ще разруши Обединеното кралство"}
{"url": "https://www.faktor.bg/bg/articles/shefyt-na-natsionalnata-politsiya", "text": "От шестимата нападатели в заведението към настоящия момент са установени 4 лица. В процес на установяване е и 5-то лице. От тях са задържани две лица. Това каза директорът на Националната полиция главен комисар Христо Терзийски в ефира на „Здравей, България”.  Столичната дирекция на вътрешните работи обяви за издирване двама мъже, съпричастни към извършено престъпление в софийско заведение. Преди два дни група мъже буйстваха в известен бар, като чупиха мебели и оборудване. Трима от агресорите, както и предполагаем поръчител бяха задържани още във вторник. Сега се издирват - Веско Стоянов и Петър Паунов. Още днес петото лице ще бъде обявено за издирване Терзийски представи и общия профил на извършителите на погрома. „Петимата, които до този момент са заподозрени, са млади мъже на възраст между 23-35 години. Само едно от тези лица не е криминално проявено. Всички са с различни деяния – унищожаване и повреждане на имущество, грабеж, кражба и хулиганство”, обясни той. ", "date": "2019.08.14", "title": "Шефът на Националната полиция: Задържано е и второ лице за погрома в софийско заведение"}
{"url": "https://www.faktor.bg/bg/articles/novini/balgariya/krib-mozhe-da-ima-geopoliticheski-porachitel-na-takata-sreshtu-nap", "text": "Може да има геополитически поръчител на таката срещу НАП. Такова мнение изрази изпълнителният директор на КРИБ Евгени Иванов в ефира на „Здравей, България” на \"Нова телевизия\" . „България е на прага да влезе в ERM II. Има хора, които не желаят това да се случи и затова трябва да сме изключително внимателни в предоставянето на публична информация. Видяхте какво стана след атаката срещу НАП. Опозицията поиска оставката на цялото правителство. Това е нещо е недопустимо”, каза той.Изпълнителният директор на КРИБ обясни, че атаки срещу финансовите институции у нас влошават имиджа на страната ни. Необходимо е законодателство, което да сложи край на опитите да се решават финансови проблеми с рекет. /…/ Искаме законодателят да си свърши работата. \"Искаме законодателство, което да накара този тип престъпници много да се замислят дали да посегнат на големия бизнес”, добави той. \"Проблемът с рекета на фирми е много голям. Ние го наричаме „Наглите 2”. В първия случай отново наши членове бяха мишена. Методите са горе-долу близки, но голямата разлика е в мащаба и засегнатите. Едно е семейството на бизнесмен и неговия личен бизнес, други е голяма финансова институция. За съжаление, ние се мъчим заедно да се опазим, но в конкретния случай с „Тад груп” вече е наболял проблема. При „Наглите” благодарим на тогавашното ръководство на МВР. Сега прокуратурата си свърши работата, но ще има следващ случай. Трябва да има законодателство, което да сложи край на опитите да се решават вътрешнофирмени финансови проблеми с рекет”, заяви той. ", "date": "2019.08.14", "title": "КРИБ: Може да има геополитически поръчител на атаката срещу НАП"}
