{"url": "https://www.faktor.bg/bg/articles/novini/balgariya/evrodeputatite-poiskaha-nov-monitoring-da-obhvane-vsichki-v-es", "text": "Нов механизъм за оценка на ценностите на ЕС във всяка страна членка, който да пази правовата държава от политически посегателства – за това призоваха евродепутатите в незаконодателна резолюция. Те изразиха съжаление, че вече две години остават без резултат призивите към еврокомисията да предложи такъв мониторинг. ЕП обърна внимание и на съвета на министрите, че трябва „да поеме по подходящ начин” институционалната си роля в процедурите срещу Унгария и Полша за отклоняване от принципите на Европейския съюз – на фона на притеснителни процеси в Малта и Словакия, където разследващи журналисти бяха убити и Румъния, където подкопаването на антикорупционните институции е на път да заличи напредъка от последните години. Парламентът предупреждава, че предизвикателствата пред върховенството на закона и демокрацията в ЕС представляват риск за свободата, сигурността и правосъдието, както и легитимността на външната дейност на ЕС, особено във връзка с политиките за присъединяване и съседство. Преди две години Европейския парламент призова за общоевропейски механизъм за демокрация, върховенство на закона и основни човешки права, който да се прилага еднакво, въз основата на ясни критерии, спрямо всички държави-членки. Този Механизъм ще замени Механизма за сътрудничество и проверка за България и Румъния и ще гарантира, че всички държави в Европейския съюз са оценявани еднакво, а не по политически или други пристрастия. Време е Европейската комисия да прояви смелост и да излезе със законодателно предложение”, заяви Емил Радев (ГЕРБ/ЕНП).", "date": "2018.11.14", "title": "Евродепутатите поискаха нов мониторинг да обхване всички в ЕС"}
{"url": "https://www.faktor.bg/bg/articles/novini/balgariya/m-gabriel-onlaynplatformite-i-sotsialnite-medii-izzeha-traditsionnite-funktsii-na-mediite", "text": "Европейската комисия много внимателно подбира думите си, голямото послание от вчерашния доклад остава „Прогрес”, вече говорим за завършване на този процес, защото сме на пътя на необратимата реформа, коментира пред бТВ еврокомисарят по цифровизацията и информационните технологии Мария Габриел. Според нея проблемите със средствата за масова информация са технологични:  „Медийната среда преживява труден преход поради голямата роля, която платформите и социалните медии имат – иззеха традиционните функции на медиите, редакторските функции, търсенето на фактите, аргументацията, заставането зад всяко мнение с името на автора”. Що се отнася до медийните „разстрели” на магистрати и опозиционери, Габриел смята, че става дума за словото на омразата. В тази сфера прогрес има по отношение на терористичната пропаганда, като целта е платформите да премахват дадено опасно съдържание до час след получаване на сигнал от компетентните органи.", "date": "2018.11.14", "title": "М. Габриел: Онлайн платформите и социалните медии иззеха традиционните функции на медиите"}
{"url": "https://www.faktor.bg/bg/articles/es-vavezhda-zadalzhitelen-chip-i-otpechatatsi-v-dokumenta-za-samolichnost", "text": "Съветът на ЕС одобри предложението на Европейската комисия занапред личните карти на гражданите на Общността, на техните съпруги или съпрузи, както и разрешенията за престой на чужденци, да бъдат уеднаквени. Предвижда се личните карти и картите за право на престой в ЕС да бъдат с размер на банкова карта. Те трябва да съдържат възможност за машинно разчитане, както и безконтактен чип, в който да са записани два пръстови отпечатъка на преносителя и неговата лицева снимка. Запазва се правото на държавите от ЕС да издават безсрочни лични карти за граждани над 70 години, ако са по новите изисквания. Останалите граждани ще получават лични карти с максимална валидност от 10 години, а за чужденците - разрешения с валидност до пет години. Решението ще влезе в сила две години след окончателното му одобрение. Личните карти, издадени до тази дата, ще бъдат валидни за записания в тях срок.", "date": "2018.11.14", "title": "ЕС въвежда задължителен чип и отпечатъци в документа за самоличност"}
{"url": "https://www.faktor.bg/bg/articles/novini/balgariya/tsvetanov-bsp-sa-s-dvoyno-litse-podkrepiha-pakta-za-migratsiyata-a-obvinyavat-gerb", "text": "С поредната доза неистини, които чухме в последните дни от БСП - вече бяха преминати всякакви граници. На 18 април тази година Петър Курумбашев, Георги Пирински и Сергей Станишев от БСП/ПЕС са подкрепили резолюцията на ЕП за Глобалния пакт за миграцията. Това обаче не попречи на Курумбашев да ме обвини, че говоря несъстоятелни неща. Не поречи и на БСП да излязат с декларация, с която призовават България да не подкрепи Пакта. Това обясни на личната си страница във Фейсбук лидерът на парламентарната група на ГЕРБ. Според него така БСП за пореден път  доказа двойното лице и че те нямат нищо общо с политиката, която се води от европейските социалисти. Това заявих днес по време на съвместно заседание на Комисията по вътрешна сигурност и обществен ред и Комисията по външна политика. Коментирах още, че решението да не подкрепим Пакта за миграцията има за цел да пресечем всякакви спекулации и заигравки със страховете на хората, каквато всъщност е целта на някои партии.", "date": "2018.11.14", "title": "Цветанов: БСП са с двойно лице - подкрепиха пакта за миграцията, а обвиняват ГЕРБ"}
{"url": "https://www.faktor.bg/bg/articles/novini/balgariya/d-ivanov-evropa-vliza-v-mnogo-truden-period-zaradi-brekzit-no-i-zaradi-italiya", "text": "Бюджетът е разработен по стария ведомствен подход и в същото време ние се намираме в една сложна макроикономическа конюнктура, Европа навлиза в един много труден период – не само заради Брекзит, а защото на вратата на този все още нереформиран съюз чука Италия, с въпросителни, на които Европа все още не може да даде категоричен отговор. Започват да се вдигат лихвените проценти през 2019 г., т.е. за всеки един процент растеж ние ще плащаме повече, и всичко това не дава отговор на тези протестиращи, заяви пред бТВ икономистът проф. Димитър Иванов. „Увеличавайки социалните разходи, ние трябваше да отговорим как ще увеличим капиталовите, как ще реализираме една инвестиционна програма. Ние прогнозираме 3,7% темп на икономическия растеж за 2019 г., но МВФ, Световната банка и Европа вече редуцираха своите виждания за такъв темп на икономическия растеж на България”. „В това увеличение от 20% за учителите, ще има ли вътрешни стимули за едни по-модерни педагогически методи на преподаване или няма да има. Пари могат да се дадат, но секторите се нуждаят от много дълбоки структурни реформи, за които за поредна година този бюджет мълчи”, допълни икономистът.", "date": "2018.11.14", "title": "Д. Иванов: Европа влиза в много труден период - заради Брекзит, но и заради Италия"}
{"url": "https://www.faktor.bg/bg/articles/novini/svyat/zashto-gruevski-reshi-da-se-skrie-v-ungariya", "text": "Бившият македонски премиер Никола Груевски, управлявал в продължение на 10 години (2006 – 2016) авторитарно и с почти мафиотски методи и осъден на две години затвор за корупция, явно е успял да избяга в Унгария. Бягството му остава загадка, включително и поради това, че Груевски е с отнет задграничен паспорт. Дотук унгарската страна не е потвърдило официално, че Груевски е поискал политическо убежище. На запитване на ДВ говорител на правителството в Будапеща е отговорил, че \"нито ще потвърди, нито ще отрече\" новината. Потвърждението обаче дойде от македонското вътрешно министерство: то е било информирано от унгарската страна, че Груевски се намира в Унгария. Незабавно Скопие е издал международна заповед за задържането на Груевски, се посочва още в информацията. За да разберем по-добре измерението на скандала, се налага да си припомним някои факти, свързани с управлението на Груевски и с дългогодишните му приятелски отношения с унгарския премиер Виктор Орбан. До оттеглянето си от властта през 2016 година бившият македонски премиер управляваше страната с почти криминални методи. Това доказват хилядите материали, включително и аудиозаписи, събрани от Специализираната македонска прокуратура SJO през последните две години. От тях става ясно, че Груевски и най-приближените му сътрудници са подслушвали редовно политическите си противници и систематично са ги заплашвали. И още: има сведения, че са били фалшифицирани изборни резултати. Създадена е била и всеобхватна система за политическа корупция. На първо време Никола Груевски беше осъден само за незаконно придобиване на луксозен автомобил. Това стана през май т.г., когато получи 2-годишна присъда, но предстоят и други процеси, а като се имат предвид многото събрани улики срещу него, се очаква бившият премиер да получи и нови дългогодишни присъди. През последните години от управлението си Груевски постепенно изпадна в международна изолация. Но унгарският премиер Виктор Орбан беше един от малкото, които не се дистанцираха от Груевски. Преди около година Орбан например се появи на предизборен проява в Македония, заставайки редом Груевски и бившия премиер на Словения Янез Янша, който също е с присъда за корупция. По това време Груевски вече беше с отнет задграничен паспорт. Още тогава унгарските медии повдигнаха въпроса дали пък Орбан не е обещал на Груевски политическо убежище. Последната публична проява на приятелска помощ за Груевски бе свързана с македонския референдум за името на страната. В края на септември Орбан отправи двусмислено видеообръщение към партията на Груевски ВМРО-ДПМНЕ, което беше изтълкувано като призив за отхвърляне на постигнатия компромис с Гърция. Но отношенията между Орбан и Груевски излизат и извън политическата рамка. Има данни, че бизнесмени от близкото обкръжение на партията на Орбан - Фидес - са инвестирали солидни суми в няколко близки до ВМРО македонски медии. Елемент от политическата стратегия на Орбан и неговото правителство е да подкрепят авторитарни лидери от Западните Балкани и да се застъпват за тяхната бърза интеграция в ЕС. По този начин Орбан събира допълнителна подкрепа за своите планове за реформиране на ЕС. Целта му е да отделните страни-членки да получат по-голяма самостоятелност в рамките на общността, както и да бъдат отменени европейските наказателните процедури за нарушаване на правовите принципи. Подобна процедура е заведена и срещу Унгария. Орбан поддържа много приятелски отношения също и с президентите на Сърбия и на Черна гора - Александър Вучич и Мило Джуканович. Случаят \"Груевски\" е в състояние да създаде сериозни вътрешно- и външнополитически проблеми както на Орбан, така и на реформаторското правителство на македонския премиер Зоран Заев. Защото поражда редица сериозни въпроси: например, защо македонските власти не са наблюдавали отблизо Груевски, особено след като се е знаело от седмици насам, че бившият премиер ще трябва да влезе в затвора в началото на ноември, за да излежи присъдата си. Унгарската страна пък ще трябва да отговори как е възможно човек без паспорт да стигне до Будапеща, след като е добре известно, че унгарските граници са едни от най-силно охраняваните в целия ЕС? И не е ли трябвало да го изпратят в някоя от транзитните зони за кандидати за убежище, както повелява унгарското законодателство? Ако ли пък Груевски е влязъл в Унгария от Сърбия - защо не са го върнали обратно на сърбите, след като Будапеща смята Сърбия за сигурна трета страна? Унгарският премиер Орбан винаги досега е подчертавал, че стриктно се придържа към законите и правилата на демокрацията. Сега той е изправен пред една от най-сериозните дилеми в досегашната си кариера - Орбан ще трябва да реши дали ще оказва подкрепа на един законно осъден човек, или ще спазва законите и международното право", "date": "2018.11.14", "title": "Защо Груевски реши да се скрие в Унгария"}
{"url": "https://www.faktor.bg/bg/articles/aleksandar-yordanov-1-1", "text": "Прочетох с недоумение новината, че съм направил предложение и съм подписал петиция Летище \"София\" да носи името на д-р Желю Желев – президент на Р България в периода 1990-1997 г. На неформална среща с членове на първия национален координационен съвет на СДС в началото на тази година бе направено такова предложение, но още тогава ясно заявих, че друг е начинът, по който можем да приемем близката си история. Паралелът с наименованието на летището в Гданск не може механично да се пренесе за летище София. Летището във Варшава носи името на Фредерик Шопен, а не на Лех Валенса. Въпросът е в мярката. Валенса е символ на една дълголетна борба на полския народ срещу комунизма. Д-р Желю Желев не е такъв символ. Което не означава, че не трябва да бъде уважена неговата личност и дело. Но преди това те трябва да бъдат обяснени, анализирани обективно и в светлината на последвалите като резултат на негови политически действия процеси в България. В противен случай рискуваме  Демократичната общност в България трябва да приеме своята история такава, каквато е. А не да продължава вътрешно партизанските си борби. Защото именно издигането в култ на едни личности в тази общност и тоталното отрицание на други, доведе до катастрофа \"старата десница\".  Приемането на историята е не само задължителен политически акт, но и морален акт.  Политиците не са направени по един калъп, за да мислят еднакво и действат еднакво. Като всички хора и те са различни. Това е прекрасното на демокрацията. Политиците грешат. Техните грешки са поука, а не място за екзекуция. Само комунистическото мислене не даваше и капка съмнение да падне върху лидера. Ние не сме комунисти и затова един честен, откровен, с факти и аргументи, разговор за началото на демокрацията ни е отдава необходим. Защото дойдоха млади поколения, които нищо не знаят за това начало и много лесно днешни политически хитреци ги манипулират. Рано е за летище \"Д-р Ж.Желев\". Но отдавна е време за приемане и изтъкване на всичко добро, което с много грешки и проблеми, ни донесе демокрацията. Голото отрицание, негативизмът и нарцисизмът са лоши съветници в политиката. Но и горчивите истини не трябва да се премълчават.", "date": "2018.11.14", "title": "Рано е за летище \"Д-р Ж.Желев\", горчивите истини не трябва да се премълчават"}
{"url": "https://www.faktor.bg/bg/articles/papata-obyavi-klyukite-za-forma-na-terorizam", "text": "Папа Франциск днес разкритикува клюките, наричайки ги форма на тероризъм и предупреди богомолците да не изричат лъжи, предаде Асошиейтед прес. \"Ние всички живеем, като комуникираме и ние непрекъснато сме на ръба на истината и лъжите\", каза днес папата пред множеството, събрало се на традиционната обща аудиенция. Относно клюките папата каза, че \"те убиват, защото езикът убива като нож\", и предупреди: \"Клюкарите са терористи, защото с техните езици те хвърлят бомба и после си отиват и бомбата, която те хвърлят, разрушава репутациите на всички\". \"Не забравяйте - да клюкарстваш, е все едно да убиваш\", допълни главата на Римокатолическата църква. Папа Франциск често критикува клюкарстването в църквата и призова медиите по-специално да се пазят от \"фалшивите новини\" и да търсят истината.", "date": "2018.11.14", "title": "Папата обяви клюките за форма на тероризъм"}
{"url": "https://www.faktor.bg/bg/articles/novini/balgariya/snegat-idva-po-prohodite-oshte-tazi-nosht-shte-se-obrazuva-snezhna-pokrivka", "text": "Температурите в страната падат още и ще продължат да клонят към нулата с всеки следващ ден, предупреждават синоптиците. Ще завали и сняг. В София днес имахме едни от най-ниските температури в страната. През целия ден стойностите останаха под 10 градуса. Вятърът прави студа още по-неприятен. Това е само началото. Утре на малко места температурите ще превишат 10 градуса дори и през деня. В петък ще стане още по-студено, и най-студено ще бъде в събота. За снега – в петък и събота ще бъде достатъчно студено за да вали сняг, но тогава условията ще бъдат за доста слаби валежи. Утре ще вали дъжд, а в планините сняг. В Централна Стара планина тази нощ и утре до обяд ще вали такъв сняг, че дори ще се образува снежна покривка. Това значи, че по проходите шофьорите може да имат проблеми още тази нощ.", "date": "2018.11.14", "title": "Снегът идва, по проходите още тази нощ ще се образува снежна покривка"}
{"url": "https://www.faktor.bg/bg/articles/novini/balgariya/protestat-na-maykite-na-detsa-s-uvrezhdaniya-blokira-bulevardi-v-stolichniya-kv-lyulin", "text": "Четвърта седмица продължават протестите за оставка на вицепремиера Валери Симеонов. Тази вечер майките на деца с увреждания, подкрепени и от граждани, тръгнаха в автомото шествие в столицата. Те блокираха временно движението по булевардите „Царица Йоанна” и „Панчо Владигеров” в столичния квартал „Люлин”. Протестиращите не отстъпват от искането си вицепремиерът Валери Симеонов да подаде оставка и след извинението му. Междувременно социалната комисия в парламента разгледа на второ четене един от ключовите законопроекти – за хората с увреждания. Патриотите поискаха да отпаднат квотите за наемане на работа на хора с увреждания, както и закрилата при уволнение. Второто им искане беше оттеглено в последния момент. Квотите ще важат за фирмите с 50 и повече служители. Според първоначалния текст, ако персоналът е до 100 души, двама трябваше да са с увреждания. Ако е по-голям – 2% от състава. С последните редакции обаче квотата за първата група фирми се предлага да се намали на 1 човек. От „Обединени патриоти” предложиха квотите изцяло да отпаднат, но не получиха  подкрепата на социалната комисия. При специфично производство или липса на подходящи хора с увреждания например, квотите няма да важат, а при неспазването им ще им санкции – 30 на сто от минималната заплата за всяко незаето място. Инспекцията по труда ще удостоверява изключенията, за които квотите няма да важат. Социалната комисия подкрепи поправка, която връща старото положение социалният министър да оглавява Националния съвет за интеграция на хората с увреждания, иначе трябваше ресорният вицепремиер да оглави съвета. В настоящата ситуация това е Валери Симеонов. Редакции предстоят и по другите законопроекти, преди всички да бъдат окончателно приети.", "date": "2018.11.14", "title": "Протестът на майките на деца с увреждания блокира булеварди в столичния кв. \"Люлин\""}
{"url": "https://www.faktor.bg/bg/articles/obshtestvo/zakon-i-red/dzhi-pi-grup-prokuraturata-ne-e-predstavila-nikakvi-dokazatelstva", "text": "Извършването на финансови и банкови операции е обичайна дейност, която не съдържа никакви елементи на престъпление. По този начин от „Джи Пи Груп” коментираха в позиция до медиите обвиненията в пране на пари, повдигнати на съдружник в компанията и на техен служител. От държавното обвинение започнаха проверка след сигнали на „Биволъ” и на вицепремиера Томислав Дончев за злоупотреби с евросредства, като беше спрян транш от 14 млн. евро към лична сметка на съдружника в „Джи Пи Груп”. „Всички средства, с които компанията и нейните акционери работят, са с ясно доказан и законен произход”, подчертават от строителната фирма, като припомнят, че са заявили готовността си да съдействат на разследването и са предоставили повече от 1000 стр. доказателства за законния произход на парите. „До момента по случая прокуратурата не е представила никакви доказателства”, подчертават от „Джи Пи Груп”.", "date": "2018.11.14", "title": "Джи Пи Груп: Прокуратурата не е представила никакви доказателства"}
{"url": "https://www.faktor.bg/bg/articles/zapochvat-proverki-na-toplofikatsiite-za-sastoyanieto-na-rezervite-ot-goriva", "text": "Екипи на Министерството на енергетиката и на Електроенергийния системен оператор стартират съвместни проверки на топлофикационните дружества в страната относно ангажиментите им за поддържане на определени запаси от горива за зимния сезон, съобщиха от Министерството на енергетиката. Обект на инспекциите относно спазването на Наредба 11 за резервите от горива ще бъдат ТЕЦ „Марица-изток 2“ ЕАД, ТЕЦ „Марица 3“ АД – Димитровград, ТЕЦ „КонтурГлобал Марица изток 1“ ЕООД, гр. Гълъбово, ТЕЦ „Брикел“ ЕАД, ТЕЦ „Бобов дол“ ЕАД, „Топлофикация-Русе“ ЕАД, „Топлофикация-Габрово“ ЕАД, „Топлофикация-Сливен“ ЕАД и „Топлофикация-Перник“ АД. ЕСО ЕАД ще инспектира техническата изправност и поддържаните запаси на доставчиците с договори за осигуряване на разполагаемост за студен резерв – ТЕЦ „Бобов дол“ ЕАД, ТЕЦ „Марица 3“ АД - Димитровград и „Топлофикация-Русе“ ЕАД. Проверките ще продължат до 29 ноември. Съвместните инспекции са част от мерките за постигане на сигурно, безопасно и ефективно функциониране на електроенергийната система през зимния сезон.", "date": "2018.11.14", "title": "Проверяват топлофикациите как поддъжат резервите от горива"}
{"url": "https://www.faktor.bg/bg/articles/ikonomika/ivan-neykov-hvanali-sme-se-za-gorivata-no-se-malchi-za-tsenite-na-naemite-u-nas-i-v-lyuksemburg", "text": "„Имаме дефицит на ранното сигнализиране, което да показва проблемите в икономиката навреме, за да няма после протести. Хората в държавния сектор взимат пари от данъците, докато в частния бизнес се бориш със зъби и нокти. Затова бизнесът е срещу повишаването на минималната работна заплата. Около 550 000 души работят в бюджетната сфера. Там се увеличават заплатите чрез икономии. В една фирма и 200 души да боледуват, не намалят разходите ѝ“. Това заяви пред БТВ бившият социален министър Иван Нейков.   „Ние нямаме инструменти, с които да коригираме заплащането на труда на базата на квалификацията на работещите. Трябва да стимулираме хората да инвестират в себе си с образование и да знаят, че ще получават повече, ако имат по-висок ценз“, отбеляза Нейков.  „Сравнението в цените на горивата трябва да се прави на база на средна покупателна способност. Нека да обърнем внимание какви са наемите в България и в Люксембург. Там са в пъти по-високи“, каза още Нейков.", "date": "2018.11.14", "title": "Иван Нейков: Хванали сме се за горивата, но се мълчи за цените на наемите у нас и в Люксембург"}
{"url": "https://www.faktor.bg/bg/articles/ognyan-minchev-politicheski-partii-klechat-v-shubraka-kray-protesta", "text": "Министър-председателят Бойко Борисов награди големият български актьор Васил Михайлов с орден \"Паисий Хилендарски\" на тържествена церемония в Министерския съвет за високи заслуги в сферата на културата. \"Ти действително си един народен будител, особено в образа ти на капитан Петко Войвода. Така че тази награда и оценка ти е от народа. Пожелавам ти още дълги години да си на стремето'', заяви по време на награждаването премиерът Борисов и напомни, че от бюджета за следващата година са предвидени 20 милиона лева за култура. \"Щастлив съм, че точно тази награда ме споходи. Благодаря на г-н Бойко Борисов. Благодаря ви много на всички, че ме слагате сред великите майстори на изкуството. Все още играя в 3 театъра, предстоят ми и 4 спектакъла. Днешният ден е един голям празник за мен\", каза от своя страна Васил Михайлов. Тази награда е убедително признание за една изключителна личност, обяви в началото на церемонията културният министър Боил Банов.", "date": "2018.11.14", "title": "Борисов към  Васил Михайлов: Орденът \"Паисий Хилендарски\" ви е от народа"}
{"url": "https://www.faktor.bg/bg/articles/sport/na-41-g-vlado-nikolov-se-vrashta-na-terena-ako-levski-ostane-bez-diagonal", "text": "Легендата на българския волейбол Владо Николов може да се завърне на терена този уикенд. Макар и само за един мач, той може отново да се появи на игрището за своя Левски в голямото дерби с ЦСКА в събота от 18:30 часа.  \"Сините\" в момента имат сериозни проблеми с двамата си диагонали. Младият Иван Панков и титулярът на позицията Смилен Мляков са с контузии, като надеждите на лекарския щаб са поне единият да е на линия за двубоя.  Но ако те не успеят да вдигнат никого на крака, Николов, който сега е старши треньор на отбора, ще се картотекира и ще запише участие. Той организира бенефиса си преди две години и половина, но сега отново може да зарадва българската публика.  \"Разбирам го Владо, защото той е вложил много в този Левски, в този голям проект. И по-добре е да излезе той, вместо да жертва 13-14-годишни момчета от школата срещу такъв съперник. Той все пак го прави за своето дете, Левски сега му е като дете\", коментира в предаванетопо DIEMA SPORT 2 легендата на родния волейбол Димо Тонев.", "date": "2018.11.14", "title": "На 41 г. Владо Николов се връща на терена, ако \"Левски\" остане без диагонал в събота"}
{"url": "https://www.faktor.bg/bg/articles/monika-lyuinski-za-parvi-pat-progovori-za-aferata-si-s-klintan", "text": "Моника Люински проговори за първи път за аферата си с американския президент Бил Клинтън през 1998 г., съобщава dir.bg.Тя разказва за ужаса и страха, които я обзели, когато разбрала, че трябва да сътрудничи в разследване на ФБР срещу Бил Клинтън или трябва да влезе в затвора. В новите документални серии The Clinton Affair Люински разкрива, че е трябвало да сътрудничи, за да избегне обвиненията. Тя разказва, че е трябвало да провежда подслушвани телефонни обаждания, както и че е трябвало да ходи с подслушвателно устройство на срещи. За нея това било толкова трудно, че само няколко часа по-късно тя започнала да обмисля самоубийство. Във видеото тя плаче, въпреки че това се е случило преди 20 години. \"Земята се преобърна в този момент. Изпитвах толкова много вина. И се чувствах ужасно\", разкрива Моника в интервюто. Агент от ФБР потвърждава думите ѝ като казва, че се лутала в крайности като хистерия и ярост. Люински споделя, че за нея е било изключително трудно, защото в онзи момент все още е била влюбена в Клинтън. Преди премиерата на документалния филм Люински разкрива в есе за Vanity Fair, че чувства разочарование, че Клинтън не е смятал, че трябва да ѝ се извини, както и че изпитва желание да каже на Хилъри колко съжалява.", "date": "2018.11.14", "title": "Моника Люински за първи път проговори за аферата си с Клинтън"}
{"url": "https://www.faktor.bg/bg/articles/kultura/-nyakoga-navyarno-sam-varvyala-po-meka-treva-roman-za-izgubenata-belarus", "text": "Каролина Шути, една от най-интересните съвременни немскоезични писателки, пристига в България за премиерата на романа си „Някога навярно съм вървяла по мека трева“, отличен с Наградата за литература на Европейския съюз. Събитието е на 16 ноември (петък), в клуб „Журналист“ в СБЖ, на ул. „Граф Игнатиев“ № 4, 1 ет., от 18 ч. Каролина Шути е родена през 1976 г. в Инсбрук, Западна Австрия. Завършила е немска филология, англицистика и американистика. Докторантската й дисертация разглежда произведенията на родения в Русе носител на Нобелова награда за литература Елиас Канети. Шути пише романи и радиопиеси. Книгите й са преведени на много езици и донасят слава на авторката както в Австрия, така и извън пределите й. През 2015 г. тя спечели Наградата за литература на Европейския съюз за романа си „Някога навярно съм вървяла по мека трева“. Книгата излиза на български в превод на Ваня Пенева и издание на „Персей“. Романът на Каролина Шути ни потапя в света на главната героиня Мая – свят, в който няма място за любов или безгрижна невинност. След смъртта на майка си Мая е приютена от леля си, която й дава подслон, храна и възпитание, но не й разкрива нищо за миналото й. Двете живеят в едно безименно селце в отдалечен район и се борят за оцеляването си при оскъдни и трудни условия. Всеки опит на Мая да си спомни миналото води до задънена улица. Тя се мъчи да си припомни живота в Беларус, страната, която е напуснала като малка, езика, който не говори, майката и бабата, които вече почти не помни, но с годините спомените все повече избледняват и стават все по-недостижими. Марек, възрастен мъж, който говори странен и загадъчен език и живее напълно сам в отдалечена къща, е единственият човек, който разбира Мая и я кара да се чувства у дома си. С ясен, но същевременно красив и поетичен стил Шути описва положението на хора, които са били принудени да напуснат дома си и да се приспособят към новата и понякога неприятелска среда. Романът й е пропит от идеята за изгубената памет и непрестанното търсене на идентичността, благодарение на която можем да намерим мястото си в живота и да постигнем вътрешна хармония и спокойствие.", "date": "2018.11.14", "title": "„Някога навярно съм вървяла по мека трева“ в търсене на изгубената Беларус"}
{"url": "https://www.faktor.bg/bg/articles/ikonomika/biznes/patentnoto-vedomstvo-vnedri-sistemata-za-upravlenie-na-kachestvoto", "text": "Патентно ведомство на Република България приключи внедряването на Система за управление на качеството съгласно стандарта ISO 9001 (2015). Окончателният външен одит се проведе на 15-16 октомври 2018 г. Системата за управление на качеството е внедрена успешно, разработена е съгласно изискванията на Международния стандарт за качество ISO 9001. Тя обхваща всички процеси и дейности, оказващи влияние върху качеството на административното обслужване в администрацията на Патентно ведомство на Република България, както и създаване на увереност във всички заинтересовани страни, че ще им бъдат предоставяни услуги, съобразени с техните нужди и очаквания. Политиката по управление на качеството очертава рамката на общите стратегически цели на администрацията на Патентно ведомство на Република България и ангажимента й за непрекъснато подобряване на ефикасността на Системата за управление на качеството. Внедряването на Системата за управление на качеството е част от Договора за сътрудничество между Патентно ведомство на Република България и Службата на Европейския съюз за интелектуална собственост, а именно - „ECP5 Подкрепа за  внедряване на Системи за управление на ведомствата по интелектуална собственост”. За бързото и ефективно внедряване спомогна отличното сътрудничество и  обмен на знания и опит, поддържани по време на процеса по внедряване, между Патентно ведомство на Република България и Службата на Европейския съюз за интелектуална собственост (EUIPO). Резултатите и извлечените поуки ще бъдат от полза и за останалата част от националните ведомства, участващи в проекта.", "date": "2018.11.14", "title": "Патентното ведомство внедри Системата за управление на качеството"}
{"url": "https://www.faktor.bg/bg/articles/ot-bsk-iskat-speshna-sreshta-s-boyko-borisov", "text": "От Българската стопанска камара (БСК) настояват за спешна среща с министър-председателя Бойко Борисов. Това става ясно от писмо от пресцентъра на БСК, изпратено до медиите. Настояването за среща е във връзка с промените в Наредбата за регистриране и отчитане чрез фискални устройства на продажбите в търговските обекти. Публикуваме писмото без редакторска намеса. \"УВАЖАЕМИ Г-Н МИНИСТЪР-ПРЕДСЕДАТЕЛ, Обръщаме се към Вас във връзка с обнародваните в края на м. септември 2018 г. промени в Наредба № Н-18 за регистриране и отчитане чрез фискални устройства на продажбите в търговските обекти, изискванията към софтуерите за управлението им и изисквания към лицата, които извършват продажби чрез електронен магазин. Държим да подчертаем, че подкрепяме усилията на Правителството за повишаване на фискалната дисциплина, ограничаване на нелоялните търговски практики и намаляване дела на „сивата“ икономика. В този смисъл, считаме осъвременяването на текстовете в Наредбата за закономерни и необходими. Заедно с това, не крием сериозните си притеснения относно изключително кратките срокове, в които работещият на светло бизнес трябва да приведе дейността си в съответствие с изискванията на Наредбата, както и непрецизно формулираните текстове, които създават неяснота, правна несигурност и икономическа непредвидимост. Имаме основателни причини да смятаме, че процесът по доставка, закупуване, сертифициране, инсталиране и пускане в експлоатация (вкл. обучение на персонала) на новите фискални устройства ще отнеме не по-малко от 18 месеца, а съгласно Наредба Н-18 това трябва да стане до м. март 2019 г., т.е. за по-малко от половин година. В допълнение към това, част от разпоредбите в Наредба Н-18: Са дискриминационни и противоречащи на правото на Европейския съюз; Противоречат на конституционните принципи и гаранции за еднакви правни условия за стопанска дейност и предотвратяване на злоупотреба с монополно положение и нелоялна конкуренция, както и за законова закрила на потребителите и на инвестиционната и стопанската дейност; Противоречат на законодателството в областта на закрилата на интелектуалната собственост и защитата на личните данни; Създават нова административна и финансова тежест върху светлия бизнес, докато сивата икономика ще продължи да работи по същия начин, по който е работила и досега. В този смисъл, не постигат целите за ограничаване на сивия сектор, а напротив – засилват неравнопоставеността между „белия“ и „сивия“ бизнес. Част от подписалите настоящото писмо организации участваха с експертиза в процеса на подготовка на промените в Наредба Н-18 и не малко от препоръките им бяха отразени, но много от спорните текстове останаха във финалната редакция на документа. За съжаление, настоятелните ни опити за продължаване на диалога останаха неуважени. Именно това е причината да насочим Вашето внимание към проблема, още повече, че промените в Наредба Н-18 засягат практически всички стопански субекти, от всички сектори на икономиката. Това означава, че сме изправени пред потенциална опасност в началото на следващата година да се стигне до сериозно социално напрежение, което бихме искали да предотвратим. Във връзка с горното, се обръщаме с молба да приемете представителна контактна група на подписалите настоящото писмо организации, която да Ви запознае с проблема и да Ви предложи ефективни мерки за неговото преодоляване. Надяваме се на Вашето разбиране и съпричастност\".", "date": "2018.11.14", "title": "От БСК искат спешна среща с Бойко Борисов"}
{"url": "https://www.faktor.bg/bg/articles/bvp-narastva-s-3-na-sto", "text": "През третото тримесечие на 2018 г. брутният вътрешен продукт (БВП) нараства с 3 на сто спрямо съответното тримесечие на предходната година и с 0.5 на сто спрямо второто тримесечие на 2018 г. според сезонни данни, съобщи Националният статистически институт.      Според експресните оценки на НСИ за третото тримесечие на 2018 г. БВП в номинално изражение достига 29 001 млн. лева. Реализираната добавена стойност през третото тримесечие на 2018 г. е 25 124 млн. лeвa. По елементи на крайното използване най-голям дял в БВП заема крайното потребление (70.5 на сто), което в стойностно изражение възлиза на 20 446 млн. лева. През третото тримесечие на 2018 г. бруто капиталообразуването е 5605 млн. лв. и заема 19.3 на сто относителен дял в БВП.  Външнотърговското салдо е положително.      През третото тримесечие на 2018 г. спрямо второто тримесечие на същата година брутната добавена стойност нараства с 0.5 на сто.      Според експресните оценки на БВП по елементи на крайното използване през третото тримесечие на 2018 г. принос за регистрирания икономически растеж по сезонни данни спрямо второто тримесечие на 2018 г. има увеличението на износа на стоки и услуги - с 2.2 на сто, и на крайното потребление - с 1.4 на сто.      През третото тримесечие на 2018 г. спрямо същото тримесечие на предходната година брутната добавена стойност се увеличава с 2.7 на сто.      Крайното потребление регистрира положителен икономически растеж от 6.9 на сто. Бруто образуването на основен капитал отчита ръст от 6.2 на сто през третото тримесечие на 2018 г. спрямо съответното тримесечие на предходната година по сезонни данни. Вносът на стоки и услуги се увеличава с 5.1 на сто, докато износът на стоки и услуги намалява с 3.2 на сто.", "date": "2018.11.14", "title": "БВП нараства с 3 на сто"}
{"url": "https://www.faktor.bg/bg/articles/chez-balgariya-veche-ima-nov-izpalnitelen-direktor", "text": "Oт 1 нoeмвpи 2018 г. пpeдceдaтeл нa Упpaвитeлния cъвeт и изпълнитeлeн диpeĸтop нa \"ЧEЗ Eлeĸтpo Бългapия\" AД e Димчo Cтaнeв, cъoбщиxa oт ĸoмпaниятa. Димчo Cтaнeв e мaгиcтъp - инжeнep \"Eлeĸтpoниĸa и aвтoмaтиĸa\" и мaгиcтъp \"Бaнĸи и финaнcoв мeниджмънт\" oт Texничecĸи yнивepcитeт - Coфия. Имa 18-гoдишeн oпит във финaнcoвaтa cфepa в oблacттa нa cиcтeмния aнaлиз, pъĸoвoдcтвo нa opгaнизaциятa нa бaнĸoви дeйнocти, yпpaвлeниe нa бизнec пpoцecи и пpoцeдypи, пpoeĸти и ĸлoнoвe нa гoлямa мeждyнapoднa бaнĸa. Πpoфecиoнaлният мy oпит e cвъpзaн и c pъĸoвoдcтвoтo нa пpoдaжби, глoбaлнo бизнec oбcлyжвaнe и yпpaвлeниe нa ĸлoнoвaтa мpeжa нa лизингoвa ĸoмпaния. Димчo Cтaнeв cтaвa чacт oт eĸипa нa ЧEЗ Гpyп в Бългapия пpeз нoeмвpи 2012 г., ĸoгaтo зaeмa пoзициятa Диpeĸтop \"Oбcлyжвaнe нa ĸлиeнти\" в \"ЧEЗ Бългapия\" EAД.", "date": "2018.11.14", "title": "ЧЕЗ-България вече има нов изпълнителен директор"}
{"url": "https://www.faktor.bg/bg/articles/biznesat-se-sreshtna-s-poslanitsi-i-diplomati-v-balgariya-na-stranite-v-es", "text": "Управителният съвет на Конфедерацията на работодателите и индустриалците в България (КРИБ) се срещна с посланици и дипломати в България на страните от Европейския съюз на бизнес-закуска днес в Къщата с часовника. Срещата се проведе ден след представянето на Доклада на Европейската комисия относно напредъка на България по механизма за сътрудничество и проверка, който се превърна в основа на задълбочената дискусия между бизнеса и дипломатите.  „За мен е изключително удоволствие и чест да Ви приветствам от името на ръководството и членовете на КРИБ на днешната среща, чрез която възстановяваме една дългогодишна традиция“, каза председателят на КРИБ Кирил Домусчиев в началото на срещата. „Днес подновяваме редовния обмен на мнения и виждания за текущото икономическо и социално-политическо развитие в България, инвестиционния климат и възможностите за бизнеса в контекста на европейските и трансатлантическите перспективи“.  В срещата участваха посланиците в България на Германия, Дания, Ирландия, Румъния, Словакия, Холандия и Чехия, заместник-посланиците в България на Австрия, Великобритания, Испания и Полша, както и дипломати от посолствата в България на Италия и Франция. Присъстваха и ръководители на двустранни камари, членове на КРИБ – на Германо-българската индустриална и търговска камара, на Френско-българската търговска и индустриална камара и на Конфиндустрия България.  Реформата в образованието, въвеждането на дуалната система, липсата на подготвени кадри за бизнеса и начините за преодоляването на този проблем бяха сред основните теми на разговора. От страна на дипломатите бе поставен въпрос и относно ниските възнаграждения в някои сектори на икономиката. Председателят на КРИБ посочи, че в индустрията възнагражденията на инженерните и ИКТ кадри растат и там добрите специалисти могат да се реализират и да получат много добро възнаграждение. Кирил Домусчиев посочи сътрудничеството с университетите като добър пример в посока преодоляване липсата на подготвени кадри. КРИБ е в основата на въвеждането на дуалното образование и ръководството на конфедерацията благодари на посолствата на Германия и Австрия, които са оказвали непрекъсната подкрепа за общите начинания в тази насока с фирмите-членове на КРИБ и с Германо-българската индустриална и търговска камара.  Друга основна тема в дискусията бяха възможностите пред чуждите инвеститори у нас и в тази връзка преодоляването на административните пречки пред тях. От името на Управителния съвет Кирил Домусчиев заяви пред посланиците готовност КРИБ да оказва пълна информационна подкрепа на новопристигнали инвеститори или такива с бъдещи намерения в зависимост от спецификата на икономическите им дейности. „Ако имате инвеститори от вашите държави – КРИБ е насреща“, каза той. „Ние можем да се срещнем с тях, да ги посъветваме, но най-големият проблем за тях ще бъде да намерят нужните им работници.“  На въпрос от дипломатите във връзка с правосъдната система, противодействието на корупцията и мерките, които се предприемат, от страна на КРИБ бе заявено, че устойчиво е поставено началото на борбата с корупцията във всичките й разновидности, част от което са и извършените арести. Посочено бе, че мерките са в правилна посоки и бизнесът очаква това да бъде част от устойчиви и целенасочени действия на правителството като за бизнеса това е добре, защото се осветлява сивата икономика, слага се край на черната икономика, което пряко се отразява на светлия бизнес, който членува в КРИБ.  На въпрос от дипломатите относно приемането на еврото за национална валута и дали правителството прави необходимото за приемането на България в еврозоната, изпълнителният директор на КРИБ посл. Евгений Иванов отговори, че има редовен обмен на мнения с представители на правителството в лицето на министъра на финансите, министерство на икономиката и други компетентни ведомства, които конфедерацията счита за основни двигатели за изпълнението на този главен приоритет, който КРИБ си е поставил. „Можем да кажем, че дори оказваме необходимия натиск, за да не спира процесът и да бъдат изпълнявани поетите от България ангажименти за покриването на абсолютно всички критерии“, каза посл. Иванов. „За нас влизането в еврозоната няма алтернатива и в момента считаме, че правителството прави всичко необходимо тази задача да бъде изпълнена. Същото се отнася и за приемането на България в Шенген“.  В края на срещата беше постигната договореност диалогът между КРИБ и дипломатите в България да продължи на всеки шест месеца.", "date": "2018.11.14", "title": "Бизнесът се срещна с посланици и дипломати в България на страните в ЕС"}
{"url": "https://www.faktor.bg/bg/articles/ah-tozi-manichak-putin-snimkata-koyato-razsardi-kremal", "text": "Той искаше да бъде голямата звезда на събирането на държавните глави в Париж в неделя. За да подчертае своето положение, руският президент Владимир Путин се погрижи да пристигне с немалко закъснение - след своите колеги от другите държави. Това обаче му изигра лоша шега, пише швейцарският Le temps цитиран от bgsniper.com. Подготвяната му поява, която трябваше да бъде забелязана от всички, не се състоя според замисъла на Путин, който е известен със склонността си към закъсненията. А Кремъл здравата се разсърди на една снимка, която обиколи медиите и социалните мрежи. На нея се вижда един много мъничък Путин, който протяга ръка на американския президент Доналд Тръмп, който вече е на подиума редом до останалите официални лица. Фотографията, направена от Лудовиц Марин от \"Франс прес\", предизвика възмущението на привържениците на Путин, както и немалко саркастични коментари от неговите противници. Държавната руска агенция ТАСС, която отначало използва снимката в своите информации, трябваше спешно да я изтегли и да я махне от сайта си. За руските медии, лоялни на Кремъл, има негласно златно правило: президентът никога не трябва да изглежда по-нисък от хората, които са около него. Това е доста трудно за осъществяване като се има предвид, че Путин е висок 1,7 см, т. е. е с около 20 сантиметра по-нисък от Доналд Тръмп. Държавните глави на Турция, Китай и Беларус, с които руският президент се среща особено често, също очевидно са по-високи от него. Официалните фотографии обаче трябва да са направени под такъв ъгъл, че главата на Путин да е на същото ниво като тези на другите присъстващи, пише изданието. В социалните мрежи вече се появиха предположения, че сега \"ще хвърчат глави\". Путин често е осмиван, че използва обувки с ток и че се качва на платформи, за да изглежда по-висок. Публично известно е, че връзките с обществеността и протокола на Кремъл внимателно подбират хората, с които се снима президентът - те не трябва да са по-високи от него. Така на масовите снимки - сред народа - често могат да бъдат забелязани едни и същи лица, които в зависимост от случая са работници, предприемачи, ловци и т.н., посочва изданието.", "date": "2018.11.14", "title": "Ах, този мъничък Путин - снимката, която разсърди Кремъл"}
{"url": "https://www.faktor.bg/bg/articles/mladen-marinov-ne-moga-da-spodelya-informatsiya-dali-protestite-sa-plateni", "text": "В групите присъстват хора, които явно под някакъв мотив или с друга цел, или провокират полицаите или останалите участници в протеста. Намесваме се, за да запазим мира. Това каза пред журналисти вътрешният министър Младен Маринов за протестите срещу високите цени на горивата преди изслушването му във парламентарната комисия по вътрешна сигурност и обществен ред, съобщава „Фокус“. \"На много места става въпрос за протести, които не са организирани съгласно закона. Реално там няма организатор, няма с кого да се води диалог“, заяви той. Попитан притеснява ли се МВР от протестите и вярно ли е, че в протестите участват криминални лица Младен Маринов посочи: „Всяко нещо, което е свързано с обществено напрежение, ни притеснява. Задачата ни е да опазим обществения мир“.  \"Не мога да споделя информация дали протестите са платени\", каза още Маринов. „Работим по различни сигнали, които се проверяват“, заяви той. „Продължаваме да работим и по отношение на лица, които провокират органите на реда“, добави той.", "date": "2018.11.14", "title": "Младен Маринов: Не мога да споделя информация дали протестите са платени"}
{"url": "https://www.faktor.bg/bg/articles/boyko-borisov-shte-se-sreshtne-s-makedonskiya-premier-zoran-zaev", "text": "Премиерът Бойко Борисов ще се срещне с министър-председателя на Република Македония Зоран Заев, който е на посещение в България. Това съобщиха от правителствената информационна служба. Двамата ще разговарят в Министерския съвет утре, 15 ноември. Фокус на срещата ще бъде задълбочаването на двустранното сътрудничество между България и Република Македония в различни области, както и развитието на инфраструктурните проекти в региона.", "date": "2018.11.14", "title": "Бойко Борисов ще се срещне с македонския премиер Зоран Заев"}
{"url": "https://www.faktor.bg/bg/articles/marketing-links", "text": "Напрежението в страната през последните месеци се отразява в нивата на доверие към ГЕРБ, които спадат до 30%, а недоверието вече е над 60%. Анализът на резултатите води до извода, че одобрението в ГЕРБ е спаднало от юни досега със 7%. Плътно зад тях е БСП със сходни нива на доверие и недоверие. При „Обединените патриоти” може да се отбележи значителен спад спрямо юни месец тази година. Това отчитат от социологическата агенция „Маркет линкс” в проучване, проведено между 15 и 24 октомври сред 1032 души. Към момента „Движение 21” е с най-високия рейтинг, макар и с негативен индекс, сред извънпарламентарно представените политически сили. Все още младата и по-слабо разпознаваема коалиция „Демократична България” получава одобрение от около 8% от избирателите, докато 60% са негативно настроени, допълват от „Маркет линкс”. Отливът на електорална подкрепа към основните политически сили през последните месеци се затвърждава и през октомври. Разликата между ГЕРБ и БСП намалява до 2,1% на база всички. На база гласуващи - двете основни партии имат практически еднакъв резултат. ДПС и ОП потвърждават парламентарното си присъствие при евентуални скорошни избори. Демократична България остава с относително високо ниво на електорална мобилизация и е с реален шанс за преминаване на парламентарната бариера. Партия „Воля“ за пореден месец е силно ограничена и не събира нужната електорална подкрепа, за да бъде част от следващото Народно събрание, коментират от „Маркет линкс”. По отношение на институциите Народното събрание отново е в дъното на класацията с над 5 пъти по-висок дял на гражданите, които нямат доверие. Изключение от общата картина са омбудсманът и президентската институция, които остават на другия полюс с доверие, надвишаващо няколкократно недоверието в тях. Публичните скандали, провокиращи обществено негодувание, засилват негативните оценки за посоката на развитие на страната. 3:1 е съотношението между дела на критично настроените (69%) и тези с положително мнение (23%). С високи нива на песимизъм (57% от всички) са и очакванията за бъдещето на страната. Като цяло младите българи продължават да са по-малко негативно настроени за развитието на страната и на домакинството си. Общественото недоволство продължава да се проявява и в негативното отношение към българските политици (69% от всички), а положителната оценка е едва 9%. Индексът на съотношението между позитивните и негативни нагласи остава в отрицателната част на скалата за всички политически сили.", "date": "2018.11.14", "title": "\"Маркет линкс\": Подкрепата за ГЕРБ и БСП намалява, парламентът - с най-нисък рейтинг"}
{"url": "https://www.faktor.bg/bg/articles/novini/svyat/ruska-lazha-v-balgariya-s-protesti-iskat-izgonvaneto-na-ukrainski-voenni-koito-se-lekuvat-v-sanatoriumi", "text": "\"В България се провеждат протестни акии с призиви към властите да изгонят от страната украински екзекутори, които след извършените ужасни престъпления спокойно си почиват в български санаториуми\", \"съобщава\" руската информационна агенция \"Новостной фронт\". \"Ние не искаме България да лекува украински главорези в санаториумите си. Четири години в сърцето на псевдодемократична Европа се върши чудовищен геноцид\", \"цитира\" изданието неназонав участник в протеста ,който никога не се е провеждал. Уж гневните българи заявили, че са \"длъжни да спрат това безобразие\". Наглостта на руската \"медия\" е стигнала дотам, че изцяло си е съчинила събитие, участници и позиции и изобщо не се срамува да тиражира лъжите си. Подобно на други пропагандни руски сайтове и news-front се издава на шест езика освен на руски. Проверка обаче показва, че news-front.info е един от сайтовете, разпространяващи фалшиви новини в България, според Европейската служба за външна дейност.  Припомняме, че сайтът има и българска секция и редакция. Разследване на \"Дневник\" показа, че сайтът е свързан с руската държава, а журналисти от \"Информационната агенция на Новорусия\" вероятно имат връзка с опита за преврат в Черна гора от миналата година. Българите, които работят за сайта, участват като организатори на други инициативи на Русия у нас и организирането на протести срещу НАТО. Те стоят и зад заплахите във Фейсбук към хора, обявени от тях за русофоби, която се разследва от ГДБОП.  Петя Паликрушева и Ася Иванова са посочените на сайта имена на служителите в българската редакция. Петя Паликрушева-Иванова оглавява Движение \"Че Гевара\". Съпругът ѝ Павел Иванов е лидер на партия \"Съюз на българските комунисти\".  Паликрушева и “Че Гевара\" бяха дейни участници през февруарските протести от 2013 г., довели до падане на първото правителство на Бойко Борисов. Домейнът на информационната агенция, която се рекламира като \"създадена за правдивото отразяване на събитията в Донбас, Сърбия, България, Русия, в Украйна и по целия свят\", е регистриран със скрито име на собственика. За да функционира като средство за масова информация, на агенцията обаче ѝ е необходим лиценз от руската Федерална служба за надзор в сферата на съобщенията, информационните технологии и масовите комуникации – РОСКОМНАДЗОР. От регистъра на регулатора се разбира, че собственик на агенцията е “МедиаГрупп НьюсФронт” с адрес в Крим, град Бахчисарай. От руския търговски регистър се вижда, че собственици на фирмата с равни дялове, са Константин Сергеевич Книрик, който е и ръководител на агенцията, и Михаил Анатолиевич Синелин. Книрик е един от учредителите на неправителствената Регионална обществена организация \"Глобални информационни технологии\", която е регистрирана на адреса на \"МедиаГрупп НьюсФронт\". Според публикация в изданието znak.ru “Глобални информационни технологии” e получила през 2016 г. грант от фонда за поддръжка на неправителствения сектор към президента на Русия – 3 млн. рубли за финансиране на News Front.  Друг проект на същата организация е наречен \"Единен информационен портал България – Русия\". Не се намират данни дали проектът е финансиран и изпълнен, но краткото му описание е показателно за целите и методите на работа: \"Формиране на положителен имидж на Руската федерация в страните на Балканите. Пробив в информационната блокада. Поддържане на неофициални контакти между гражданите на България и Русия за съвместна работа в сферата на публичната дипломация\".", "date": "2018.11.14", "title": "Руска лъжа: В България с протести искат изгонването на украински военни, които се лекуват в санаториуми"}
{"url": "https://www.faktor.bg/bg/articles/novini/svyat/ungarski-medii-gruevski-e-nastanen-v-rezidentsiyata-na-orban", "text": "Унгарски журналисти съобщили за македонската \"Макфакс\", че бившият премиер Никола Груевски е пристигнал в страната в петък и в момента се намира в резиденцията на премиера Виктор Орбан. Въпреки това говорител на премиера отрекъл двамата да са се срещали. Золт Кернер од 24.hu коментира, че само преди няколко месеца правителството е променило закона за имиграцията.  \"Според новата процедура властите е трябвало незабавно да върнат Груевски в Македония или в Сърбия, откъдето е влязъл в страната, защото и двете държави отговарят на критгериите за \"сигурни страни\", обяснява журналистът. Междувременно холанската евродепутатка Джудит Саргентини, цитирана от македонския вестник \"Вечер\", отправи официално запитване до унгарското правителство дали ще удовлетворят убежище на Груевски, след като той идва от \"сигурна страна\". На сайта на унгарската служба за имиграция се посочва, че по време на интервюто Груевски ще трябва да посочи причините за бягството си, обстоятелствата на пристигането в Унгария. Докато трае процедурата за убежище бившият премиер на Македония не може да бъде екстрадиран. Междувременно от службата за миграция са съобщили за \"Макфакс\", че са приели за разглеждане молбата за убежище на Груевски поради факта, че той 10 години е бил премиер на Македония и това е чисто юридически въпрос, който не трябва да се отразява на отношенията между двете страни.", "date": "2018.11.14", "title": "Унгарски медии: Груевски е настанен в резиденцията на Орбан"}
{"url": "https://www.faktor.bg/bg/articles/rumen-hristov-koalitsiya-s-valeri-simeonov-e-ideyno-nevazmozhna", "text": "В СДС обсъдихме какъв да бъде пътят ни в бъдеще. Най-актуална е идеята  да се търси обединение в дясно на идейна основа – с „Демократична България“ и ДСБ, с която сме идейно близки. Още няма решение, тепърва започват преговорите. Това коментира в студиото на Би Ти Ви председателят на СДС Румен Христов. Няма да водим разговори с Валери Симеонов, не може да има идейна коалиция с тях. Темата не е актуална, отсече партийният лидер. По думите му по-малко актуална е идеята СДС да се яви самостоятелно на изборите, но не смята, че това е правилната позиция.  Ако се стигне до предсрочни избори, едва ли СДС ще има потенциал да се яви самостоятелно на тези избори, посочи Христов и мотивира хипотезата си за предсрочни избори с нестихващите протести в цялата страна. Вижте какво се случва на улиците – гражданите протестират справедливо. Управляващите трябва да се вслушат и да променят политиката си. Ако това продължи – най-вероятно правителството няма да изкара своя мандат, прогнозира Румен Христов. Партийният лидер коментира и предстоящите евроизбори.  Евроизборите са много важни, трябва да направим усилие да се представим добре. Да загърбим различията и да търсим допирните точки, за да запазим досегашния резултат –  броят на евродепутатите в рамката на ЕНП.", "date": "2018.11.14", "title": "Румен Христов: Не може да има идейна коалиция с Валери Симеонов, ДСБ са най-близки до нас"}
{"url": "https://www.faktor.bg/bg/articles/novini/svyat/finlandiya-e-gotova-da-poeme-predsedatelstvoto-na-es-vmesto-rumaniya", "text": "Финландия изрази готовност да поеме по-рано ротационното европредседателство на мястото на Румъния, която по график трябва да го поеме от януари 2019 година. Засега Букурещ не е представил такова искане, но говорител на Европейската комисия поясни, че изтегляне на графика за ротационите председателства няма да е предцедент за Брюксел. Заради референдума във Великобритания за Брекзит, например, българското председателство също бе изтеглено по-рано със шест месеца. Румъния бе оценена строго със критичен мониторингов доклад вчера а опозицията в страната иска и вот на недоверие за кабинета на Виорика Данчила. Европейската комисия призова за национално единство в Румъния, след като правителството в Букурещ се разклати.", "date": "2018.11.14", "title": "Финландия е готова да поеме председателството на ЕС вместо Румъния"}
{"url": "https://www.faktor.bg/bg/articles/gruevski-veche-se-izdirva-s-mezhdunarodna-zapoved-za-arest", "text": "Никола Груевски вече се издирва с международна заповед за арест. В Македония избягалия бивш премиер го очаква присъда от две години затвор, съобщава Би Ти Ви. Груевски, който поиска политическо убежище в Унгария, не е избягал по въздушен път, а е минал границата незаконно, съобщиха от македонското вътрешно министерство. Според македонски медии той се намира във вилата на унгарския премиер Виктор Орбан, след като прекарал първата си вечер в Будапеща на хотел. Парадоксално е, че властите в Скопие и Будапеща нямат и представа как е успял бившият македонски премиер да влезе в Унгария без паспорт, тъй като той му е бил отнет преди време.", "date": "2018.11.14", "title": "Груевски вече се издирва с международна заповед за арест"}
{"url": "https://www.faktor.bg/bg/articles/novini/balgariya/ts-karayancheva-nyama-voyna-mezhdu-institutsiite-no-dialogat-ne-e-dobar", "text": "„Докладът на Европейската комисия за напредъка на България по Механизма за сътрудничество и проверка е положителен, обективен и оценяващ действителността такава, каквато ние я виждаме. За щастие има три глави, които вече са затворени – съдебна система, организирана престъпност и правна рамка”, заяви прен Нова телевизия председателят на Народното събрание Цвета Караянчева. Тя добави, че остават още три глави, сред които корупцията и продължаването на съдебната реформа, а при тях се отбелязва напредък. По думите й в рамките на една година България има уверението, че мониторинговият доклад ще падне. „По всяка една от препоръките се работи много сериозно. Не е малко, че има индикации, че искат да ни разделят от Румъния, тъй като ние напредваме”, допълни Цвета Караянчева. На въпрос има ли напрежение между президента и изпълнителната власт, тя заяви, че няма война между институциите, но диалогът не е добър. „Мисля обаче, че беше редно президентът да приеме председателя на Комисията по бюджет и финанси и министъра на финансите, за да изложат своите искания и препоръките към бюджета. Не е редно, когато представители на управляващата партия искат среща с теб, да не ги приемеш, а да приемеш колегите от политическата сила, които са те подкрепили за президент. Това още повече затвърждава, че Румен Радев не е президент на всички. Искам да имаме президент на всички български граждани”, заяви още председателят на НС.", "date": "2018.11.14", "title": "Ц. Караянчева: Няма война между институциите, но диалогът не е добър"}
{"url": "https://www.faktor.bg/bg/articles/ikonomika/biznes/banka-dsk-kupi-sosiete-zheneral-v-balgariya", "text": "УС на БНБ даде съгласие Банка ДСК да придобие бизнеса в България на френската Сосиете Женерал Експресбанк, съобщиха от централната банка. Собственик на Банка ДСК е унгарската финансова група ОТП. Придобиването ще повиши пазарния дял и капитала на Банка ДСК. Цената на сделката не се оповестява, но според информирани източници от финансовите среди е около 500 млн. евро. След финализирането на сделката, ще настъпят размествания в челната петица на банките. В момента, Банка ДСК е на второ място, а Сосиете Женерал Експресбанк- на 7-ма позиция. След сливането им, мегабанката ще има 19,4 млрд. лв. балансово число, което е с около 470 млн. евро повече от УниКредит Булбанк, която в момента води топ листата на банките. По пазарен дял, засега Банка ДСК е малко под 20% , а следващата след нея- ОББ държи около 11%. След нея, Банка ДСК ще притежава, освен пенсионна компания, управляващо дружество за взаимни фондове и лизингова компания, тя ще стане собственик и на \"Сожелиз България\", което е второ по пазарен дял, след това на \"Уникредит\", както и застрахователното дружество \"Сожелайф\". Поради това, че и последните две компании, са част от покупко-продажбата, след БНБ трябва да се произнесе и Комисията за финансов надзор, а накрая и Комисията за защита на конкуренцията. Очакванията са юридически финалът да стане факт до края на годината, а фактически да продължи идната година.", "date": "2018.11.14", "title": "Банка ДСК купи Сосиете Женерал в България"}
{"url": "https://www.faktor.bg/bg/articles/maya-manolova-s-shest-vaprosa-kam-darzhavata-za-tsenata-na-gorivata-u-nas", "text": "„Покачването на цените на горивата в България доведоха до различни форми на граждански протести. Една от причините за тях е и липсата на адекватна реакция на държавата, която е отговорна за създаването на закони, осигуряващи свободен конкурентен пазар на стоки и услуги, както и за спазването на тези закони“, се казва в позиция на омбудсманът на Република България Мая Манолова. „Проблемът засяга както бита и семейния бюджет на всеки гражданин, така и себестойността на всяка стока или услуга в страната ни и отново рефлектира върху джоба на българина. За пореден път правата и интересите на българските граждани са засегнати неблагоприятно, поради което съм длъжна като обществен защитник да изразя своята позиция. Скокът при горивата идва след поредното повишаване на цените на газа, парното и топлата вода, срещу което застанах категорично като омбудсман, сезирайки и прокуратурата. Увеличението с бързи темпове доведе и до по-високи цени на основни стоки и услуги. Безспорно е, че цените на горивата у нас се влияят от цените на международния пазар. Но при положение, че България е страната с най-нисък акциз в Европа, „евтин“ ток и работна ръка, какво е логичното обяснение защо крайните цени на горивата в България не са и постоянно най-ниските в ЕС. На фона на драстичното поскъпване на живота у нас - за храна, за жилище (вода, електроенергия, отопление, обзавеждане и поддържане на дома), за здравеопазване, за транспорт и съобщения, за образование, за данъци и социални осигуровки и др., нарастването на цените на горивата преля чашата на търпението на хората, предвид липсата на социална поносимост. Това повдига очевидни въпроси, на които държавата дължи отговори на гражданите. Първо: защитава ли регулацията в сектора и правата и интересите на гражданите? Второ: създава ли законодателството достатъчно конкурентна среда при вноса и продажбата на горива? Трето: съществува ли монопол при управлението на данъчните складове? Четвърто: дали нормативната уредба и практиките създават възможности за по-евтин внос на бензин и дизелово гориво или ги препятстват? Пето: възможно ли е намаляване на ДДС-то върху горивата? Шесто: какво е предприето след отправените препоръки от Комисията за защита на конкуренцията за подобряване на пазарната среда, във връзка с извършен секторен анализ, една от които е създаване на държавни данъчни складове? Очаквам отговорно отношение от институциите и честен отговор към гражданите, защото проблемът с цените на горивата засяга цялата икономика на България и бюджета на всяко българско семейство“, казва още Манолова в позицията си.", "date": "2018.11.14", "title": "Мая Манолова с шест въпроса към държавата за цената на горивата у нас"}
{"url": "https://www.faktor.bg/bg/articles/agitki-hvarlyali-dimki-po-maykite-na-detsa-s-uvrezhdaniya", "text": "Заплахи са били отправени към протестиращите майки на деца с увреждания, които вече близо месец настояват за оставката на вицепремиера Валери Симеонов. ,,Не може да толерираме насилието. На законен протест да дойдат агитки и да пуснат димки върху деца с увреждания, върху семейства, които са тук да защитят достойнството на цяла България, е недопустимо и саботаж спрямо нас. Сега текат публични и лични заплахи, че ще бъдем пребити. Дори на страницата ни се пишат подобни съобщения. Абсурдно е да посегнеш на деца и хора с увреждания'', обясни Вера Иванова, която е представител на протестиращите майки. Пред Bulgaria ON AIR тя съобщи, че майките са уведомили органите на реда и очакват те да си свършат работата. Вера Иванова отбеляза още, че майките са дочули, че става дума за агитки, които са близки до партия \"Атака\". Иванова подчерта, че майките продължават да отстояват своите права и не ги е страх. По думите й няма кой да ги спре, защото е заложено бъдещето на децата им. Днес е 24-ият пореден ден, откакто майките протестират. И тази вечер те излизат на нов протест, който ще започне пред Министерския съвет.", "date": "2018.11.14", "title": "Агитки хвърляли димки по майките на деца с увреждания"}
{"url": "https://www.faktor.bg/bg/articles/opredelyat-zaplatite-na-voennite-po-nova-formula-ot-1-yanuari", "text": "Военнослужещите ще получават диференцирано заплащане - и за звание, и за длъжност. Депутатите одобриха на две четения (първо и второ) предложените от правителството промени в закона за отбраната. Така, според вносителите и според народните представители, ще бъдат привлечени кадри в армията и ще бъде стъпка в решаване на проблема с некомплекта. Разпоредбите влизат в сила от 1 януари догодина. С предлагания законопроект се цели промяна на заплащането на военнослужещите, като досега то се е изчислявало на основа присвоеното военно звание и степента в обхвата на военното звание, занапред основното месечно възнаграждение ще е в зависимост от заеманата длъжност и присвоеното военно звание, предаде БТА. От това произтичат и промени на базисните параметри при приемането и въвеждането на нов Класификатор за длъжностите за военнослужещите в Министерството на отбраната, структурите на пряко подчинение на министъра на отбраната и Българската армия. Действащата система за заплащане труда на военнослужещите не позволява диференциране при определянето на заплатите за различни длъжности в обхвата на едно и също военно звание, пише в мотивите си Министерският съвет. Промяната ще даде възможност за справедливо оценяване на труда на отделните категории военнослужещи, се посочва още в аргументите. В тази връзка се планира промяна на класификатора на длъжностите. С промените на практика се връща един модел на заплащане, който, според авторите на текстовете, в годините се е доказал като по добър. Желаният ефект е мотивиране на военнослужещите да заемат по-тежки и отговорни длъжности. Той е свързан и със социалния им статус. При повишението на заплатите в две последователни години с по 10 на сто се очаква резултатът да се почувства по-силно след една година, когато ще има възможност и за по-добър социален пакет за военнослужещите. Кольо Милев от БСП подчерта, че по този начин се дава възможност да се прецизират заплащанията както за званията, така и за длъжността, и МО ще има възможност да привлече кадри за армията. Пламен Манушев от ГЕРБ отбеляза, че ще се плаща и за длъжност, и за звание, като се диференцира отговорността на военнослужещите. А колегата му Владимир Тошев добави, че досегашният модел не стимулира военнослужещите да излизат от щабовете и да командват по-голяма войска, тъй като почти няма разлика в заплащането.", "date": "2018.11.14", "title": "Определят заплатите на военните по нова формула от 1 януари"}
{"url": "https://www.faktor.bg/bg/articles/preizbraha-boris-velchev-za-shef-na-konstitutsionniya-sad", "text": "Съдиите от Конституционния съд избраха единодушно съдия Борис Велчев за председател на съда за втори мандат, съобщиха от институцията. На заседанието присъстваха единадесет конституционни съдии. Съдия Филип Димитров е отсъствал от заседанието поради командировка в чужбина. Вчера четирима нови конституционни съдии положиха клетва, като те са съответно от квотата на съдебната власт, на президента и на Народното събрание. Избраниците на съдебната власт са Павлина Панова и Надежда Джелепова, на Народното събрание е доскорошният зам.-шеф на Върховния касационен съд Красимир Влахов, а президентът посочи за член на КС професорът по европейско право Атанас Семов.", "date": "2018.11.14", "title": "Преизбраха Борис Велчев за шеф на Конституционния съд"}
{"url": "https://www.faktor.bg/bg/articles/spetsprokuraturata-povdigna-obvineniya-na-dve-litsa-ot-dzhi-pi-grup", "text": "Специализираната прокуратура е повдигнала обвинения на две лица по казуса \"Джи пи груп\". Те са привлечени за това, че от началото на 2014 г. до 7 октомври 2018 г. са се сговорили (престъпление по чл. 321, ал.6) да извършват данъчни и финансови престъпления с цел получаване на имотна облага в особено големи размери. На единия от привлечените е повдигнато обвинение за пране на пари. Това гласи съобщение на специализираната прокуратура, в което не се уточняват имената на обвиняемите. Фирмата, която бе един от лидерите в печеленето на обществени поръчки, изведнъж изпадна в \"немилост\", което съвпадна и с акцията на журналисти от \"Биволъ\" в полето край Радомир. Тогава бяха задържани репортерът Димитър Стоянов и негов румънски колега. Малко след това сигнал срещу \"Джи Пи груп\" подаде и вицепремиерът Томислав Дончев, а министър-председателят Бойко Борисов нареди да ги \"извадят\" от обществените поръчки. \"Досъдебното производство бе образувано, след пресичането на опит на съдружник във фирмата да нареди 14 млн. евро по банкова сметка в чужбина. Сумата бе запорирана от прокуратурата - поясняват още от държавното обвинение. - Парите са акумулирани от различни банкови сметки в лична сметка на единия от обвинените - съдружник в \"Джи пи груп\", който наредил превеждането им в друга негова лична сметка в чужбина.\" Обвиняемите са са наложени мерки за неотклонение \"Парична гаранция\" в размер съответно на 30 000 лв. и 15 000 лв. След като всичко това съвпадна и с появило се разследване на \"Спаси София\", излъчено от бТВ за евентуални злоупотреби при ремонта на ул. \"Граф Игнатиев\" в София, изпълнителният директор Валентин Житенски заяви пред медията, че ги сатанизират, че ще си търсят правата в съда и че на \"Джи Пи груп\" нищо не е запорирано.", "date": "2018.11.14", "title": "Повдигнаха обвинения на две лица от \"Джи пи груп\", прокуратурата не казва кои са"}
{"url": "https://www.faktor.bg/bg/articles/obshtestvo/zakon-i-red/osadiha-chasten-sadeben-izpalnitel-prisvoil-nad-243-000-ot-smetki-na-kreditori-i-dlazhnitsi", "text": "Чacтният cъдeбeн изпълнитeл Aceн Toнeв e ocъдeн  oт cъcтaв нa Шyмeнcĸия oĸpъжeн cъд нa 2 гoдини и 10 мeceцa лишaвaнe oт cвoбoдa c 5-гoдишeн изпитaтeлeн cpoĸ, съобаща defacto.bg. Πpиcъдaтa e пocтaнoвeнa cлeд ĸaтo пoдcъдимият e пpизнaл фaĸтитe в oбвинитeлния aĸт нa Oĸpъжнaтa пpoĸypaтypa в Шyмeн зa  длъжнocтнo пpиcвoявaнe нa 243 073 лeвa, и зa двe пpecтъплeния зa избягвaнe ycтaнoвявaнeтo и плaщaнeтo нa дaнъчни зaдължeния в ocoбeнo гoлeми paзмepи, извъpшeни ĸaтo пpoдължaвaни пpecтъплeния. Kъм oпpeдeлeнoтo oт cъдa oбщo нaĸaзaниe бe пpиcъeдинeнo и лишaвaнe oт пpaвo Aceн T. дa yпpaжнявa пpoфecиятa cи зa cpoĸ oт 3 гoдини, cчитaнo oт 28 мapт 2017 г. Увaжeни ca и шecт гpaждaнcĸи иcĸa в paзмep нa 55 050 лeвa,  ĸoитo пoдcъдимият тpябвa дa зaплaти зa пpичинeнитe имyщecтвeни вpeди нa дpyжecтвa и физичecĸи лицa. Aceн T. e ocъдeн дa зaплaти нa Mиниcтepcтвoтo нa финaнcитe cyмитe oт 50 774 лeвa и 15 886 лeвa пo yвaжeнитe иcĸoвe нa дъpжaвaтa зaeднo cъc зaĸoннaтa им лиxвa дo oĸoнчaтeлнoтo им изплaщaнe, ĸaĸтo и нaпpaвeнитe paзxoди нa дocъдeбнoтo пpoизвoдcтвo пo cмeтĸa нa MBP и Oĸpъжния cъд в Шyмeн. Дeлoтo cpeщy 48-гoдишния чacтeн cъдeбeн изпълнитeл e нa cпeциaлeн нaдзop в Aпeлaтивнaтa пpoĸypaтypa във Bapнa пopaди cвoя xapaĸтep и тeжecттa нa пpecтъплeниятa, cъoбщaвa пpecцeнтъpът нa пpoĸypaтypaтa. Πoдcъдимият вcтъпил в длъжнocт чacтeн cъдeбeн изпълнитeл нa 3 aпpил 2006 г  Oщe в нaчaлoтo нa дeйнocттa cи yмишлeнo cъздaл xaoc и бeзпopядъĸ във вoдeнoтo cчeтoвoдcтвo, c ĸoeтo yлecнил бъдeщaтa cи дeйнocт пo пpиcвoявaнeтo нa чyжди пapи, ĸoитo мy били пoвepeни дa ги пaзи и yпpaвлявa. Дeйcтвиятa мy нe ocтaнaли нeзaбeлязaни oт Kaмapaтa нa чacтнитe cъдeбни изпълнитeли. C peшeниe нa диcциплинapнaтa й ĸoмиcия тoй пъpвoнaчaлнo бил нaĸaзaн c пopицaниe, пocлeдвaли двe глoби в paзмep нa пo 1000 лeвa. Koгaтo и тoвa нe пocтигнaлo диcциплиниpaщ eфeĸт въpxy дeйнocттa нa Aceн T., пpeз aвгycт 2013 г. тoй бил глoбeн c 10 000 лeвa, a caмo чeтиpи мeceцa пo-ĸъcнo c дpyгo peшeниe нa диcциплинapнaтa ĸoмиcия мy билo нaлoжeнo нaĸaзaниe „Πpeдyпpeждeниe зa вpeмeннo лишaвaнe oт пpaвocпocoбнocт“. Aceн Toнeв oтĸpил cпeциaлнa cмeтĸa зa ocpeбpявaнe нa имyщecтвoтo нa длъжници в двe бaнĸи. B тяx пocтъпвaли cyми зa yдoвлeтвopявaнe нa взeмaниятa нa ĸpeдитopитe. Teзи cpeдcтвa пo зaĸoн нe мoгaт дa ce изпoлзвaт зa нищo дpyгo, ocвeн зa плaщaниятa нa взeмaния нa ĸpeдитopитe.   Cлeд oтcтpaнявaнeтo нa Aceн T. oт длъжнocт ĸoмиcия, oпpeдeлeнa oт пpeдceдaтeля нa Шyмeнcĸия oĸpъжeн cъд, пpeдaлa apxивa нa чacтния cъдeбeн изпълнитeл нa дpyг ЧCИ в Шyмeн. B cлyжeбнaтa ĸaca нa oтcтpaнeния билa нaмepeнa нaличнocт eдвa oт 485,77 лeвa. Зaпoчнaли дa пocтъпвaт cигнaли зa  липcвaщи пapични cpeдcтвa. Πpиeлият нoв чacтeн cъдeбeн изпълнитeл ycтaнoвил мнoжecтвo нapyшeния c пpиcвoeни cyми пo paзлични изпълнитeлни дeлa. Извъpшeнaтa пpoвepĸa ycтaнoвилa, чe пo 18 изпълнитeлни дeлa пoдcъдимият  Aceн T. e ycпял дa изтeгли oт cпeциaлнитe cмeтĸи нa ĸaca или дa пpeвeдe в cвoи  лични cмeтĸи cyмaтa oт 243 073, 97 лeвa. Πpилoжeнaтa пo дeлoтo cпpaвĸa oт cъдeбнo-oцeнитeлнaтa eĸcпepтизa e нaд 10 лиcтa, ĸaтo имa дни, в ĸoитo Aceн T. e тeглил oт cпeциaлнaтa cмeтĸa пo няĸoлĸo пъти c ocнoвaниe „cтoпaнcĸи paзxoди“ или бeз дa ce yтoчнявa зa ĸaĸвo щe пoxapчи cpeдcтвaтa, пpeднaзнaчeни caмo зa yдoвлeтвopявaнe взeмaниятa нa ĸpeдитopитe. Πpecтъпнaтa мy дeйнocт нe ce oгpaничилa c длъжнocтнитe пpиcвoявaния в  гoлeми paзмepи. Bъпpeĸи peaлизиpaнитe знaчитeлни пapични дoxoди oт дeйнocттa cи ĸaтo чacтeн cъдeбeн изпълнитeл, тoй нe дeĸлapиpaл чacт oт тяx и тaĸa yĸpил дaнъчни зaдължeния, ĸoитo ca в ocoбeнo гoлeми paзмepи зa финaнcoвитe гoдини oт 2010 г. дo 2014 г. Aceн T. e възcтaнoвил чacт oт пpиcвoeнитe пapи нa длъжници и ĸpeдитopи, ĸaтo caмopъчнo пocoчил, чe cpeдcтвaтa ca били нeпpaвoмepнo ycвoeни oт нeгo. Oт тoвa нaĸaзaтeлнo пpoизвoдcтвo Oĸpъжнaтa пpoĸypaтypa в Шyмeн e oтдeлилa нaд 2000 изпълнитeлни дeлa нa пpoизвoдcтвo пpи пoдcъдимия чacтeн cъдeбeн изпълнитeл, ĸoитo ce пpoвepявaт. Дeлoтo cъдъpжa 94 тoмa. Paзпитaни в xoдa нa дocъдeбнoтo пpoизвoдcтвo ca 61  cвидeтeли и ca изгoтвeни мнoжecтвo eĸcпepтизи. Πpиcъдaтa нa Шyмeнcĸия oĸpъжeн cъд пoдлeжи нa пpoтecт и oбжaлвaнe пpeд Aпeлaтивния cъд във Bapнa.", "date": "2018.11.14", "title": "Осъдиха частен съдебен изпълнител, присвоил над 243 000 от сметки на кредитори и длъжници"}
{"url": "https://www.faktor.bg/bg/articles/pernichani-otnovo-blokiraha-magistrala-lyulin-pak-iskat-ostavka-na-pravitelstvoto", "text": "На поредна вечер жители на Перник блокираха магистрала \"Люлин\", частично е било ограничено минаването и по пътен възел \"Даскалово\", предаде Би Ти Ви. Техните искания вече не са за намаляване цената на горивата, а за оставка на правителството и по-високи доходи. За пети пореден ден протест имаше и във Варна, но там нямаше блокирани булеварди. В София за 24-ти път се проведе автошествие на майките на деца с увреждания с искане за оставка на вицепремиера Валери Симеонов. Шествието продължи близо два часа, като временно беше блокирано движението на кръстовището на булевардите \"Панчо Владигеров\" и \"Царица Йоана\" в квартал \"Люлин\". От организация на протестиращите майки съобщиха и за нова форма на протест - изпращане на електронни писма до Валери Симеонов. След инициативата, започнала във \"Фейсбук\", от 11 часа до 18.00 часа, той е получил над 88 хиляди мейла, беше съобщено с писмо до медиите.", "date": "2018.11.14", "title": "Перничани отново блокираха магистрала \"Люлин\", искат оставката на правителството"}
{"url": "https://www.faktor.bg/bg/articles/sled-proverka-prokuraturata-postanovi-kalin-mitrev-nyama-nezakonni-dohodi-ne-e-pral-pari", "text": "Калин Митрев не е получавал незаконни доходи, няма данни получените от него плащания да са свързани със служебната дейност на съпругата му Ирина Бокова, той си е платил данъците и не е прал пари. Това е показала завършилата прокурорската проверка срещу него. От 2014 г. Калин Митрев е директор в ЕБВР за България, Полша и Албания, а съпругата му Ирина Бокова бе генерален директор на ЮНЕСКО. Проверката срещу него бе наредена от главния прокурор Сотир Цацаров през септември м.г. след публикация в британския вестник \"Гардиън\".  \"В резултат на прокурорската проверка е установено, че липсват данни за неправомерно получени от Калин Митрев средства или за връзка между получените плащания и служебната дейност на съпругата му, като се формира обоснован извод за липса на данни за осъществен състав на престъплението по чл.304 б от Наказателния кодекс, т.нар. търговия с влияние.\" Това са установили прокури от  Софийската градска прокуратура след приключването на проверката. На Калин Митрев е била направена и пълна данъчна ревизия за периода от 1.1.2012 г. до 31.12. 2015 г. и тя е установила, че той си е платил всички дължими данъци и че няма несъответствие между имуществото, направените разходи и получените приходи.", "date": "2018.11.14", "title": "След проверка прокуратурата постанови: Калин Митрев няма незаконни доходи, не е прал пари"}
{"url": "https://www.faktor.bg/bg/articles/ep-prie-reshenie-za-namalyavane-tsenata-na-telefonnite-razgovori-i-saobshteniya", "text": "Европейският парламент подкрепи днес решение за цените на телефонните разговори в ЕС от май догодина да бъде въведен таван от 19 цента на минута и 6 цента за текстовите съобщения (SMS), съобщи пресслужбата на ЕП.  Миналата година ЕС премахна таксите за роуминг. Новото законодателство ограничава цената на обажданията и съобщенията от 15 май догодина. Правилата ще въведат по-добра защита за потребителите на смартфони, включително с увеличаването на изискванията за сигурност и за криптиране. Въвежда се правото за запазване на телефонен номер за един месец след прекратяването на договор, за възстановяване на неизползван предплатен кредит при прекратяване на договор, както и за обезщетение в случай на забавяне или злоупотреба с прехвърлянето на този кредит. Държавите трябва да улеснят въвеждането на съобщителна мрежа от пето поколение (5G) с предоставянето на подходящ радиочестотен спектър до 2020 година. При тежки извънредни обстановки и бедствия засегнатите граждани трябва да бъдат предупредени чрез SMS или чрез мобилно приложение. Държавите разполагат с 42 месеца за въвеждане на системата след влизането в сила на промените. Новото законодателство предлага по-добра предсказуемост на инвестициите и насърчава риска и споделянето на разходи сред телекомите. След окончателното одобрение от Съвета на ЕС държавите ще разполагат с две години, за да приемат национално законодателство за прилагане на правилата. В момента тарифите международни разговори на българските телекоми са 1,20 лв. на минута. Есемесът в рамките на ЕС пък няма да може да е повече от 6 цента.", "date": "2018.11.14", "title": "ЕП прие решение за намаляване цената на телефонните разговори и SMS-и"}
{"url": "https://www.faktor.bg/bg/articles/top-faktor/navalni-razkri-nay-golyamata-tayna-na-ruskite-super-orazhiya-/video/", "text": "Руският опозиционен лидер Алексей Навални заяви наскоро в „Туитър”, че му е забранено да напуска Русия, както ви съобщихме. Политикът, който прави гръмовни разследвания за милиардите, изнесени от свитата на Путин от Русия, включително и за сметка на президента,   днес все пак отпътува от Москва за Франция. Там трябва да се яви на заседание на Европейския съд по правата на човека, който разглежда  изфабрикуваните в родината му дела срещу него. Цяло чудо е, че са го пуснали , а не са го прибрали за пореден път в затвора. В последното си видео той разкри най-голямата тайна на руските супер-оръжия. А тя е наистина стряскаща.  „ които Путин показа при обръщението си към Федералното събрание? Това беше потресаващо.  Най-добрата графика, на която биха завидели компютърните игри от 90-те… Путин разбираше, че е малко неловко да се гледа тази мултипликация и поясни: „Ние заменихме всичко с картинки, защото настоящата продукция, произведена с парите, които заделяме за отбрана,  е толкова секретна, че не трябва да се показва на никого. Може да се покаже само компютърна графика, по понятни причини.\" А ние ще ви покажем тези секрети,  дори властите да ни обвинят в непатриотично поведение, да ни кажат, че  сме русофоби“ заявява Навални във видеото.   От доста време основните й ръководители са двама. Единият е генералният директор Борис Обносов, доверено лице на Путин , голям фен на неговата власт.  Председател на съвета на директорите е Борис Гризлов, един от основателите на „Единна Русия“, партията на Путин.   Дълги години на неговата сегашна позиция е работил Сергей Приходко, сега съветник на Путин и вицепремиер в правителството на Медведев, когото Навални преди време разобличи, че на яхта, фрашкана с проститутки е обсъждал с олигарха Дерипаска възможностите да се подпомогне предизборната кампания на Доналд Тръмп.   „Мошеникът и крадец“ Приходко, както го нарича постоянно Навални, е необяснимо богат твърди опозиционерът.  Зет му има бизнес със сина и дъщерята на Борис Обносов, както става ясно от разследването му..  Потресаващ бизнес.  –например гигантски елеватор за зърно в Таганрогското пристанище. Нито правителството, нито ФСБ се интересуват как една секретна ракетна корпорация харчи милиони долари за подобно нещо. Приходко, между другото, отговаря в руското правителство за налагането на ответни санкции на Запада.   В. „Новая газета“ пък направи забележително разследване за колосалните кражби  в „Тактическо ракетно въоръжение.  По силата на решение на генералния директор Обносов специална фирма-посредник купува всички материали, необходими на корпорацията, струващи милиарди рубли, като получава солиден процент от това. Сериозен дял от тази „златна“  фирма е на Олга Зорикова, 23 годишно момиче, което определено не е ракетостроител. Фризьорка е.  Работата й е да прави прическите на булките на баровски сватби. Но пък движи оръжеен бизнес за милиарди.    Е да,  има една малка подробност. Олга е родната дъщеричка на директора на корпорация „Тактическо ракетно въоръжение“ Борис Обносов. Да припомним-  доверено лице на Путин. Парите отткраднати от руски ракети се инвестират в Алпите, разказва Навални.  Дъщерята на Приходко Светлана е директор и съсобственик на френска фирма, регистрирана през 2014 г., специално за покупка на недвижими имот.  За \"златната къщурка\" :", "date": "2018.11.14", "title": "Навални разкри най-голямата тайна на руските супер-оръжия /ВИДЕО/"}
{"url": "https://www.faktor.bg/bg/articles/borisov-potvardil-uchastie-pri-slavi-radev-oshte-malchi", "text": "Премиерът Бойко Борисов е потвърдил участие в \"Шоуто на Слави\". Поканата е получена тази сутрин в Министерски съвет и потвърждение за участието на премиера е върнато веднага. Снощи шоуменът отправи покана от ефира на Би Ти Ви следващата седмица в предаването да му гостуват председателят на парламента Цвета Караянчева, президентът Румен Радев, премиерът Бойко Борисов, главният прокурор Сотир Цацаров и националният омбудсман Мая Манолова. Потвърждение за участие е направила и омбудсмана Мая Манолова, поканата за участие е приела и председателката на парламента Цвета Караянчева, която заради ангажименти зад граница е предложила участието ѝ да е на 26 ноември - понеделник. Единствено от администрацията на президента Румен Радев няма засега никакъв отговор. Остава да гадаем само какви са намеренията на държавния глава и дали той ще приеме поканата на Трифонов. Снощи Трифонов обясни в ефира на предаването си, че от гостите си се надява да разбере какво се случва в държавата на фона на ескалиращите протести. \"Не знам дали ще дойдат, ама - аз съм ТВ водещ, каня ги, що пък да не дойдат\", обясни Трифонов в началото на предаването си. Шоуменът покани зрителите да задават своите въпроси към представителите на властта. Трифонов припомни как по повод протестите, с мото \"Смяна на системата\" преди две години той и екипът му искаха да организират референдум със същата цел.", "date": "2018.11.14", "title": "Борисов потвърдил участие при Слави, Румен Радев още мълчи"}
{"url": "https://www.faktor.bg/bg/articles/novini/svyat/ruskite-sateliti-v-upts-ne-iskame-avtokefaliya-vselenskiyat-patriarh-e-razkolnik", "text": "Съборът на епископите на Украинската православна църква към Московската патриаршия оценява решението на Светия синод на Вселенската патриаршия \"по украинския въпрос като лишено от канонична сила\" и заявява, че прекратява евхаристийното общение с Канстантинопол, съобщава пресслужбата на църквата, цитирана от gordonua.com. \"Вселенската патриаршия пое по пътя на разкола с решението си да признае сан на разколниците. Във връзка с това евхаристийното общение става невъзможно и се прекратява\", се казва в решението. В него се казва, че епископите, духовенството и миряните на УПЦ-МП няма да участват във формирането на автокефална украниска църква. \"Процесът на предоставяне на така наречения томос за автокефалия е изкуствен, натрапен отвън, не отразява вътрешно-църковна необходимост и ще засили конфликта в украинския народ\", смятат епископите.", "date": "2018.11.14", "title": "Руските сателити в УПЦ: Не искаме автокефалия, вселенският патриарх е разколник"}
{"url": "https://www.faktor.bg/bg/articles/vuchich-yadosan-na-putin-zaradi-razgovora-s-kosovskiya-prezident", "text": "\"В политиката няма приятели, а вече само интереси.\" Това каза сръбският президент Александър Вучич пред журналисти след среща на президентите на Русия и Косово в Париж, по време на отбелязването на 100-годишнината от края на Първата световна война. Русия не признава независимо Косово. Затова случаят породи въпроси и в руските медии, след като косовският президент Хашим Тачи публикува снимки от разговора си с колегата му Владимир Путин, посочва \"Дневник\". Към тях Тачи написа в \"Туитър\", че Путин му обещал поддръжка за бъдещ договор със Сърбия. Говорителят на Путин Дмитрий Песков потвърди, че срещата се е състояла. Той обаче отказа да я нарече среща, а уточни, че става дума по-скоро за \"беседа\", а президентът разговаря с много лидери на подобни международни събития. \"Не сме въодушевени от тази снимка. За политиците вече няма любов, а само интереси\", обясни Вучич, цитиран от в. \"Политика\". Той добави, че колкото и Тачи да гони Путин, \"няма да получи поддръжка за каквото и да било освен това, за което Сърбия ще се съгласи.\" На Путин \"не му е лесно, когато въпреки факта, че ЕС поддържа независимостта на Косово, Сърбия все пак продължава по пътя към ЕС. Това не му е лесно за разбиране. От друга страна, Русия има собствени интереси, каквито имат и Съединените щати, и Белград няма да държи сметка какво прави велика сила като Русия, добави президентът. Все пак руският президент се очаква да пристигне в Сърбия през януари (а не през ноември, както бе предвидено първоначално) и сигурно няма да посети Прищина, надява се Александър Вучич.", "date": "2018.11.14", "title": "Вучич ядосан на Путин заради разговора му с косовския президент"}
{"url": "https://www.faktor.bg/bg/articles/yaponiya-iska-ot-putin-pregovori-za-miren-dogovor", "text": "Министър-председателят на Япония Шиндзо Абе на срещата с руския президент Владимир Путин в Сингапур е предложил да отделят внимание не само на икономическите въпроси, но и на проблематиката около мирния договор между двете страни, предава ТАСС, цитиран от \"Фокус\". „Днес времето ни е ограничено (на срещата), но разчитаме на разговор не само по двустранните въпроси, включително и за икономиката, но и за международната ситуация, включително по севернокорейския въпрос. А освен това искаме да обсъдим по-конкретно въпроса за мирен договор“, е заявил Абе в началото на срещата с Путин. „Готов съм да отделя достатъчно време на тази тема – въпроса за мирния договор“, е добавил японският премиер.", "date": "2018.11.14", "title": "Япония иска от Путин преговори за мирен договор"}
{"url": "https://www.faktor.bg/bg/articles/ni-chul-ni-vidyal-skopie-i-budapeshta-se-chudyat-kak-bez-pasport-greuvski-e-vlyazal-v-ungariya", "text": "Нито властите в Скопие, нито тези в Будапеща са способни да дадат отговор как точно бившият македонски премиер Никола Груевски е влязъл в Унгария без паспорт. Това пишат македонски медии ден след като Груевски съобщи, че е в Унгария и е поискал убежище. Македонското вътрешно министерство потвърди, че Груевски е в Унгария. Той трябваше в началото на седмицата да се яви в затвор в Скопие, където да излежи двегодишната си присъда заради неправомерно използвано влияние. От юли миналата година Груевски няма международен паспорт, който му бе конфискуван от съда, след като специализираната прокуратура внесе обвинения срещу него. Унгарският външен министър Петер Сиярто каза на пресконференция, че не може да коментира \"текуща процедура за убежище\" и докато тя тече, няма да даде повече информация. Той обаче не можа да отговори на македонски и други журналисти на въпроса как Груевски е влязъл в страната без паспорт, предава Нова ТВ. Според унгарското законодателство бившият премиер трябва първо да бъде задържан в транзитен център за търсещи убежище, а ако е влязъл от Сърбия, трябва да бъде върнат там.", "date": "2018.11.14", "title": "Скопие и Будапеща се чудят как без паспорт Груевски е влязъл в Унгария"}
{"url": "https://www.faktor.bg/bg/articles/kamarata-na-stroitelite-obvini-bsp-che-puska-falshivi-novini", "text": "За пореден път Камарата на строителите обвини БСП, че пуска фалшиви новини по техен адрес. Този път от бранша се оплакаха на парламентарната група на Обединените патриоти. Те им представили проблемите си и благодариха след срещата, че не за първи път получават подкрепа от националистите. По повод второто поред внасяне на подписка в АПИ с искане на ревизия на магистралите, този път подписана не от четирима, а от 79 народни представители, строителите се обидиха, че се вдига шум. Не сме против проверките, каквито и да са те, има проверки и е имало, но бихме желали, ако може, да не се шуми, преди да се докаже каквато и да е вина. Да не се говори\", призова Илиян Терзиев от ръководството на строителната камара. Към него се присъедини и зам.-шефът на ПГ на ОП Искрен Веселинов, който обвини БСП, че работи за чуждия и срещу българския интерес. \"Тези, които правят организирана кампания срещу българските строители, очевидно работят за чуждите\", констатира депутатът от ВМРО. Той призова уронването на стопанския имидж да бъде също така наказуемо и да подлежи на санкция, защото трябвало да се защити доброто име на строителите.", "date": "2018.11.14", "title": "Камарата на строителите обвини БСП, че пуска фалшиви новини"}
{"url": "https://www.faktor.bg/bg/articles/tereza-mey-tropna-po-masata-sporazumenie-s-es-do-1-dekemvri-inache-bez-dogovor", "text": "Британската министър-председателка Тереза Мей ще предупреди днес правителството, че Обединеното кралство ще трябва да започне подготовка за Брекзит без споразумение от 1 декември, ако дотогава не подпише с Европейския съюз договор за излизане от съюза, пише \"Файненшъл таймс\", цитиран от БТА. Очаква се Мей да изтегли Великобритания от предвидената през ноември среща на лидерите на ЕС, ако министрите откажат да подкрепят проекта ѝ за Брекзит. Така в началото на декември ще трябва да започне изпълнение на плановете на британското правителство за подготовка за Брекзит без споразумение с ЕС, пише \"ФТ\". \"Кабинетът ще трябва да реши в следващите седмици дали Брекзит без споразумение ще бъде главният сценарий за излизане от Съюза\", заявил пред вестника правителствен служител. \"Първи декември е определената дата за това\", добавил той. Думите му са подкрепени от друг служител на правителството: \"Последната седмица на ноември и първата на декември са смятани за \"червената зона\", в която ще бъдат взети много трудни решения за напускане без споразумение\". Дори и такова споразумение да бъде одобрено от лидерите на ЕС през ноември, подготовката за напускане на съюза без сделка ще продължи. Това се дължи на факта, че договорът трябва да бъде гласуван от парламента през декември, а правителството не е сигурно дали ще събере необходимите гласове за приемането на споразумението. Междувременно говорител на Европейската комисия призова днес медиите да останат в готовност за развитие по въпроса за споразумението с Лондон в близките часове или дни. В края на обичайната обедна пресконференция на ЕК говорителят не си взе довиждане за днес с кореспондентите в Брюксел, съобщава БТА. Преди това той заяви, че в тези часове е в ход работата и в Лондон, и в Брюксел, по въпроса със споразумението. По-късно днес следобед ЕК ще представи данни за хода на преговорите и вероятно съдържанието на самото постигнато споразумение на посланиците на държавите от ЕС.", "date": "2018.11.14", "title": "Тереза Мей тропна по масата: Споразумение с ЕС до 1 декември, иначе - без договор"}
{"url": "https://www.faktor.bg/bg/articles/novini/svyat/bivshiyat-shef-na-amerikanskoto-razuznavane-dokato-putin-e-na-vlast-rusiya-shte-e-nay-golyamata-zaplaha-za-nas", "text": "\"Най-сериозната външна заплаха за САЩ е Русия на Владимир Путин. И това ще остане така през следващите години или поне докато Путин е на власт\", заяви пред Voice of America бившият шеф на американското разузнаване Джеймс Клепер. Според него, обаче, в дългосрочна перспектива Китай ще \"изпревари\" Русия в качеството на основна заплаха по няколко причини, сред които ръстът на икономиката на Китай и бързата модернизация на въоръжените му сили. \"Вече няколко години Русия провежда най-агресивни разузнавателни операции на териториите на САЩ. Моята гледна точка е такава: всеки руснак, който е свързан с посолството на Рсия има като минимум допълнителна задача да събира разузнавателна информация\", смята той. Джеймс Клепер потвърди своята убеденост в участието на Русия и нейното висше ръководство към намесата в американските президентски избори през 2016 година.  \"Повече от 50 години служа в разузнаването и през цялата си кариера не съм виждал нищо по-обезпокоително от това, което направи Русия. Отначало не разбирахме какво точно е станало, но след като събирахме все повече и повече факти, стана ясен мащабът на това, което са направили руснаците. През цялата история на руска намеса в избори на други страни - а това се е случвало през 50-те, и в 60-те години на ХХ век – не е имало нищо подобно по мащаб и значение, както намесата в американските избори\", коментира той.", "date": "2018.11.14", "title": "Бившият шеф на американското разузнаване: Докато Путин е на власт Русия ще е най-голямата заплаха за нас"}
{"url": "https://www.faktor.bg/bg/articles/obshtestvo/zakon-i-red/pusnaha-na-svoboda-brata-na-bivsh-mvr-shef-koyto-blasna-dvama-mladezhi", "text": "Бившият служител на звено “Съдебна Охрана” в Търговище, който блъсна момче и момиче на мотор, излиза от ареста. Шуменският окръжен съд му наложи парична гаранция от 5000 лева, съобщиха от Апелативната прокуратура във Варна. В началото на ноември 49-годишният Валентин Парашкевов, който е брат на бившия началник на Областната дирекция на МВР в Търговище, предизвика пътен инцидент, при който пострадаха момче и момиче на 16 и 18 години. Парашкевов избяга от местопроизшествието, но часове по-късно бе задържан и пробата му за алкохол излезе положителна. Родителите на пострадалите организираха протест пред Съдебната палата в Търговище с мотото „Стига с тези чадъри!”. За делото по гледане на исканата от прокуратурата мярка за задържане всички съдии в Търговище си дадоха отвод. Затова делото бе гледано в Шумен. Междувременно Парашкевов бе уволнен от \"Съдебна охрана\". Окръжният прокурор на Търговище Драгомир Сяров поиска да бъде наложена най-тежката мярка за неотклонение „Задържане под стража“. Защитата на шофьора поиска по-лека мярка. Шуменският окръжен съд наложи парична гаранция от 5 000 лв. “След като сумата бъде внесена, Парашкевов ще излезе на свобода. Това е окончателно решение и не подлежи на обжалване”, уточниха от Апелативната прокуратура във Варна.", "date": "2018.11.14", "title": "Пуснаха на свобода брата на бивш МВР-шеф, който блъсна двама младежи"}
{"url": "https://www.faktor.bg/bg/articles/obshtestvo/kurioz-mayka-i-dashterya-razbraha-v-kat-che-sa-izdirvani-ot-interpol", "text": "След посещение в КАТ майка и дъщеря от Добрич научиха, че са заплашени от екстрадиция в Кипър. Бившият съпруг на Мария Христова твърди, че детето му е изведено от Кипър без необходимите документи. Така жените случайно разбират, че за тях има издадена Европейска заповед за задържане. През 2009 г. Мария Христова се омъжва за сърбина Иван Манойлович, ражда се дъщеря им и след време се установяват в Кипър. Бракът им обаче продължава само няколко години. „Аз и детето ми бяхме подложени на домашно насилие. Тогава си дойдох, заведох  дело. От 2016 г. имаме официално развод. Дойдохме си по съвсем законен път в родината си. Дойдох си с всички документи, с пълномощно, подписано от бащата, с което многократно съм пътувала, с развод, с родителски права”, разказа Мария пред БТВ.  Тя и детето живеят от тогава в родния Добрич. Имат постоянен адрес, тя работи, а детето учи в местно училище. Четири месеца след като са се установили в града бившият ѝ съпруг подава жалба. Мъжът иска дъщеря им да бъде върната обратно в Кипър. След направена проверка от социалните служби жалбата му е отхвърлена. Две години след това обаче Мария и майка ѝ случайно разбират, че ги издирват. На 7 ноември Мария отива в КАТ да регистрира кола. „Там ми казаха, че съм обявена за издирване с червена бюлетина от Интерпол. Запитаха ме дали имам представа за какво и аз отговорих, че най-вероятно е свързано с моя бивш съпруг, който има претенции, свързани с общото ни дете. Казаха ми, че процедурата е ясна, че трябва да бъда приведена в първо районно, там да дам показания”, допълва Мария.  Идва патрулка, която я отвежда до районното управление. „Не ми беше казано за какво, само че съм обявена от Кипър за международно издирване и до там. Нищо конкретно, не видях никакви документи”, каза още жената.     Същото се случва и с майка ѝ Дарена, само че месец по-рано. От полицията в Добрич обясниха за bTV, че двете жени се издирват от Интерпол, а като причина е посочено родителско отвличане. Спрямо тях е разпоредено да се установи адресът им. Снети са им показания и е уведомена Окръжната прокуратура. Сега те се страхуват, че могат да бъдат екстрадирани в Кипър и там да доказват правотата си. „Ние имаме документи, имаме решение за развод, пълномощно от него, нотариално заверено,  тук в България където той положи подпис. Пътувахме абсолютно законно. Нашето искане е да се разгледа по същество, страната ни да направи собствено разследване относно основателността на това набедяване в отвличане”, подчерта Дарена Миткова.  Прокуратурата в Добрич си е направила отвод, тъй като една от жените е адвокат в града. Сега трябва прокурор от друга прокуратура да внесе искането в съда.", "date": "2018.11.14", "title": "Куриоз: Майка и дъщеря разбраха в КАТ, че са издирвани от Интерпол"}
{"url": "https://www.faktor.bg/bg/articles/obshtestvo/ulitsata/opozitsiya-zhelyu-zhelev-e-sporna-figura-po-dobre-krastete-letishteto-v-sofiya-boyanski-livadi", "text": "Петко Симеонов и Соломон Паси предложиха Летище София да се казва “Желю Желев”, на името на първия демократично избран президент у нас. Подписката се появи в сайта peticiq.com. Според Симеонов петицията е издигната от членове на първия Национален координационен съвет на СДС (органа, който управляваше съюза след създаването му през 1990 г.), сред които са Димитър Луджев, Константин Тренчев, Александър Йорданов, Михаил Неделчев, Емил Кошлуков. Предложението е адресирано до президента Румен Радев въз основа на неговото конституционно правомощие да наименува обекти с национално значение.  Идеята обаче не се приема еднозначно и се превръща отново в повод за разделение на нацията. Ето как политици и анализатори коментират темата: „Желю ми беше приятел, макар често да съм бил критичен към някои негови тежки политически грешки, които в политиката се разглеждат като по-лоши от престъпление, а той не заслужава това, защото бе честен и добър човек. Затова мисля, че увековечаването на неговия принос за демократизацията на България може да се осъществи като се нарече историческата 65 ауд. в СУ \"Д-р Желю Желев\", като се преименува гимназията в Шумен на \"Д-р Желю Желев\" и улица \"Чавдар войвода\", където живееше сем. Желеви в улица \"Желю Желев\". За летище София не мисля, че самият той би одобрил това...може би е по-добре да носи името на Асен Йорданов. Но трябва да се преименуват задължително в София основните туристически обекти - катедралата, основни булеварди, главни паметници с имената на заслужили българи, а не на чужди \"освободители\". А част от булеварда пред руското посолство може да се казва или Ана Политковска, или Борис Немцов”. „Летище София, не трябва да носи името на който и да е политик, а най-малко името на Желю Желев, който остава много спорна фигура в българската история. Какво е мястото му в нашата история сочат също резултатите от изборите, в които той участвува със името си, а не като представител на СДС. Те са обидно ниски. Ние сме дълбоко разделени политически и за да не се задълбочава това разделение името на летището не е полезно да е на политик, който и да е той. Просто Летище „София” -  никак не е лошо. В Париж  едното летище е кръстено на Шарл Дегол, но той е световно известна политическа личност, водач на националната борба на французите срещу немската окупация. За малка страна и малка столица, като България най-разумно е летището да носи името на столицата. Що се отнася да имената на тези, които правят предложението за увековечаването на Желев, то те също са много спорни и не си заслужава да им се обръща внимание”. „Качвам се за презокеански полет на летище \"Джон Кенеди в Ню Йорк. Сменям самолета на летище \"Шарл де Гол\" в Париж и кацам на летище \"Стефан Стамболов\" в София. Така бива ли, ами бива... Да кацна обаче на летище \"Желю Желев\" при подобен полет ми е (простете) комично. Не отричам заслугите на г-н Желев в някои периоди на живота му. И смятам, че би трябвало да бъде почетен. Независимо от негативните ми лични емоции. Но да бъде наречено столичното летище на негово име не е съизмеримо със значението на г-н Желев в българската история. Вече писах за мащабите....ами ако българската врата към света се нарече \"Желю Желев\", за да има градация трябва да помислим дали бъдещата българска космическа станция на Луната да не бъде наречена на Александър Малинов, а тази на Марс - на Княз Борис Първи. Чета, че моят приятел Петко Симеонов продължава да развива идеята за летище \"Желев\". Петко, правиш Желю за смях с това предложение. А в този случай човекът не е заслужил подобна подигравка. И ако има друг свят...предполагам, че му е терсене там... Онзи ден Момчил Дойчев написа интересно предложение( ).  Не смятам, че Желю Желев е фигура с такъв мащаб в българската история, че на негово име да бъде наречено международното летище в София. Това е вратата към България. Изобщо не изхождам от негативни емоции заради \"Боянските ливади\" или марионетното правителство на Беров. Просто Желю е прекалено малък, за да се кръщава на негово име софийската аерогара. Толкова”. „Направо да преименуват Летище София на \"Боянски ливади\"! Това е в кръга на шегата. Световната практика е столични летища да носят имена на емблематични личности за съответната държава. Такива са Шарл дьо Гол за Франция, Джон Кенеди за САЩ, Бен Гурион за Израел, Леонардо да Винчи за Италия, Шопен за Полша и т.н. Желю Желев за съжаление не е фигура от този мащаб. Ако столичното летище трябва да носи името на български политик, той безспорно трябва да е Стефан Стамболов. „Обсъжда се име за летище София. Защо? Името му е толкова хубаво - СОФИЯ! В столиците и градовете по света, където има повече от едно международно летище, е нормално те да имат различни имена. Ако столицата ни има две международни летища може гордо да се назоват - \"Георги Раковски\" и \"Стефан Стамболов\".”", "date": "2018.11.14", "title": "Опозиция: Желю Желев е спорна фигура, по-добре кръстете летището в София „Боянски ливади”*"}
{"url": "https://www.faktor.bg/bg/articles/dimitar-ganev-edin-milion-zad-gerb-sa-sila-vlastta-ne-e-v-kragova-otbrana", "text": "Политическият анализатор Димитър Ганев коментира пред Нова тв развитието на протестите и прогнозира какво би се случило при заявените вече контрапротести.  \"Големият въпрос при едни предсрочни избори е какво толкова ще се промени в следващото Народно събрание. Няма никакво съмнение, че доверието в управляващата сила, макар да се отчита, че ерозира, но по никакъв начин не се срива. И при едни нови избори, след като няма ясно изразена алтернатива, основната опозиционна партия в лицето на БСП не бива припозната все още като алтернатива, няма нов играч, нито един не е дал сериозна заявка, и добре - хвърля се оставка, но какво ново? В момента виждаме едната част - не харесват властта и искат оставка. Но в момента ГЕРБ стои като партия на близо милион поддръжници. Те нищо не казват. Борисов мълчи. Депутатът от ГЕРБ Георги Марков говори за организация на контрапротест. Представете си тези по няколкостотин души в няколко града как ще изглеждат на фона на едни 20-30 000 души в центъра на София. Тоест, ако смятаме, че властта е в кръгова отбрана и няма полезен ход, ето един вариант за отпор и демонстрация, защото тези един милион стоят и те са сила, те се явяват на избори, дори част от тях да излязат на улицата, това ще е демонстрация на сила. Проблемът на правителството в момента е, че не излъчва сила. Подобно нещо би могло да покаже сила.\"", "date": "2018.11.14", "title": "Димитър Ганев: Властта не е в кръгова отбрана, контрапротестите ще покажат силата на ГЕРБ"}
{"url": "https://www.faktor.bg/bg/articles/kmetat-na-burgas-za-danaka-varhu-starite-koli-printsipat-e-zamarsitelyat-plashta", "text": "Екологията стои зад вдигането на данъка върху старите автомобили, заради което и принципът му е „замърсителят плаща“. Така е в цяла Европа. Това заяви кметът на Бургас Димитър Николов пред БНТ.  \"В община Бургас са регистрирани около 100 хил. автомобила, под около 40 хиляди влизат в тази категория. От тях, по наша информация, две трети се използват, а една трета не се използват по предназначение като автомобил. Някои се използват за запазване на паркомясто, част от тези автомибили се използват за склад. По-изгодно е да се плати годишният данък, защото тогава държавата няма да право да репатрира автомобил, за да освободи пространство.\", каза още той.  \"Данъкът на по-старите автомобили ще се вдигне с между 2 и 13 лв. на годишна база. Данъкът за по-новите автомобили ще се намали\", разкри още Николов. \"Всяка една община е ангажирана да въведе конкретни ставки, общинските съвети ще определят размера на данъка. Това решение не е политическо мотивирано - решението е на всички кметове, а темата се дискутира от години\", допълни кметът на Бургас. \"Нашите опасения са, че следващите години България ще бъде залята от стари, дизелови автомобили втора ръка от Европа, които ще са сериозен замърсител, обясни Димитър Николов. Той цитира данни, че между 33-35% от замърсяването в градовете се дължи на автомобилния трафик. Мерките за по-чисти градове включват - закупуване на нови, екологични автобуси, изграждане на зелени пояси и редовно почистване на улиците\", завърши Димитър Николов.", "date": "2018.11.14", "title": "Кметът на Бургас за данъка върху старите коли: Решението е на местната власт и не е политически мотивирано"}
{"url": "https://www.faktor.bg/bg/articles/novini/svyat/poslanikat-na-sasht-v-es-za-severen-potok-2-zavisimostta-ot-ruskata-energetika-ne-e-dobra-dalgosrochna-perspektiva", "text": "Отговаряйки на въпрос, ще може ли президентът Доналд Тръмп да предприеме мерки за блокирането на проекта, дипломатът отговорил, че САЩ \"още не са използвали пълния набор инструменти, които биха могли значително да подкопаят, ако не и напълно да спрат проекта\". По думите му, зависимостта от руската енергетика \"не е добра дългосрочна перспектива\" и подчертал, че \"когато Европа е уязвима, САШ също стават уязвими, а Вашингтон \"не иска да се поставя в такава позиция\". \"Северен поток – 2\" е вторият газопровод, който трява да свърже Русия с Германия по дъното на Балтийско море.  САЩ, Украйна, Полша, Молдова, Румъния, Чехия, Словакия, Латвия, Литва и Естония определят \"Северен поток-2\" като заплаха за енергийната сигурност на Русия.", "date": "2018.11.14", "title": "Посланикът на САЩ в ЕС за \"Северен поток-2\": Зависимостта от руската енергетика не е добра дългосрочна перспектива"}
{"url": "https://www.faktor.bg/bg/articles/sinditsite-na-ktb-zapochvat-prodazhbata-na-finansovi-aktivi", "text": "Синдиците на „Корпоративна търговска банка“ АД (в несъстоятелност) започват процедура по продажба на съвкупност от финансови активи, включваща притежаваните от банката 51% от капитала на Управляващо дружество „Тренд асет мениджмънт“ АД, както и съответните дялове в управляваните от него фондове - ДФ „Тренд Фонд Паричен Пазар”, ДФ „Тренд Балансиран Фонд” и ДФ „Тренд Фонд Акции”. Това съобщиха от КТБ АД (н). Процедурата по продажба ще се извърши на четири етапа. Съгласно първия от тях, до 30 ноември 2018 г. е срокът за подаване в КТБ АД (н) на писма за интерес към придобиването на съвкупността от финансови активи - 51% от капитала на Управляващо дружество „Тренд асет мениджмънт“ АД, заедно със съответните дялове в управляваните от него фондове.", "date": "2018.11.14", "title": "Синдиците на КТБ започват продажбата на финансови активи"}
{"url": "https://www.faktor.bg/bg/articles/novini/balgariya/dans-i-finansovoto-razuznavane-na-vatikana-sklyuchiha-tayno-sporazumenie", "text": "Министрите от третия кабинет \"Борисов\" одобриха меморандум за обмен на информация между финансовото разузнаване на България и на град-държавата Ватикан, съобщиха от МС. Меморандумът ще бъде сключен от директора на специализирана административна дирекция \"Финансово разузнаване\" на Държавна агенция \"Национална сигурност\" без последващо утвърждаване и обнародване, гласи съобщението на МС. Документът е за сътрудничество между специализирана административна дирекция \"Финансово разузнаване\" на Държавна агенция \"Национална сигурност\" на България и Звеното за финансова информация на Светия престол на Ватикан, като основа за водене на преговори. С меморандума се определя как да се обменя информация между финансово-разузнавателните звена на Република България и град-държавата Ватикан. Определят се видовете информация, която ще бъде обменяна, условията за ползване на информацията, защитата на информацията, както и каналите за обмен на информация.", "date": "2018.11.14", "title": "ДАНС и финансовото разузнаване на Ватикана сключиха споразумение"}
{"url": "https://www.faktor.bg/bg/articles/novini/svyat/ministarat-na-otbranata-na-izrael-podade-ostavka-zaradi-primirieto-s-hamas", "text": "Министърът на отбраната на Израел Авигдор Либерман подаде от оставка от позицията си след среща на партията „Наш Дом Израел“ („Израел Бейтену“ – фракция на десните рускоезични евреи – ционисти – бел. „Фокус“)в Кнесета в сряда, пише електронното издание The Jerusalem Post. „Наистина съм тук, за да обявя оставката си от позицията министър на отбраната“, заяви Либерман на пресконференция веднага след заседанието на партията, чийто лидер е самият той. „Опитах се да остана верен член на кабинета и да озвуча друга гледна точка, дори и на високата електорална и политическа цена“, посочи вече бившият военен министър. Но постигнатото във вторник примирие с „Хамас“ „не може да бъде интерпретирано по никакъв друг начин, освен като предаване пред терора“, добасви той. „Това ще навреди много на сигурността ни в дългосрочен план“. Изданието отбелязва, че политическата битка за Министерството на отбраната вече е започнала, след като министърът на образованието Нафтали Бенет (Лидер на „Еврейски Дом“ (Баийт Йехуди) – религиозна дясна партия – бел. „Фокус“) и няколко министри от „Ликуд“ (дясна ционистка – бел „Фокус“) се обявиха за законни наследници на Либерман. Но, смята вестникът, има шанс премиерът Бенямин Нетаняху да предпочете провеждане на предсрочни избори веднага, за да запази мнозинството на коалицията. Високопоставен източник от управляващата „Ликуд“ е заявил, че няма причина за провеждането незабавно на предсрочен вот и че министър-председателят ще поеме военното ведомство сам. Jpost пропомня, че обявлението на Либерман дойде по-малко от 24 часа, след като кабинетът одобри примирието в Ивицата Газа, договорено с посредничеството на Египет. Докато от кабинета н а премиера заявиха, че министрите единодушно са се съгласили с решението, четирима министри обявиха, че са срещу споразумението – Либерман. Министърът по работите на Йерусалим и защитата на околната среда Зеев Елкин („Ликуд“), министъра на образованието Нафтали Бенет („Еврейски дом“)и министъра на правосъдието Айелет Шакед („Еврейски дом“). „Изявлението за предполагаемата подкрепа на министъра на отбраната Авигдор Либерман за спирането на атаките по газа са фалшиви новини“, съобщиха от канцеларията на бившия военен министър. „Позицията на министърът на отбраната е последователна и той не я е променил“. Седмици по-рано по време на среща на „Наш Дом Израел“ Либерман призова за по-твърд поход към „Хамас“, отбелязва още изданието „Няма път към споразумение с „Хамас““, заяви той. „Няма да възстановяваме мира и тишината в Юга без да нанасяме най-тежките удари, на които сме способни“.", "date": "2018.11.14", "title": "Министърът на отбраната на Израел подаде оставка заради примирието с „Хамас“"}
{"url": "https://www.faktor.bg/bg/articles/sasht-davat-na-belgiya-500-mln-evro-otstapka-pri-pokupkata-na-iztrebiteli-f-35", "text": "Белгия ще плати с около половин милиард евро по-малко за новите 34 изтребителя F-35, произведени в САЩ, съобщават местни медии. Отбелязва се, че с тази отстъпка крайната стойност на превъоръжаването на Военновъздушните сили ще бъде по-ниска от предварителните очаквания - 15 млрд. евро. Според постигнатата договореност цената на една машина ще бъде 76,3 милиона евро. Сделката предвижда Белгия да не участва в покриването на разноските за разработката на самолета досега и занапред до 2030 година, съобщава БНТ. Според представител на белгийското министерство на отбраната САЩ намаляват цената заради конкуренцията, а и защото произвеждат много повече изтребители от посочения вид спрямо своите съперници. За сравнение дружеството \"Локхийд Мартин\" строи по 250 бройки F-35 годишно, докато от европейския \"Юрофайтър Тайфун\" за година се сглобяват по 10 броя, а от френския \"Рафал\" - 15 изтребителя. Белгия избра да бъде 13-ата държава в света, която да се превъоръжи с F-35. В сравнение с използваните досега изтребители F-16, цената за час полет на новите машини ще бъде с 30% по-висока. Срещу 222 милиона евро годишна цена за използването на F-16, цената за F-35 ще бъде 229 милиона евро. ВВС предвиждат летците да летят с 30% по-малко, но същевременно да увеличат часовете за полет в симулатор, където да се подготвят за бъдещите си задачи. Предвижда се първите F-35 да бъдат доставени в Белгия през 2025 г., а дотогава първите осем машини ще бъдат в САЩ, където белгийските летци ще усвояват управлението. Тези първи осем изтребителя ще бъдат построени през 2023 и 2024 година. Доставките ще бъдат завършени до 2030 г., когато се предвижда \"пенсионирането\" на използваните от 1975 г. до днес F-16.", "date": "2018.11.14", "title": "САЩ дават на Белгия 500 млн. евро отстъпка за изтребители F-35"}
{"url": "https://www.faktor.bg/bg/articles/prezidentstvoto-prashta-imeto-na-letishte-sofiya-za-razglezhdane-v-komisiya", "text": "След като част от основателите на СДС предложиха летището в София да се казва \"Желю Желев\", те изпратиха петиция до президента Румен Радев, с което поискаха сътрудничество, за да осъществят идеята си.  От \"Дондуков\" 2 все още не са излезли с официална позиция, но отговориха на 2 въпроса на \"24 часа\" - каква е позицията на Румен Радев и дали споделя позицията на шефа на кабинета си Иво Христов. Припомняме, че във Фейсбук той се обяви против идеята и свърза името на покойния Желев. \"Позиция на президентската институция за предложението софийското летище да носи името на президента (1990-1997) Желю Желев може да бъде представена след изготвянето на мотивирано становище от Комисията по наименуване на обекти с национално значение и населени места. Изразените позиции от началника на кабинета на президентската институция в неговия профил във фейсбук са лични и са открити за споделяне от всеки потребител на социалната мрежа и гражданите\", отговориха от президентството, но така и не отговарят дали се разграничават от тезите на Христов.", "date": "2018.11.14", "title": "Президентството препраща името на Летище София към комисия"}
{"url": "https://www.faktor.bg/bg/articles/novini/svyat/mezhdunarodniyat-sad-v-haga-e-seziran-za-deynostta-na-ruskite-chvk", "text": "Международният съд в Хага може да започне разследване на деността на руските частни военни компании, съобщи радио \"Ехото на Москва\". Към трибунала се е обърнала с таво аискане неправителствената организация \"Поколението на победата\".  Нейният председател Е. Шабаев е зявил пред медията, че трябва да бъдат разкрити и пинудени да понесат наказание хората, отговорни за това, че немниците в тези ЧВК са поставени в нечовешки условия, вземат участие във военни действия на териториите на други страни и фактически са заложнии на своите командири и собственици на ЧВК.  \"Стотици бойци на ЧВК загиват извън пределите на Русия, отствоявайки интересите на високопоставеното ръководство, но никой не носи отговорност за дмъртта им\", коментира Шабаев и подчертава, че самото съществуване на ЧВК се отрича от руските власти, както и, че се надява съдът да обърне внимание на техния иск.", "date": "2018.11.14", "title": "Международният съд в Хага е сезиран за дейността на руските ЧВК"}
{"url": "https://www.faktor.bg/bg/articles/rosen-plevneliev-1-1", "text": "Много е важно протестите да бъдат чути дотолкова, доколкото те се провеждат по един демократичен и правов начин. Гражданите имат право не просто да бъдат чути, но и техните идеи да бъдат облечени в решения на демократичната държавност - само така можем да вървим напред. Разбира се, ако има бунтове или ако има незаконни протести - тези, които ги инициират, трябва да си носят отговорността\". Това коментира в интервю за БНР президент на България в периода 2012-2017 година Росен Плевнелиев. Той определи като \"странна\" появата на автомобили с руски идентификационни номера \"да предвождат протеста срещу високите цени на горивата\" в Бургас и изрази изненада от това, което се случва пред протестиращите в Благоевград.  \"Много странно при положение, че всъщност в България това е почти един монопол на руската компания \"Лукойл\". Същевременно в други градове -  като Перник, като Благоевград, имаше идея, че един телевизионен водещ и неговите сценаристи са в много пряка и близка връзка с тези протести\".  \"Неведнъж сме минавали през вълни от протести, неведнъж е имало гражданско недоволство. Важно е обаче да минем по един демократичен и правов начин, за да може в крайна сметка да стане по-силна нашата демокрация, а гласът на тези хора да бъде чут и в крайна сметка техните идеи реализирани по един правов, а не хаотичен начин\", каза още Плевнелиев, който направи паралел с масовите протести през 2013 година.  \"Тогава бях аз може би едно от главните действащи лица като държавен глава, но тогава протестите бяха по-масови и в много повече градове с подобни тези - за високи цени на горивата, на тока, а и срещу енергийните монополи... Но тогава, като държавен глава, аз отидох при протестиращите на улицата, след което ги поканих в президентската институция и те дойдоха. Организирах дебат, на който дойдоха и протестиращите, и непротестиращите, и профсъюзите, и работодателите - всички, които имат какво да кажат в тази тежка ситуация, в която се намираше държавата, така че да се чуе гласът на всеки\". \"Президентът изигра своята роля на обединител - и на тези, които протестират, и на тези, които не протестират. В крайна сметка по един демократичен начин ние минахме през един труден период - народът се успокои, имаше легитимни избори и нашата демократична държавност продължи да се развива. А голямото ми притеснение днес е, че държавният глава не прави нищо подобно\", подчерта Росен Плевнелиев. \"Той е една от демократичните институции в нашата държава, които са призвани да дадат решение така, както аз го направих. Държавният глава прави точно обратното, т.е., той се дистанцира от институциите на демократичната държавност, той по-скоро подбужда протестите, отколкото да помага за тяхното демократично решаване\", коментира той.  \"По отношение на тези протести в момента държавният глава е пасивен. Нещо повече - той не използва нито една от възможностите, които Конституцията му е дала, за да може да помогне на институциите на българската държава да преминат през този момент така, както аз го правих. Държавният глава играе ролята на класически популист и набляга не просто на популист, който се бори за народната любов\", подчерта бившият президент, както и отправи апел към президента Румен Радев \"да се възползва от това, което Конституцията му е дала и ако трябва да се поучи от примера, който аз дадох два пъти\". \"На един държавен глава не му прилича да играе популистки\", подчерта Росен Плевнелиев, според когото настоящият държавен глава трябва да започне да изтъква не само минусите, но и плюсовете, които \"това управление донесе на България\": \"България има едно успешно председателство на ЕС - целият свят дойде да ни го каже, а единственият, който го оплю, е президентът Радев. Нима му отива на българския президент да принизява едно голямо постижение на българската държавност? По същият начин и Договора за приятелство с Македония - историческо постижение и кой е единственият, който го оплю и го принизи - президентът Радев и Корнелия Нинова\".  \"Това правителство има какво да свърши и специално, според мен, това е най-голямата битка сега. Тя е геополитическа битка - правителството е дало курс за влизане в Еврозоната, дало е курс за отпадане на механизма за контрол и е дало курса за влизане в Шенген ... И вместо ние да се хванем в ръце, за да се обедини този елит на България и да постигне тази стратегическа цел, ние започваме чисто по балкански да се клатим\", добави бившият президент, който коментира и управляващата коалиция, поставяйки акцент върху това, че \"Обединените патриоти\" не са \"патриоти\", а \"националисти\". Според него вицепремиерът Валери Симеонов \"категорично трябва да си подаде оставка\" като \"акт на морал, акт на ценности и акт на демократична култура\". \"Колкото и Корнелия Нинова да се опитва да играе на върха на възможностите си, тя тотално трансформира БСП в една антиевропейска националпопулистка партия, която също е далеч от ценностите\", добави Росен Плевнелиев.  \"Считам, че президентът Радев е много силен в патриотичното говорене - има много хубави речи от сърце, които аз харесвам много. Като обективен човек съм готов да му стисна ръката и да го поздравя за това\", каза също така президентът на България в периода 2012-2017 година.", "date": "2018.11.14", "title": "Плевнелиев: Румен Радев се дистанцира от институцията, той играе ролята на класически популист"}
{"url": "https://www.faktor.bg/bg/articles/novini/svyat/ruskoto-pravitelstvo-zaplashva-da-boykotira-davos-zaradi-trima-oligarsi", "text": "Русия заплаши, че ще бойкотира срещата в Давос, ако организаторите не поканят отново тримата близки до Путин олигарси, на които беше отказана покана, съобщава The Wall Street Journal.  По думите на руски официални представители Олег Дерипаска, Виктор Векселберг и Андрей Костин били \"помолени\" да не отиват на срещата през януари, тъй като и тримата се намират в американския санкционен списък. \"Ако това решение не бъде променено, то никой няма да замине за Давос\", съобщил пред журналисти руският премиер Дмитрой Медведев, цитиран от \"Руски монитор\". Обикновено в руската делегация участват десетки руски олигарси и директори на държавни компании, както и самият президент Владимир Путин, за който обаче предварително стана известно, че няма да присъства.  Руските медии припомнят, че всяка година руските олигарси организират нечувано скъпи партита. Например Дерипаска години наред организира екстравагантни партита като на тях присъстват танцови ансамбли на руски казаци, Енрике Иглесиас, \"планини черен хайвер и реки от шампанско Dom Perignon\". \"Санкциите на САЩ превръща руските олигарси от членове на световния елит в парии, а правителствата и компаниите от цял свят затварят вратите си под носа им\", пише The Wall Street Journal.", "date": "2018.11.14", "title": "Руското правителство заплашва да бойкотира Давос заради трима олигарси"}
{"url": "https://www.faktor.bg/bg/articles/melaniya-tramp-iska-glavata-na-savetnichka-v-beliya-dom", "text": "Първата дама на САЩ Мелания Тръмп е поискала уволнението на висша съветничка на президента Доналд Тръмп, предаде Би Би Си, цитирана от БНР. Тя влязла в конфликт със заместничката на съветника за националната сигурност Майра Рикардел по време на обиколката си в Африка през октомври, твърдят US медии. „Канцеларията на Първата дама смята, че Майра Рикардел повече не заслужава честта да работи в Белия дом\", каза говорителката Стефани Гришъм. Белият дом и Съветът за национална сигурност все още не са коментирали темата. Искането за оставка дойде в момент, когато US медии твърдят, че Тръмп обмисля промени в администрацията и може би обмисля махането на шефа на канцеларията на Белия дом Джон Кели или министърката по вътрешната сигурност Кирстен Нилсен. Напрежението между Мелания и съветничката се изострил след обиколката на първата дама в Африка през октомври, когато Рикардел се опитала да намали отпуснатите държавни средства за тази обиколка, а имало и спор за местата в самолета. Запознат с работата на Рикардел в Съвета за национална сигурност източник заяви, че тя е в лоши отношения с повечето служители на съвета и е настроила срещу себе си всички освен самия Болтън, който е неин пряк ръководител, посочва Ройтерс. „Уолстрийт джърнър“ писа във вторник, че екипът на Тръмп смята, че Рикардел стои зад някои „негативни твърдения“ в медиите за Мелания и нейния персонал. Изданието посочва, че тя постоянно влизала в спорове с шефа на Пентагона Джеймс Матис по „кадрови решения“, а имали и различия по някои политики. Рикардел е бивш ръководен кадър на „Боинг“ и е работила в предизборния екип на Тръмп. По-рано тази година съветникът за националната сигурност Джон Болтън я избра за своя заместничка.", "date": "2018.11.14", "title": "Мелания Тръмп поиска главата на съветничка в Белия дом"}
{"url": "https://www.faktor.bg/bg/articles/arestuvaha-nay-blizkite-hora-do-gruevski", "text": "Мярка задържане от 30 дни е определена на бившия министър на транспорта и съобщенията Миле Янакиески и бившия генерален секретар на правителството Кирил Божиновски. Божиновски като бивш генерален секретар на ВМРО-ДПМНЕ, е обвиняем по делото \"Титаник\", а Янакиески е обвинен по пет дела на Специалната прокуратура. След бягството на Груевски вчера министърът на вътрешните работи Оливър Спасовски заяви, че трябва да бъдат арестувани обвиняемите по останалите случаи. Ново съдебно заседание по делото \"Титаник\" е насрочено за днес. Вчера официално бе потвърдено, че Никола Груевски, осъден на две години затвор по делото \"Танк\" и обвинен по още няколко случая, е избягал в Унгария. Късно снощи бе издадена и международна заповед за арест на бившия премиер. Янакиески вчера заяви по ТВ 21, че остро осъжда бягството на Никола Груевски и че няма намерение да бяга, че ще бъде в Македония и ще дойде в съда на планираното заседание на \"Титаник\". \"Аз решително осъждам този акт, защото ще се отрази негативно на заведените дела в пълен размер и по-специално ная тези, по които заедно сме обвиняеми\", каза Янакиески.", "date": "2018.11.14", "title": "Арестуваха най-близките хора до Груевски"}
{"url": "https://www.faktor.bg/bg/articles/novini/balgariya/politolog-prezidentat-radev-e-glaven-aktyor-v-stsenariya-s-protestite", "text": "Какви отстъпки е готово да направи правителството, за да запълни отворилите се пропасти и да отговори на исканията на протестиращите? Според политолога Цветанка Андреева протестите в цялата страна от последни дни са идентични с февруарските протести от 2013 г. и тя има усещането, че гледаме почти същия сценарий. \"Имаме комбиниран натиск, който не е свързан само с улицата. Изпълнителната власт започва да става зависима от натиск в парламента. Президентът Радев е главен актьор в този сценарий. Тези протести биха довели до Орешарски 2 през Радев 2. Вижте как веднага се измести акцентът. Беше срещу горивата. Тук говорим за сериозни монополи. Веднага се покри темата с горивата\", обясни тя пред Bulgaria ON AIR. \"Виждам групи, които умеят да се самоорганизират. Профилът на тези хора е с аморфни искания. Няма ясно мото на този протест\", каза още Андреева, визирайки футболни фенове и рокери.  Социологът Кольо Колев, разбира се, не се съгласи с нейната позиция и подчерта, че протестът е съвършено автентичен. Знаем си го Кольо.  \"Малко или много отвращение от властта, непрекъснато бъркаща в джоба ни. Не ти трябва Валери Симеонов, който прави огромна изцепка без никакво основание. Хората излизат на улицата и казват \"Аман от тази крадлива държава\", настоя социологът в \"България сутрин\". Колев е на мнение, че все по-малко са възможностите премиерът Бойко Борисов да реагира в ситуацията и по думите му той няма много полезни ходове. Според него въпросът вече не е дали ще има предсрочни избори, а кога - с местните избори или с евроизборите. Цветанка Андреева също допусна, че ще се стигне до предсрочни парламентарни избори, ако ситуацията продължи да бъде същата.  \"Лицата на тези протести ще ги видим в листите на ДПС\", завърши Андреева. \"Г-н Радев каза нещо много простичко - \"Кажете къде не съм прав\". И не можаха да кажат абсолютно нищо. Говоря за неговото изказване за демокрацията, за лобистките закони...\", коментира още Кольо Колев.", "date": "2018.11.14", "title": "Политолог: Президентът Радев е главен актьор в сценария с протестите"}
{"url": "https://www.faktor.bg/bg/articles/sindikatite-poryazaha-ninova-za-danak-stari-koli", "text": "\"Внасяме предложение за отпадане на данъка върху старите автомобили – на фона на бедността и състоянието на държавата не можеш да посягаш на хората\". Това каза лидерът на БСП Корнелия Нинова пред журналисти след среща с КНСБ. „На фона на разговорите със синдикати неравенствата трябва да ни е основната тема“, каза Нинова. Тя обясни, че КНСБ ценят усилията на БСП за алтернативност. „Някои от нещата, които са наши общи позиции, ще внесем днес в големия бюджет. Например повишаване за обезщетението на безработица. Те предлагат с 12 лв., ние предлагаме 16 лв. за безработицата. Днес ще внесем намаляване на ДДС на лекарствата и хляба, за деца от една до две години увеличаване на обезщетението“, допълни още Нинова.  Лидерът на БСП обясни, че идеята е с ръста на минималната заплата да се увеличава и обезщетението за дете между една и две години.  „Днес ще внесем отпадането на данъка върху старите коли. Тук имаме разминаване. КНСБ смята, че това не е съществен въпрос, ние смятаме обратното. Изключително съществен е и на фона на несправедливост и неравенства. При това състояние на бедността и държавата не можеш да посягаш на тези хора и да искаш с тези 20 млн. лв. да си решаваш проблемите в държавата, а изобщо да не закачаш големите и едрия бизнес“, допълни лидерът на БСП.", "date": "2018.11.14", "title": "Синдикатите отрязаха Нинова за данък \"стари коли\""}
{"url": "https://www.faktor.bg/bg/articles/sasht-otryaza-ankara-priznavat-pravoto-na-kipar-da-razviva-resursite-si", "text": "Часове, след като турският президент Реджеп Таийп Еродган призова всички страни, активни в проучването за въглеводороди в Източното Средиземноморие да не пречат на енергийните планове на Анкара в региона, Държавният департамент на САЩ заяви, че Вашингтон „не одобрява действия, или риторика, които увеличават напрежението в региона“, пише електронното издание на вестник Kathimerini. „Политиката на САЩ в изключителната икономическа зона (ИИЗ) на Кипър е дълготрайна и не се е променила: САЩ признават правото на Република Кипър да развива ресурсите си в ИИЗ“, заяви говорител на ведомството в орговор на запитване от гръцка медия. В предупреждение към Гърция, Кипър и САЩ, Ердоган бе цитиран да казва във вторник: „Казваме на нашите приятели: Не ни притискайте, не ни пресирайте“. Турският държавен глава повтори намерението на Анкара да продължи проучванията си за газ в Източното Средиземноморие и Черно море по „същия решителен начин“ и говори за „противоречащи интереси“ в региона, визирайки сътрудничеството между Кипър и американския енергиен гигант ExxonMobil.", "date": "2018.11.14", "title": "САЩ отряза Анкара, признават правото на Кипър да развива ресурсите си"}
{"url": "https://www.faktor.bg/bg/articles/borisov-narichat-chlenove-na-kabineta-marsha-i-boklutsi-posle-kazva-che-nyama-svoboda-na-mediite", "text": "Премиерът Бойко Борисов поиска дебат по темата за свободата на медиите в България с участието на ресорни еврокомисари. Темата за медийната свобода беше засегната в доклада на ЕК за напредъка на България по Механизма за сътрудничество и проверка. „На кого какво е забранено? Олигарх създал си медия, за да защитава това, което е откраднал, изведнъж ние не трябва да го пипаме този олигарх, който и да е той, говорим по принцип”, каза Борисов в началото на днешното правителствено заседание. Премиерът изтъкна, че всеки подсъдим може да си направи електронен сайт в рамките на часове и да се оплаче от липса на медийна свобода.   Няма нещо, което в тази тема да ни притесни, няма информация, няма каквото и да е нещо да е скрито в България и да не е публикувано, напротив фалшиви и жълти новини - колкото искате, изтъкна министър-председателят.  Борисов заяви, че членовете на кабинета и правителството като цяло нямат не просто желание, а и възможност да оказват влияние на която и да е медия. Не може ние да сме обсадени седмици наред и в същото време по \"живи\" връзки да се показват средни пръсти, да се наричат членове на кабинета \"мърша\", \"боклуци\" и в същото време някой да излезе и да каже, че няма свобода на медиите, коментира Борисов.", "date": "2018.11.14", "title": "Борисов: Наричат министри \"мърша\" и \"боклуци\" директно в ефир, после казват, че няма свобода на медиите"}
{"url": "https://www.faktor.bg/bg/articles/tsveta-karayancheva-v-armiyata-ni-e-imalo-i-hodzha-i-sveshtenik-i-ravin", "text": "Няма нищо по-хубаво от мира, той зависи от всеки от нас. Това каза председателят на парламента Цвета Караянчева при откриването на пътуващата фотоизложба „Другото лице на воините ни“ в Народното събрание, предаде  Агенция „Фокус“. „Днес ще се насладите на работата на авторите и ще научим мъничко за всеки един от тези воини, които присъстват тук на таблата. Ще научим, че в армията е имало и ходжа, свещеник, и равин. По време на войната е съществувала тази религиозна принадлежност, която е толкова ценна – да уважаваме всеки един, независимо какъв е“, каза още председателят на парламента. Караянчева пожела пожела никога да не се повтаря ужасът на войната, който са преживели нашите прадеди, бащи и дядовци. „Поклон пред героите и уважение към труда на авторите на тази изложба“, посочи още Караянчева.  „Другото лице на воините ни” представя 16 фоторазкази за взелите участие в Първата световна война, родом от Северозападния край и Видинско. Изложбата е част от Националния календар посветен на 100 години от Първата световна война и участието на България в нея. Нейни автори са Ирена Данаилова и Георги Генчев.", "date": "2018.11.14", "title": "Цвета Караянчева: В армията ни е имало и ходжа, и свещеник, и равин"}
{"url": "https://www.faktor.bg/bg/articles/hashim-tachi-sreshtata-mi-s-putins-e-varhovo-postizhenie-za-kosovskata-diplomatsiya", "text": "В интервю пред прищинския телевизионен канал Klan Kosova президентът на Косово Хашим Тачи говори за срещата си с руския лидер Владимир Путин, като поясни, че тя е продължила няколко минути и се е отнасяла до диалога Белград – Прищина и възможността за постигане на мирно споразумение в края на процеса, предава \"Фокус\". Лидерът на косовските албанци заяви, че Путин е подкрепил споразумението между двете страни. „Путин подчерта, че това е деликатен въпрос, но в същото време е повече от ясно, че Русия ще подкрепи възможно споразумение, постигнато между Сърбия и Косово. Държавният глава на най-младата балканска държава добави, че срещата е върхово постижение за косовската дипломация. „Това е първата среща между Косово и Русия на подобно ниво“, отбеляза той. „Позицията на Русия е много важна, защото ако бъде постигнато споразумение, тя няма да използва правото си на вето в Съвета за сигурност на ООН по отношение на членството на Косово в организацията. Това е стъпка напред“, подчерта Тачи, като добави, че традиционните връзки между Москва и Белград няма да са препятствие за това, Косов да има „нормални“ отношения с Русия. „Ние не сме нито приятели, нито врагове и можем да имаме нормални отношения, каквито имат всички страни-членки на ЕС с Русия“.", "date": "2018.11.14", "title": "Хашим Тачи: Срещата ми с Путин е върхово постижение за косовската дипломация"}
{"url": "https://www.faktor.bg/bg/articles/novini/svyat/gotvachat-na-putin-miliarderat-koyto-izpalnyava-mokri-porachki-na-kremal", "text": "Евгений Пригожин е по-известен като \"готвача на Путин\". Милиардерът, който притежава скъп ресторант в Санкт Петербург, има обаче и някои съмнителни интереси. А те съвсем не се ограничават само до кулинарната сфера. Името му напоследък все по-често фигурира в публикации на руския печат. Милиардерът Евгений Пригожин, собственик на луксозен ресторант в Санкт Петербург и известен още като \"готвача на Путин\", е бил забелязан да участва в среща на високопоставени военни от Русия и Либия, провела се на 9 ноември. Пикантното в случая е и това, че името на Пригожин фигурира в списъка на онези руски политици, фирми и частни лица, срещу които САЩ наложиха санкции. Съобщението за срещата публикува руският вестник \"Новая газета\". Изданието разкрива, че интересите на Пригожин не се ограничават само до кулинарната сфера. Неговите фирми за кетъринг доставят храна на армията и много руски училища. И не само това. Бизнесменът контролира тъй наречената \"фабрика за тролове\" в Санкт Петербург, която разпространява дезинформации и подклажда настроения срещу Запада. Твърди се също, че Пригожин е замесен и в действия срещу представители на опозицията и неудобни за режима лица.  Журналистът от \"Новая газета\" Денис Коротков цитира бивш служител на Пригожин, който му разказал какви са били задачите му, докато е бил на служба при милиардера. Веднъж, например, му било наредено тайно да следи противници на Пригожин. Друг път трябвало да инсценира катастрофа, за да принудят една жена да се съгласи на сделка в спор за недвижим имот. В трети случай трябвало да организира отравянето на един руски блогър. Неизвестни лица явно са направили опит да спрат скандалната публикация. Ден преди тя да излезе от печат, пред сградата на редакцията бил поставен венец като за погребение, украсен със снимката на журналиста Коротков. А след публикуването на статията пред редакцията се появила ненадейно и отрязана овча глава - отново с лични \"поздрави\" към журналиста. По-късно някой докарал пред редакцията живи овце в клетка, украсена с логото на \"Новая газета\". „Новая газета“ обаче е издание, чиито автори отдавна са свикнали с факта, че са изложени на постоянни издевателства и репресии. Въпреки множеството предупреждения изданието поместило и интервю, което Коротков взел от друг бивш служител на Пригожин. И този втори свидетел потвърдил обвиненията срещу бившия си началник и дори отправил нови. Коротков заяви в разговор с ДВ, че продължава да живее в Русия и няма намерение да я напуска. Заплахите срещу него му показват, че е напипал болно място. Журналистът обаче е наясно, че животът му е в опасност. Информационната агенция \"РИА ФАН\", която изглежда също е собственост на Евгений Пригожин, нарича Коротков \"изменник на родината\" и „поддръжник на терористи“, чието място било зад решетките. Заплахи срещу него се разпространяват и в социалните мрежи. Но журналистът приема всичко спокойно, твърди, че това е част от професията му. Коротков работи за \"Новая газета\" от септември 2018 година. Преди това е бил сътрудник на руското интернет-издание \"Фонтанка\" в Санкт Петербург, където също е писал статии за Пригожин. Руският богаташ, когото Путин беше сравнил с американския милиардер Джордж Сорос, изглежда има и още един бизнес – изцяло нелегален: поддържа частна армия, известна под името \"Група Вагнер\". С публикациите си във \"Фонтанка\" Коротков навремето е осветлил някои от тайните операции на тази група руски наемници. Руският журналист явно все още разполага с добре информирани източници. В началото на ноември \"Новая газета\" публикува ексклузивен материал, посветен на смъртта на шестима руски наемници в Сирия. По силата на договор между руската фирма \"Евро Полис\" и сирийския държавен енергиен концерн, руската страна получава 1/4 от приходите от продажбите на нефт и газ в районите, които руски \"служители по сигурността\" защитават срещу бойците на \"Ислямска държава\" (ИД) и други противници на режима на президента Асад. Смята се, че зад \"Евро Полис\" стоят лица, свързани с Евгений Пригожин - без обаче това да е категорично доказано. Самият Пригожин никога не говори пред медиите и не приема никакви покани за участия. Според някои сведения, частната армия \"Вагнер\" наброява 3 000 наемници. Денис Коротков твърди, че разполага с личните картони на повече от 2 000 новобранци на „Вагнер“. Частната армия едно време изпълняваше мисии в украинския район на Донбас, но напоследък интересите ѝ се пренасочиха към Северна и Централна Африка. По силата на официално сключен договор, Русия изпраща в Централноафриканската република свои \"военни консултанти\". На запитване на ДВ Кремъл отказа да съобщи повече подробности по този въпрос. Наблюдателите обаче са убедени, че въпросните \"консултанти\" също са наемници от групата \"Вагнер\". Коротков твърди, че руски наемници действат и в Судан, Южен Судан и на остров Мадагаскар. Възможно те да са и в Либия, след като Пригожин е бил поканен на срещата между високопоставени руски и либийски военни.", "date": "2018.11.14", "title": "Готвачът на Путин - милиардерът, който изпълнява мокри поръчки на Кремъл"}
{"url": "https://www.faktor.bg/bg/articles/vav-varna-naprezhenieto-mezhdu-protestirashti-i-politsiya-eskalira", "text": "Във Варна напрежението между протестиращи и полиция ескалира, като полицаи използваха лютив спрей, за да спрат нахлуването на протестиращи във вход на блок на ул. \"Отец Паисий\". Според присъстващи домът, в който се опитаха да нахлуят, е на общински съветник, съобщи радио \"Фокус\" - Варна. Шествието продължава отново към Катедралата. Полицейското присъствие е засилено. Протестиращите в града блокираха бул. \"Владислав Варненчик\" в посока изхода на Варна. Над 500 души, мотори и коли се отправиха към най-големите търговски центрове в града и блокираха движението от и към Катедралния храм. С патриотични и народни песни, викове и клаксони протестиращите продължават за четвърти ден да показват недоволството си по улиците.", "date": "2018.11.14", "title": "Във Варна напрежението между протестиращи и полиция ескалира"}
{"url": "https://www.faktor.bg/bg/articles/chehiya-se-prisaedini-kam-darzhavite-ot-es-othvarlyashti-globalniya-pakt-na-oon-za-migratsiyata", "text": "Чехия се присъедини днес към страните от ЕС, отхвърлящи пакта за миграция на ООН, чиято цел е да регулира отношението към мигрантите в световен план, предаде Ройтерс. Тази сутрин чешкото правителство е гласувало да не подписва споразумението, заяви правителствен източник. Представители на властите в Прага преди това бяха заявили, че пактът не прави достатъчно разграничение между легална и нелегална миграция.", "date": "2018.11.14", "title": "Чехия се присъедини към държавите от ЕС, отхвърлящи глобалния пакт на ООН за миграцията"}
{"url": "https://www.faktor.bg/bg/articles/radev-praznuva-2-g-ot-izbornata-pobeda-na-gosti-na-lambo", "text": "Държавният глава Румен Радев се срещна с проф. Стефан Данаилов, информираха от прессекретариата на президентството. Поводът за срещата на президента с известния актьор, който бе председател на инициативния комитет, издигнал неговата кандидатура на президентските избори през 2016 г., е навършването на две години от спечелената изборна победа. „Тази среща между мен и президента се прави втора година на 13-ти ноември, когато е денят на нашата победа на изборите. Миналата година Румен Радев ме покани в президентството, а тази година аз бях инициатор да дойде вкъщи, да си поговорим и да пием по една чаша\", разказа пред Faktor.bg Ламбо.  „Говорихме си за положението в политиката, за неговите пътувания в чужбина, за моя живот. Проведохме много приятелски разговор с президента Първанов, прощавайте, Радев. Аз му задавах въпроси, той ми отговаряше, къде ще иде? Много ми беше интересна последната му среща във Франция. Обсъдихме последните му изявления, с които аз съм съгласен и много ме впечатляват. Мисля, че Румен Радев е доволен, че е приел да бъде президент, любопитно му е и е амбициран да върши работата до край. Не се трогва от това, което опонентите говорят за него. Не стигнахме до там да го питам, дали иска да прави президентска партия. Което не означава, че няма да го попитам, но на 13-ти не искахме да си разваляме разговорите с партии“, каза още Данаилов.", "date": "2018.11.14", "title": "Ламбо след срещата си с Радев: Пихме по едно за победата, а той се отчете какво е свършил"}
{"url": "https://www.faktor.bg/bg/articles/tsetska-zhacheva-reformite-davat-rezultati-no-predstoi-oshte-rabota-po-promenite-v-sadebnata-sistema", "text": "Докладът е положителен, обективен и коректно отчита отговорните по механизма за сътрудничество и оценка институции и ясно се подчертава необратимостта на реформите и процесите, които са в етап на наблюдение от страна на мониторинга, коментира министърът на правосъдието Цецка Цачева пред БНТ. \"За първи път има ясно заявено условно изпълнение на три от водещите показатели за наблюдение по три препоръки. Това е независимостта на съдебната власт, нормативната рамка и справяне с организираната престъпност. По останалите три показатели, по които продължаваме да работим, заключението е за съществен напредък и, както се казва в доклада, препоръките са близо до изпълнение\", обясни Цачева. По думите й реформите у нас дават резултати, но предстои още работа по отношение на промените в съдебната система. За първи път Европейската комисия ясно заявява, че мониторингът може да отпадне, допълни правосъдният министър. Изрично е заявено, че преминаването на няколко институции в антикорупционната комисия е станало плавно, безпроблемно, положително се оценява прозрачният избор на ръководителя на антикорупционната комисия и се заявява, че се очакват резултати от нейната дейност, добави Цачева. \"Честите избори, ако се провеждат такива, ще доведат до липсата на стабилност, което в доклада изрично, като се прави препратка към други периоди, е заявено като условие, за да продължават процесите. Всичко зависи от нас, ако продължим със същите усилия и темпове с ясно разчертаните програми стратегии и пътни карти, ще стигнем до затварянето на механизма\", категорична е министърката. Тя коментира и бонусите в Агенцията по вписванията. \"599 000 лева бонуси в Агенцията по вписванията. Това са допълнителни възнаграждения за постигнати резултати, за които тече проверка. От моите разговори с директорката на Изпълнителната агенция се твърди, че Наредбата за възнаграждения на служителите в държавната администрация и вътрешните правила са спазени и че няма нарушения. Дали това е така - ще установи докладът на инспектората на Министерството на правосъдието.\"", "date": "2018.11.14", "title": "Цецка Цачева: Реформите дават резултати, но предстои още работа по промените в съдебната система"}
{"url": "https://www.faktor.bg/bg/articles/novini/svyat/masovi-protesti-v-gartsiya-darzhavnite-sluzhiteli-iskat-poveche-pari", "text": "Държавните служители в Гърция обявиха 24-часова стачка. Работещите на държавна работа в южната ни съседка искат по-високо заплащане, информира кореспондентът на БНР в страната. За днес има организирани и протестни демонстрации в Атина и Солун. Всички държавни учреждения в страната остава затворени. Масово протестират учители и студентски преподаватели. Не работят също и служителите в общините. Силно засегнати от стачката са държавните болници, които приемат само спешни случаи. Лекарите настояват да се отпуснат повече средства за здравеопазване. Синдикатът на държавните служители е изложил редица искания за повишаване на заплатите и пенсиите. Настоява се също да се изплати със задна дата сумата от орязване на пенсиите в последните години след решение по казуса на Върховния съд, който се произнесе, че намаляването на пенсиите е нарушение на Конституцията. Всички протестиращи искат правителството да премахне в държавния сектор практиката на временни трудови договори.", "date": "2018.11.14", "title": "Масови протести в Гърция, държавните служители искат повече пари"}
{"url": "https://www.faktor.bg/bg/articles/novini/balgariya/yordan-tsonev-dokladat-na-ek-e-nay-dobriyat-za-balgariya-napredakat-v-stranata-e-dosta-golyam", "text": "\"Това е най-добрият доклад от прилагането на този механизъм. Радостен е фактът, че той е предпоследен. Дано да остане такъв. Напредъкът на страната е доста голям. За оценките, които се дават, принос има и опозицията\". Така коментира в НС Йордан Цонев мониторинговия доклад на ЕК.  \"Ако управляващите не бяха бавили закона, който внесохме с Делян Пеевски, Хамид Хамид и Велислава Кръстева, нямаше да има критики към прозрачността на медиите\", каза още Цонев. \"ДПС няма навика да коментира действията и изказванията на президента, както не го е правила и с предишния\", отговори Цонев на въпрос как ще коментира изказванията на Радев.    \"Голяма част от нашите предложения към законопроектите бяха приети. Трябва да се отчете и приносът на съдиите, на прокурорите, на ВСС, както и на КПКОНПИ\", добави Хамид Хамид.", "date": "2018.11.14", "title": "Напредъкът на страната бил доста голям, но принос имали и от ДПС"}
{"url": "https://www.faktor.bg/bg/articles/boyko-borisov-1-16", "text": "\"Ще има коледни добавки за пенсионерите. Отпускаме близо 52 млн. лв. за коледни добавки към пенсиите. 1 269 000 пенсионери ще получат добавки към пенсиите. Средствата ще дойдат от борба с контрабандата, от повишаване на събираемостта, от ръста на икономиката\".  Тази новина съобщи премиерът Бойко Борисов в началото на днешното правителствено заседание. Той коментира и темата за вчерашния мониторингов доклад. \"Искам да благодаря на г-н Тимерманс, защото той с такава страст защитаваше България и обясняваше, че ако продължаваме така, мониторинговият доклад ще отпадне. Той каза: \"В България отбелязва стабилен напредък в борбата с корупцията и организираната престъпност. Убеден съм, че ако това се запази трайно, механизмът за наблюдение на България може да отпадне до края на мандата на тази еврокомисия\". Това ли искат протестите? Да отпадне борбата срещу корупцията и организираната престъпност? Това ли е блатото? Това са думи на социалдемократ номер 1. Г-н Тимерманс е кандидат за председател на ЕК и искам да му благодаря\", заяви министър-председателят. \"Ние много внимателно четем всяка една дума на нашите партньори. В доклада се говори за медиите и как някои медии нападат определени хора. Искам да се организира дебат по тази тема. Ще поканим еврокомисарите, които отговарят по тези теми. Ние трябва да търсим тези срещи и да покажем, че това не така. В Министерски съвет сме под обсада от няколко седмици, хората протестират, показват средни пръсти, наричат ни мърши. И някой да говори за цензуриране на медиите. Никой не цензурира медиите. Олигарх, създал си медия, за да спасява това, което е откраднал. Говоря по принцип. Всеки един подсъдим може да си направи сайт. Няма едно нещо, което да е скрито и покрито в България. Искам и вие да кажете дали някой ви цензурира\", обърна се Борисов към присъстващите журналисти. \"Чух, че президентът Румен Радев каза, че има политическо вмешателство при един от конституционните съдии. Искам да му припомня, че с решение на кабинета Атанас Семов беше определен за генерален адвокат в Европейския съюз, който да представлява България, но не го одобриха. Това ли е политическо вмешателство? Вчера събрах ПГ на ГЕРБ, за да обсъдим последните теми от седмицата. Казах им да върнат данъка за старите коли, но скочиха кметовете. Ние трябва да започнем стъпките за промяна, защото можем да станем гробище за дизелови автомобили. Това беше идеята Менда Стоянова да се срещне с президента, който ни критикува, за да му се обясни какво точно предлагаме. Тези проблеми трябва да се дебатират. Виждате - безумно голям трафик и коли на над 20 години. Какво можем да направим още за горивата, за да изсветлим и там нещата. Наредил съм на финансовия министър да направи така, че на бензиностацията, като заредиш, да знаеш как се формира цената. Колко е акциза, колко е печалбата. Извинявам се, ако не съм бил разбран от президента. Просто исках от ПГ на ГЕРБ да се срещнат с него и да потърсят подкрепа по значими общодържавни теми. Интересно как Корнелия Нинова се срещна с него и му представи \"Визия за България\". Покани го на пленум. Значи за БСП може, но ние като правителство не можем да се срещнем с президента\", разкри Бойко Борисов.", "date": "2018.11.14", "title": "Борисов: Отпускаме близо 52 млн. лв. за коледни добавки към пенсиите"}
{"url": "https://www.faktor.bg/bg/articles/borisov-atanas-semov-ne-be-odobren-ot-es-za-generalen-advokat-tova-politichesko-vmeshatelstvo-li-e", "text": "„Воля“ не е била и никога няма да бъде политически рекетьор. Ще работим в залата. Това заяви на брифинг пред журналисти в Народното събрание лидерът на „Воля“ Веселин Марешки. „Много по-лесно е и за нас да бъдем извън парламента. Обмисляхме този вариант, но това няма да напълни джобовете на българите“, заяви той. „За пореден път ще сложим националния интерес пред тяснопартийния, като истински държавници“, обяви Веселин Марешки. Той уточни, че от „Воля“ продължават да искат оставките на вицепремиерите Валери Симеонов и Красимир Каракачанов. „Чудим се още те нямат ли мъжество, воля, морал, патриотизъм, за да се оттеглят. Дори да не го направят, това рано или късно ще стане, защото народът няма да им прости предателството“, коментира Веселин Марешки. „Протестите ясно го показват. Хората очакват от нас активна работа и решаване на онези болки, които са ги изкарали на улицата“, посочи той. „Неявяването на работа в момент да растящи цени не е решаване на проблема, а абдикация от отговорност“, каза още лидерът на „Воля“. По време на брифинга стана ясно, че Веселин Марешки и депутатът Кръстина Таскова са са отказали от имунитетите си.", "date": "2018.11.14", "title": "Веселин Марешки и Кръстина Таскова се отказаха от имунитетите си"}
{"url": "https://www.faktor.bg/bg/articles/sasht-obyavyavame-studena-voyna-na-kitay-ako-ne-promeni-politikata-si", "text": "САЩ са готови за Студена война с Китай в случай, че Пекин не промени своята политика, потвърди вицепрезидентът на страната Майк Пенс в интервю пред американско издание, предава ТАСС, цитирана от \"Фокус\". По неговите думи, президентът на САЩ Доналд Тръмп е готов на нормализация на отношенията с Пекин, но за това Китай трябва да бъде готов сериозно да промени своята политика, включително в икономическата и военната сфери. „Мисля, че до голяма степен това ще зависи от Аржентина (на срещата на Г-20 в Буенос Айрес трябва да се състои разговор между Тръмп и председателя на Китай Си Дзинпин)“, отбеляза той. По думите на американския вицепрезидент, за Китай това е последният шанс да не допусне сценарий на Студена война със САЩ. В отговор на въпрос, дали Вашингтон е готов за подобен сценарий и какво ще стане ако Китай не изпълни необходимите условия за избягване на подобна конфронтация, Пенс отговори: „Е и, нека бъде така“. „Ние наистина мислим, че в момента се намираме в силна позиция“, добави той. По-рано американският вицепрезидент заяви, че Пекин се намесва във вътрешните работи на САЩ и „манипулира американската демокрация“, припомня руската агенция. Той, конкретно, заяви, че Китай искат да сменят Тръмп като президент.", "date": "2018.11.14", "title": "САЩ: Обявяваме Студена война на Китай, ако не промени политиката си"}
{"url": "https://www.faktor.bg/bg/articles/rumyana-kolarova-poslednoto-veto-na-prezidenta-e-neshto-kato-proverka-na-kvoruma", "text": "Протестите са в процес на развитие. Все още не можем да кажем какъв е техният профил. Все още основните политически актьори стоят на дистанция от тях. На първо място това са БСП, защото не знаят дали, ако се присъединят, това няма да доведе до съществен спад на протестите. Политическа намеса от опозицята не винаги, а в този случай със сигурност, не би трябвало силно да стимулира, коментира пред Нова тв социологът и анализтор Румяна Коларова. \"Чрез \"Въздаждане\" от БСП се опитват да дадат един политически облик на протестите. Ясно е, че до този момент ГЕРБ няма активна позиция по отношение на протестите. Ще видим активна реакция тогава, когато се появят контрапротестите. Това вече беше заявено. Аналогията с 2013 г. не е точна, аналогията е по-скоро с 2014 г. - късните протести срещу Орешарски. Тук именно се търси предотвратяване на \"задния вход\", виждаме декларацията на полицаите, които казаха, че в никакъв случай няма да се стигне до конфронтация, обратно, те подкрепят гражданския протест в рамките на закона именно защото най-голямото стимулиране на продължителността на протестите срещу кабинета \"Орешарски\" от един момент нататък беше сблъсъкът пред парламента, белият автобус и т.н.  Такъв казус няма да имаме - това е сигурно. Но оттук нататък, как ще се развият протестите, за мен първият въпрос е те дали ще получат политически профил. Вторият е вътрешнопарламентарният механизъм. Аз не мисля, че кворумът ще бъде такъв проблем. Има парламентарни механизми, срещу които се гарантира поддържането на кворум. Това, което за мен е интересно да видя, е до каква степен протестите ще форматират отношението на кабинета с президента. Последното президентско вето е нещо като проверка на кворума\", анализира Коларова.", "date": "2018.11.14", "title": "Румяна Коларова: На сегашните протести се търси предотвратяване на \"задния вход\" при Орешарски"}
{"url": "https://www.faktor.bg/bg/articles/novini/balgariya/bivsh-finansov-ministar-vetoto-na-radev-nyama-da-zabavi-byudzheta", "text": "Президентът Румен Радев наложи вето на Закона за изменение и допълнение на Закона за корпоративното подоходно облагане, приет на 7 ноември.   Държавният глава изразява несъгласие с разпоредбите, с които се въвежда нов екокомпонент в данъка за колите, отлага се прилагането на формулата \"замърсителят плаща\" при определянето на таксата смет, повишава се местният данък за сгради в курортните общини и се дава по-голяма свобода за уволнения в агенция \"Митници\", коментира Bulgaria ON AIR . Част от оспорените от държавния глава текстове са изменения в други закони, прокарани с преходни и заключителни разпоредби и са внесени от депутати текстове между първо и второ четене без икономическа обосновка и без обществено обсъждане. \"Това вето едва ли ще доведе до забавяне на бюджета за следващата година, управляващите ще вземат мерки, тъй като е в техен интерес да спазят срока. По-важното обаче е народните представители да си свършат качествено работата както с данъците, така и със самия бюджет\", коментира в студиото на \"България сутрин\" бившият министър на финансите проф. Христина Вучева. Икономистът Гарабед Минасян пък отбеляза, че има твърде много неща, които оставали зад кадър.  \"Наред с всички хубави неща, които се споменават, като най-голям бюджет или пък най-много пари за нещо друго, никой не отбелязва, че дистанцията между България и Европейския съюз все повече се увеличава\", каза той.  Минасян допълни още, че неравенството между богати и бедни у нас е най-голямо в целия ЕС и за съжаление продължава да расте.", "date": "2018.11.14", "title": "Бивш финансов министър:  Ветото на Радев няма да забави бюджета"}
{"url": "https://www.faktor.bg/bg/articles/gruevski-e-v-ungariya-poluchil-e-pokana-ot-viktor-orban", "text": "Точно преди година експремиерът на Македония Никола Груевски е получил писмо-покана от премиера на Унгария Виктор Орбан, съобщава Агенция \"Фокус\", цитирайки електронният сайт на македонския „Фокус“. Именно това писмо той е използвал като аргумент пред Апелационния съд, за да получи паспорта си и да отиде на гости на своя колега, допълва медията. Неговият адвокат тогава Димитър Дангов е убедил съда, че Груевски няма да избяга и ще пътува само за кратка визита. Една година по-късно той отиде на гости, но без покана този път, поне не явна, и за по-дълго време, като потърси и политическо убежище. Засега не е ясно как е успял да напусне държавата, след като законното преминаване на границата за него е невъзможно. След официалното потвърждение, че той е в Унгария, македонското Министерство на вътрешните работи е издало международна заповед за задържане.", "date": "2018.11.14", "title": "Груевски със сигурност е в Унгария, получил е покана от Виктор Орбан"}
{"url": "https://www.faktor.bg/bg/articles/novini/balgariya/dnes-shte-e-predimno-oblachno-na-mesta-shte-prevali-dazhd", "text": "Днес над по-голямата част от страната ще преобладава облачно време. По-значителни разкъсвания на облачността ще има над Югозападна България. На отделни места, главно във вечерните часове ще превали дъжд. Атмосферното налягане е по-високо от средното за ноември - слабо ще се понижи. Ще се появи слаб, в западната част на Дунавската равнина - до умерен северозападен вятър. Максимални температури – между 10° и 15°, в крайните западни райони до 17-18°.  Над Черноморието ще е облачно, на места преди обяд и мъгливо. На отделни места привечер ще превали слаб дъжд. Ще духа слаб северен вятър. Максимални температури на въздуха: 10°-13°. Температурата на морската вода е 15-16°. Вълнението на морето ще е 2-3 бала. Над планините ще е предимно облачно, с по-значителни разкъсвания на облачността над масивите от Югозападна България. Ще духа умерен, по високите и открити части и временно силен север-северозападен вятър. Температурите ще се понижават и максималната на височина 1200 метра ще е около 8°, на 2000 метра – около 2°.", "date": "2018.11.14", "title": "Днес ще е предимно облачно, на места ще превали дъжд"}
{"url": "https://www.faktor.bg/bg/articles/parlamentat-reshava-za-imuniteta-na-mareshki", "text": "Свалянето на два депутатски имунитета е на дневен ред в Народното събрание тази седмица. След като миналия четвъртък главният прокурор Сотир Цацаров поиска имунитетите на шестима депутати, четирима вече се отказаха от тях. Това са Борис Кърчев от ГЕРБ, Елена Йончева и Георги Михайлов от БСП и Пламен Христов от „Воля”. Все още от имунитета си не са се отказали Веселин Марешки и Кръстина Таскова от партия „Воля”. Ако отказ не последва, имунитетите се свалят с решение на Народното събрание и гласуване с обикновено мнозинство. Искането на прокуратурата е на дневен ред чак сега, защото според правилника на парламента трябва да са минали поне пет дни от постъпването на сигнала в деловодството на парламента. Цацаров го депозира в четвъртък, 8 ноември.", "date": "2018.11.14", "title": "Парламентът решава да остане ли Марешки с депутатски имунитет"}
{"url": "https://www.faktor.bg/bg/articles/merkel-podkrepi-sazdavaneto-na-obshta-evropeyska-armiya", "text": "Германският канцлер Ангела Меркел подкрепи създаването на обща европейска армия от трибуната на Европейския парламент в Страсбург. В дебат за бъдещето на Европа Меркел акцентира на необходимостта от развиване на европейска гранична охрана, както и от регистър на влизане и излизане в Шенген, като важен елемент от повишаването на сигурността в Европа. Външна политика, сигурността, миграцията, както и икономическия и валутен съюз бяха ключови аспекти в речта на германския канцлер Ангела Меркел, който  говори пред Европарламента за първи път от 2007 г., когато Германия председателства Съвета на Евросъюза. Меркел настоя за създаване на Европейски съвет по сигурността, в който да участват всички страни-членки на ротационен принцип.  „Можем да защитаваме по-добре интересите си, само ако действаме единни. Само единна Европа ще има тежест на глобалната сцена, за да може да защитава интересите и ценностите си. Времената, в които можехме да разчитаме на други, вече отминаха. Това означава, че ние европейците трябва да вземем съдбата в собствените си ръце, ако искаме да оцелеем като общност“, каза тя. Докато в Европа се използват 160 различни отбранителни системи, то в САЩ те са 50-60, посочи Меркел. „Бъдещата единна европейска армия няма да бъде армия срещу НАТО, а добро допълнение към алианса. Никой не иска да поставя под въпрос класически съюзи“, посочи канцлерът. Призивът на Меркел дойде малко след като US президентът Доналд Тръмп отново публикува в Туитър нападки срещу френския президент Еманюел Макрон за предложението му за създаване на европейска армия. Ангела Меркел предупреди, че е необходимо  разработването на общо европейската процедура по убежищата,  защото в противен случай ще се стига до вторична миграция. Развиване на валутния и банковия съюз, както и изграждане на европейска система за гарантиране на влоговете също бяха акценти в речта за бъдещето на Европа. Германският канцлер заяви още, че еврозоната би била успешна само ако всички държави членки изпълняват поетите отговорности, иначе силата и стабилността на еврозоната са изложени на риск. Изявлението ѝ беше в контекста на наближаващия краен срок, даден на Италия, която трябва за втори път да предаде бюджетните си планове на ЕС. Германският лидер говори и за необходимостта да се разработи обща европейска стратегия за изкуствения интелект и защити идеята за облагане на цифровите услуги. След речта на Меркел в пленарна зала продължиха разгорещените дебати.", "date": "2018.11.14", "title": "От трибуната на Европейския парламент Меркел подкрепи създаването на обща европейска армия"}
{"url": "https://www.faktor.bg/bg/articles/aleksandar-simov-variantat-borisov-4-e-krasivo-uprazhnenie-na-sotsiolozite", "text": "Ние не сме опозиция, която да стои кротко като зайче. БСП подкрепя протестите, не ги организира, заяви депутатът от БСП Александър Симов по Нова тв. Подкрепяме исканията на протестиращите. Това е един автентичен гняв и недоволство, каза той. Тези протести говорят за ексцесия на обществото, за криза. Излезлият на улицата човек, не може да бъде вкаран в някакви рамки. Хората започват да искат различна България, смята Симов. Той увери: \"Ние работим кондицията ни да бъде добра, когато дойдат предсрочните избори, идват с бързи крачки, обикаляме страната и представяме на хората \"Визия за България\". Когато и да дойдат изборите, ние сме готови да ги спечелим\", похвали се соцдепутатът. На въпрос \"Какъв вариант за вас е Борисов-4 след такива предсрочни избори\", Симов замота отговора: \"Социологиоята е най-променливото нещо на тази земя. Това е моментна снимка на настроенията. Нека видим следващите социолози какво ще покажат, особено вече след като хората са излезли по улиците.\" Той мъгляво отговор на въпроса с кого ще се коалира БСП след такива предсрочни избори. \"За разните комбинации за кабинет \"Борисов-4\" не бих разсъждавал сега. Хората излизат, гласуват и тогава разсъждаваме върху ситуацията. Преди това да се занимаваме с логически политически игрички, е красиво упражнение. Това не е най-важното в момента. Каквито и медийни спекулации да се правят, ние ще се стремим към резултати за управление на БСП. БСП се бори за максимално доверие на избирателите, отказа да се забърква във всякакви безпринципни коалиции. Политиката трябва да се базива на ясни принципи и ясна политическа отговорност\", каза още Симов. Помолен да изрази мнение за изказването на президента и дали не разделя нацията, червеният депутат заяви: \"Не съм видял президентът да разделя. БСП никога не е искала Румен Радев да е нейна политическа марионетка. Висша гимнастика за ума е дали Радев ще прави политическа партия.\"", "date": "2018.11.14", "title": "Александър Симов все още сънен: Вариантът \"Борисов-4\" е красиво упражнение на социолозите"}
{"url": "https://www.faktor.bg/bg/articles/ekaterina-zaharieva-nashata-tsel-e-4-godishen-mandat", "text": "Със сигурност има хора, които подкрепят правителството и които са против протестите, заяви вицепремиерът Екатерина Захариева в сутрешния блок на Нова тв. По думите й аналогията с протестите против Орешарски е абсурдна. \"Винаги в правителството сме отворени за диалог. От друга страна, ние трябва да правим и реформи\", посочи вицепремиерът и добави: \"Нашата цел е 4-годишен мандат и имаме такава програма. В програмата на правителството е увеличаването на доходите на гражданите, но ние трябва да ги изработим тези заплати.\" Екатерина Захариева коментира и доклада на ЕК за наблюдение на България и Румъния. \"Докладът е добър и обективен. Никога не съм сравнявала България и Румъния. По-важно е какво следва да постигнем след този доклад. Ние не правим реформата заради самия доклад, а за гражданите\", посочи Захариева и добави: \"Не е приятна констатацията за медийната страна.\"", "date": "2018.11.14", "title": "Екатерина Захариева: Нашата цел е 4-годишен мандат"}
{"url": "https://www.faktor.bg/bg/articles/novini/balgariya/mladen-marinov-imame-signali-che-arabadzhievi-sa-vav-frantsiya", "text": "„Когато протестите не са съгласувани с общината, имаме конфликт между самите стачкуващи. Вчера във Варна 19-годишен хвърли пиратка, а при опит да бъде задържан, напръска с лютив спрей полицаите. Преди това е арестуван за нанасяне на телесна повреда“. Това заяви пред БТВ вътрешният министър Младен Маринов.  „Има граждани, които ясно заявяват какво искат, какво и други, които ясно търсят конфронтация с полицията. В момента МВР е на етап призив да се спазват законите. Колегите държат постоянна връзка с общините. Виждате, че запазваме гражданския мир“, каза Маринов. „Показател 6, който касае организираната престъпност в Мониторинговия доклад, е затворен, което означава, че е постигнато нивото на европейската сигурност и че доверието към страната ни е на ниво. По отношение на борбата с корупцията по високите етажи се посочва, че сме постигнали резултати. Критиките са към съдебната фаза. Докладът е положителен. За пръв път се затварят три показателя“, посочи вътрешният министър. „Иска ми се час по-скоро да бъде върнат в България Димитър Желязков-Очите, но той е в турски затвор. Когато турският съд реши, тогава ще бъде у нас. Не забравяйте, че южната ни съседка не е в Европейския съюз, където много по-бързо се екстрадират лица. Семейство Баневи са задържани и френски съд разглежда въпроса с тяхното връщане в България. Семейство Арабаджиеви са обявени за издирване, което продължава по всички правила – с европейска заповед и със заповед на Интерпол за задържане. Няма как да ви кажа къде са били засечени последно. Имаме сигнали, че може да са във Франция. Хотел „Маринела“ не е подслушван по време на нашето европредседателство. Ние нямаме такива сигнали. В свободните медии се изказват всякакви специалисти“, каза още Маринов. „Сигналът за силна музика не може да бъде наречен „прост“. Виждате до какви инциденти понякога се стига. Българският полицай е подготвен. Възможно е, когато попадне в масова ситуация да пострада, но колегите са мотивирани. Винаги трябва да имаме готовност да реагираме“, коментира шефът на МВР.  „Поздравявам хората, които чрез социалните мрежи заловиха крадец. Призовавам ги да работят заедно и с полицията. По цял свят има неразкрити случаи. Понякога няма видеонаблюдение. Има случаи, при които залавяме престъпника след две години след залавянето му по друг случай. Нито една система не може да се справи без подкрепата на обществото. За да заслужиш доверието на гражданите, трябва всеки ден да се бориш затова. Не забравяйте, че сме институция, която наказва. Глобите на КАТ са нараснали три пъти. Има задържани граждани, които дават подкупи на служители на реда, както и обратното, когато те взимат пари от водачите“, каза още Младен Маринов.  Маринов отговори на констатацията на Румен Радев, че МВР си върши мърляво работата. Той отново показа Мониторинговия доклад, в който са описани резултатите от работата на полицията.", "date": "2018.11.14", "title": "Младен Маринов: Имаме сигнали, че Арабаджиеви се крият във Франция"}
{"url": "https://www.faktor.bg/bg/articles/parvan-simeonov-tozi-pat-borisov-e-reshen-da-stiska-dokray", "text": "Социологът Първан Симеонов коментира пред Нова тв последните политически събития. \"Борисов е решен да стиска докрай. Не му се прави служебен кабинет точно с президента Радев. Според мен протестите ще продължават. Упражняването на властта ще става все по-трудно. Не че властта се търкаля. През това време ДПС ще опита да натиска Борисов да прави нещо като втори кабинет в рамките на този мандат. Май този път са сериозни. Целта им е да махнат патриотите, или поне Симеонов, и да поставят Борисов в много по-голяма зависимост от себе си. А Борисов няма къде да ходи, този път ще стиска зъби, но е крайно време да излезе и нещо да каже. Аз не го виждам, той избяга.\"", "date": "2018.11.14", "title": "Първан Симеонов: Този път Борисов е решен да стиска докрай"}
