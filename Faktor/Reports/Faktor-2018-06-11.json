{"url": "https://www.faktor.bg/bg/articles/novini/balgariya/krasimir-valchev-razchitame-na-uchitelite-za-da-prekratim-vazproizvezhdaneto-na-negramotnostta-ot-pokolenie-v-pokolenie", "text": "Добрата новина за увеличението на учителските заплати е още от миналата година, още от встъпването в длъжност на правителството. Ние се ангажирахме, обещахме двойно увеличение на възнагражденията в рамките на 4-годишния мандат. Това е много сериозен ангажимент към учителите от гледна точка на бюджета, близо милиард и 400 милиона допълнително. Това каза министърът на образованието Красимир Вълчев в предаването „Лице в лице” по БТВ. „Можете да си представите колко висока алтернативна стойност имат те, колко много други неща могат да се направят, но ние казахме, че учителите са най-важни, защото на тях разчитаме да се справим с най-значимите обществени предизвикателства – да прекратим възпроизвеждането и неграмотността от поколение в поколение”, допълни той. Министърът съобщи, че минималната заплата, която в момента е 760 лв. за учител и за младши учител, става 920 лв. Приблизително с около 20% растат възнагражденията. Толкова позволяват тези средства – 330 млн. на годишна база да бъдат увеличени възнагражденията, поясни Красимир Вълчев. Той съобщи още, че са увеличени средствата за квалификация на учителите. \"Може би това, което в най-голяма степен може да се види като политика, защото всички политики, които правим в системата, предполагат ние да имаме по-добре квалифицирани учители, все по-трудно можем да разчитаме само и единствено на квалификацията им от университета\", заяви Вълчев. По думите му последните десетилетия има увеличаващ се брой на децата от проблемни и от уязвими групи. „Разчитаме на учителите да направят така, че всички деца да бъдат ефективно включени в образователната система, да придобият знания и умения, които да бъдат релевантни на пазара на труда и да ги направят добри граждани и добри хора”, каза още образователният министър. Новината днес е, че е подписан Колективен трудов договор, допълни Красимир Вълчев. \"Такъв подписваме социалните партньори в отрасловия съвет за Тристранно сътрудничество – това са синдикалните организации, организациите на директорите в системата на предучилищното образование. Ние просто превърнахме в конкретни числа този ангажимент. Иначе последно го препотвърдихме преди месец и нещо, когато на МС одобрихме средносрочната прогноза за периода 2019 – 2021 г., в която се вижда, че всяка от следващите години имаме предвидени по 330 млн. лв. допълнително спрямо всяка една от предходните\", каза той.", "date": "2018.06.11", "title": "Красимир Вълчев: Разчитаме на учителите, за да прекратим възпроизвеждането на неграмотността от поколение в поколение"}
{"url": "https://www.faktor.bg/bg/articles/novini/svyat/sasht-se-gotvi-da-otgovori-na-eventualna-ruska-ataka-sreshtu-evropa-s-plan-30-30-30-30", "text": "Повишеният фокус върху руското възпиране от страна на Пентагона би могло да предвещава разгръщането на повече американски войници в Европа, пише militarytimes.com. Секретарят на отбраната Джим Матис ще се срещне с министрите на отбраната на НАТО тази седмица и ще представи план за готовност 30-30-30-30, за да се противопостави на това, което Пентагонът възприема като нарастваща заплаха от страна на рускатите сухопътни сила. Планът прeдвижда съюзниците от НАТО да съберат 30 сухопътни батальона, 30 въздушни ескадрили и 30 бойни кораба, които могат да бъдат разгърнати през 2020 година. Неотдавнашно проучване на \"Ранд Корпорейшън\" показа, че Великобритания, Франция и Германия могат да разположат една тежка бригада в източния фланг на НАТО в рамките на месец, но поддържането на тези сили ще бъде трудно, особено предвид френските военни ангажименти в Африка и съкращенията, които от години вървят в британската армия. Тези опасения поставят необходимостта от по-голямо присъствие на американски военни сили в Европа, за да се осъществят възпиращите цели на Пентагона срещу Русия, за които говори само преди седмица американският представител в ръководството на Европейско командване. Ген. Къртис Скапароти, шеф на силите на САЩ в НАТО, заяви пред репортери след среща с ръководителите на отбраната от цяла Европа, че САЩ има  възможност да отклони определен свой ресурс от текущите операции за борба с тероризма. \"По отношение на структурата на въоръжените сили ... във всеки един от нашите домейни има ресурс, от които се нуждаем\", обяви той пред Ройтерс. Скапароти каза още, че повече от американските войници и шпионски самолети, разположени в Европа, \"ще са ни от помощ и ще свършат по-добра работа, за да бъде възпирана Русия, ще ни поставят в по-добра ситуация, за да разбираме как точно действа Русия\". Скапароти съвсем конкретно посочва, че са подготвени за транспортиране от армията 3300 войници и 2 500 броя военна машини през  територията на Германия до стратегическите локации в Източна Европа, които са част от ръководената от Америка операция „Atlantic Resolve“. Това означава на практика демонстрация на сила в близост до границата с Русия.  В Брюксел Матис ще се стреми да получи подкрепата на министрите на отбраната за плана 30-30-30-30 преди срещата на високо равнище на лидерите на НАТО през юли тази година.", "date": "2018.06.11", "title": "САЩ се готви да отговори на евентуална руска атака срещу Европа с план 30-30-30-30"}
{"url": "https://www.faktor.bg/bg/articles/novini/svyat/920-000-siriytsi-sa-napusnali-domovete-si-prez-parvite-chetiri-mesetsa-na-2018-g", "text": "Повече от 920 000 души са били вътрешно разселени в Сирия през първите четири месеца на годината, предаде БТА, като цитира изявление на ООН. Броят на разселените през този период е рекорден за 7-годишния конфликт. Общо 6,2 милиона сирийци бяха вътрешно разселени, а около 5,6 милиона са бежанци в съседните страни, показват данните на ООН. Организацията отбелязва, че причината за големия брой на разселените е ескалацията на сраженията в бившия бунтовнически бастион в Източна Гута и в провинция Идлиб, която е почти изцяло контролирана от ислямисти и екстремистки бунтовнически групировки. Няколкото въздушни атаки в Идлиб неотдавна отнеха живота на десетки хора, сред които и деца. ООН изрази опасение, че в провинцията с население от 2,5 милиона души има опасност от голяма криза. След като бяха победени в Алепо и Източна Гута, бунтовниците и цивилни бяха евакуирани в посока Идлиб. Във войната, започнала през 2011 г., загинаха повече от 350 000 души, а милиони бяха принудени да напуснат домовете си.", "date": "2018.06.11", "title": "920 000 сирийци са напуснали домовете си през първите четири месеца на 2018 г."}
{"url": "https://www.faktor.bg/bg/articles/novini/svyat/sasht-vavedoha-sanktsii-sreshtu-oshte-tri-kompanii-ot-rusiya", "text": "Министерството на финансите на САЩ разшириха санкциите срещу Русия, като включиха в съответния санкционен списък още три компании и три физически лица.  От съобщението, публикувано на сайта на Министерството, става ясно, че това са компаниите от Санкт Петербург Digital Security, \"Дайвтехносервис\", и \"Научно-изследователския институт \"Кван\". Те са поставени под санкции заради връзките си с руската Федерална служба за сигурност. В санкционния списък попадат свързаните с  \"Дайвтехносервис\"Олег Чириков, Владимир Кагански и Александр Трибун. Както съобщава РБК, Digital Security се занимава с консултации в областта на информационната сигурност, а \"Дайвтехносервис\" е специаспециализирана във всички видове водолазно оборудване. \"Квант\" разработва и обслужва електронно-изчислителни средства  икомплекси със специално и гражданско предназначение. Заради връзките си с Digital Security в списъка попадат и израелската Embedi и холандско-чешко-израелската Erpscan.  По думите на министъра на правосъдието, попадналите под санкции компании \"заплашват сигурността на САЩ и техните съюзници\". \"САЩ извършвайт дейност по противодействие на враждебни играчи, които по указания от Руската федерация и нейните военни и разузнавателни служби увеличават настъпателния киберпотенциал на Русия. Структурите, които от днес попадат под санкции структури директно се занимават с подобряване на руския потенциал в киберсферата и под водата (визира се кибершпионажа на данни, които се предават по подводни кабели) и по този начин застрашават сигурността на САЩ и техните съюзници\", е цитиран в съобщението министърът на правосъдието Стивън Мнучин. В същото изявление, Русия е обвинена в разпространяването на компютърния вирус NotPetya, в проникването в компютърните мрежи на енергийните системи на САЩ като подготовка за кибероперации в тази сфера. Припомняме, че попадането в санкционния списък означава замразяване на активите в САЩ и забрана американски граждани да водят какъвто и да било бизнес с тези институции.", "date": "2018.06.11", "title": "САЩ въведоха санкции срещу още три компании от Русия"}
{"url": "https://www.faktor.bg/bg/articles/novini/svyat/zashto-putin-ne-mozhe-da-si-nameri-naslednik", "text": "По време на интервю за програма \"Вести\" водещият попита Владимир Путин дали ще избере приемника си през 2024 година сред губернаторите. Както винаги, когато се заговори за това, Путин отговори уклончиво, пише \"Московский комсомолец\". \"Елцин, който беше много честолюбив и властолюбив човек, имаше \"историческа визия\" за Русия и разбираше, че той повече не е нужен на страната и няма да може да победи на нови избори. Той се съгласи да излезе в оставка, защото разбираше, че това е необходимо на Русия. Путин психологически е настроен по друг начипн, но не това е главният фактор. Той даде на Елцин гаранции за неприкосновеност и ги изпълни. Проблемът е там, че на самия Путин няма кой да даде такива гаранции. Путин не може да се довери на никого, той не вярва, че обещанията и договорките ще го \"осигурят\". Той твърде добре познава подчинените си и разбира, че веднага щом бъде лишен от защитата на държавата, върху него ще бъде стоварено всичко\", коментира през изданието Дмитрий Орешкин. Подобно е и мнението на политолога Сергей Марков, генерален директор на Института за политически изследвания. \"Тази схема сработи при Елцин, който действително \"избра\" Путин, но скоро след това елциновото обкръжение съжали за това\", заяви той пред \"Московский комсомолец\". На свой ред Александър Баунов, експерт в Московския Карнеги център смята, че \"помазването\" на приемника ще се отлага до последния момент.", "date": "2018.06.11", "title": "Защо Путин не може да си намери наследник?"}
{"url": "https://www.faktor.bg/bg/articles/novini/balgariya/denitsa-savcheva-nay-veroyatniyat-naslednik-na-podaliya-ostavka-sotsialen-ministar-biser-petkov", "text": "Зам.-министърът на образованието Деница Сачева вероятно ще оглави Министерството на труда и социалната политика след оставката на Бисер Петков, съобщава БТВ. Социалният министър обяви, че се оттегля заради протестите на хората с увреждания и техните родители. Той мотивира решението си с невъзможност да овладее създалото се напрежение. Сачева е започнала кариерата си в Министерството на труда и социалната политика, работила е в НЗОК и здравното министерство. През 2016-2017 г. беше зам.-социален министър. Завършила е PR в СУ и здравен мениджмънт в Университет „Проф. д-р Асен Златаров” в Бургас.", "date": "2018.06.11", "title": "Деница Савчева е най-вероятният наследник на подалия оставка социален министър Бисер Петков"}
{"url": "https://www.faktor.bg/bg/articles/kim-chen-un-se-prevarna-v-turist-nyakolko-chasa-predi-sreshtata-s-tramp-v-singapur", "text": "Лидерът на КНДР Ким Чен-ун, който рядко напуска изолираната си страна, се превърна в турист за няколко часа по време на посещението си в Сингапур, информира \"Ройтерс\". Той посети туристически места няколко часа преди историческата среща с президента Доналд Тръмп Тази вечер първата спирка на Ким беше \"Градините до залива\" - крайбрежен парк с футуристични съоръжения.  Сингапурският вестник \"Стрейт таймс\" информира, че Ким Чен-ун си е направил селфи с министрите на образованието и на външните работи на Сингапур в парка. Ким Чен-ун, който се смята, че е на 34 г., завършил образованието си в Швейцария, не е напускал страната от 2011 г., когато пое управлението на КНДР, освен две посещения в Китай и стъпване на южнокорейската страна на демилитаризираната зона, която разделя двете Кореи. Междувременно Белият дом съобщи, цитиран от АП, че Тръмп планира да напусне Сингапур във вторник вечерта. Администрацията допълва, че той ще говори пред медиите след срещата си с Ким и ще отлети за САЩ около 20,00 часа. Президентът се очакваше да напусне Сингапур в сряда сутринта.", "date": "2018.06.11", "title": "Ким Чен-ун се превърна в турист няколко часа преди срещата с Тръмп в Сингапур"}
{"url": "https://www.faktor.bg/bg/articles/novini/svyat/ispaniya-shte-prieme-koraba-s-migranti-blokiran-v-sredizemno-more", "text": "Испанското правителство обяви, че ще приеме кораба с 629 мигранти, спасени край бреговете на Либия, на които Италия и Малта отказаха достъп, предаде Франс прес. Корабът „Акуариус” ще може да акостира в пристанището на град Валенсия, уточняват от правителството. „Наш дълг е да помогнем да се избегне хуманитарна катастрофа и да предложим сигурен пристан на тези хора”, съобщи в комюнике премиерът Педро Санчес. До ситуацията се стигна, след като по-рано Италия и Малта отказаха да отворят пристанищата си за кораба „Акариус”, натоварен с мигранти от шест спасителни акции в Средиземно море в нощта срещу неделя. Италианският координационен център за спасителните операции по море инструктира плавателния съд да остане на сегашната си позиция - на 35 морски мили от Италия и на 27 морски мили от Малта.", "date": "2018.06.11", "title": "Испания ще приеме кораба с мигранти, блокиран в Средиземно море"}
{"url": "https://www.faktor.bg/bg/articles/novini/balgariya/mladezhi-ot-balgariya-shte-mogat-da-obikolyat-evropa-bezplatno", "text": "Младежи от България могат да участват в проект, който предлага безплатна обиколка на Европа. Срокът за кандидатстване в инициативата DiscoverEU стартира утре – 12 юни, от 13 ч. българско време и ще продължи до 26 юни, съобщиха от Представителството на ЕК в България. Кандидатите трябва да са на възраст 18 години към 1 юли 2018 г., да са граждани на ЕС и да са готови да пътуват през лятото – от юли до края на октомври 2018 г. Проектът DiscoverEU предлага обиколка на Европа с влак, като всеки от участниците ще може да пътува самостоятелно или в група от максимум пет човека. Очаква се чрез DiscoverEU поне 20 000 пълнолетни европейци да могат да опознаят неоткривани досега кътчета от Стария континент. На всяка държава членка на ЕС бяха разпределени определен брой билети за пътуване, въз основа на дела от населението на страната в сравнение с общото население на Европейския съюз.  Първият кръг от процеса на кандидатстване ще даде възможност на поне 15 000 получатели да открият географските забележителности на  Европа. Вторият кръг ще се проведе през есента на 2018 г. и ще предложи на участниците още поне 5000 билета за обиколка на Стария континент.", "date": "2018.06.11", "title": "Младежи от България ще могат да обиколят Европа безплатно"}
{"url": "https://www.faktor.bg/bg/articles/novini/balgariya/gen-s-sabev-v-sluchay-na-svetovna-voyna-sssr-iskal-balgariya-da-zavladee-egeyska-i-iztochna-trakiya-i-da-dostigne-prolivite", "text": "\"В случай на световна война по време на социализма армията ни е трябвало да овладее Егейска и Източна Тракия, да достигне черноморските проливи и да осигури преминаване на съветския военен флот в Средиземно море. В плановете е влизало дори да се стигне до Суецкия канал, но това са били съветски стратегически замисли и в тях са били включени и войските на най-мощния тогава Одески военен окръг\", съобщи пред Bulgaria ON AIR генерал-майорът от резерва Съби Събев. \"Разбира се, е имало и далеч по реалистични оперативни планове, в които нашата армия просто е трябвало да задържи евентуалното настъпление на тогавашните турски и гръцки войски за около седмица, преди до България да стигнат съветските войски\", каза още той. ''Армията по време на соца беше достатъчно силна, но на много висока, почти непосилна за страна като нашата цена. В началото на 50-те години СССР е подарявал въоръжение, после сме си го купували стриктно. Бюджета за военни цели е достигал до 12% от БВП, при сегашните 1.4%. Често оценките за армията ни по време на социализма са доста преувеличени или силно идеологизирани\", коментира генерал Събев.", "date": "2018.06.11", "title": "Ген. С. Събев: В случай на световна война СССР искал България да завладее Егейска и Източна Тракия, и да достигне проливите"}
{"url": "https://www.faktor.bg/bg/articles/politika/na-vseki-kilometar/11-yuni-1990-godina-grazhdanskoto-nepodchinenie-e-pat-kam-svobodata", "text": "Никога няма да забравя този ден – 11 юни 1990 година. Това бе ден на огромно морално изпитание за цялата нация, ден – символ на свободолюбието и непреклонността на млада България. Но днес, 28 години по-късно, все още нямаме отговор на въпроса какво точно се случи в нощта на 10 срещу 11 юни 1990 г. Моята позиция и тогава, и днес е непроменена:  ИЗБОРИТЕ ЗА ВЕЛИКО НАРОДНО СЪБРАНИЕ ПРЕЗ 1990 Г. НЕ БЯХА Оказахме се впримчени в примката на умели комбинатори и фалшификатори, “колелце и винтче” в отвратителния Сценарий за запазване на системата, в невероятния план за \"перестройка\" по съветски образец, в опита да бъде спряно демократичното време на България.  В нощта на 10 срещу 11 юни пътувах с кола от Варна за София. Във Варна изборният ден бе приключил, чувствахме се победители. Всички мажоритарни мандати бяха спечелени от кандидатите на СДС. Но Националната телевизия и Радио позорно мълчаха за истината. Комунистите по сталински брояха гласовете.  Пристигнах в София призори. Пред парламента имаше много граждани. Не мигнали цяла нощ те сякаш очакваха спасителна дума. Някой ми подаде високоговорител. И започнах да говоря с разтреперан от гняв глас. Исках да вдъхна кураж на хората, че комунизмът няма да мине, че лидерите на СДС няма да се примирят с лъжата и фалша. За съжаление грешах – мнозина от тях бяха фалшиви, разбрахме го по-късно, трагично по-късно. Болката стана още по-силна, когато видях сълзите в очите на гражданите блокирали улица “Раковски”. От страната продължаваха да пристигат информации за поредните   в изборния ден. В централата на СДС течеше безкрайно заседание. Отвън хората очакваха спасително действие. Тогава, в редакцията на “Век 21”, написах един текст, който разпространих сред студентите в Софийския университет: “ИЗБОРИТЕ: НИТО ЧЕСТНИ, НИТО СВОБОДНИ!” Сега, от дистанцията на времето, казаното в него може да ви се стори плакатно, но то бе искрено. Бях на 38 години. Ето какво съм написал на 11 юни 1990 г.: „В България победата на демокрацията бе отложена за неопределено бъдеще. Милиони умни и честни хора се чувстват излъгани, разочаровани. Тяхната болка, техните сълзи са наша болка, наша тегоба. Към тези хора, към младостта и бъдещето на България ние се обръщаме днес: -горе главите, приятели! -ние вече сме граждани и гражданското ни чувство подсказва истината, че изборите не бяха честни, не бяха свободни! -ние не можем да се примирим с изборните резултати! -за нас демокрацията и човешкото достойнство нямат алтернатива! -времето е наше и гражданското неподчинение е пътят към свободата!” Това написах около 11.00 ч. на 11 юни 1990 г. Късно следобед се проведе митинг пред НДК. В морето от развети сини знамена се четеше големия въпрос – накъде? Изсипваха се слова, във въздуха витаеше нашата “нежна революция”. Но   с гласа на хората. Лидерите успокояваха и обещаваха. И вече виждаха своите депутатски кресла. И в този труден, объркан час, когато примирението и възмущението вървяха ръка за ръка, българските студенти се явиха на своя исторически изпит – изпит по демокрация.  На 11 юни, привечер, след безплодните слова, започна студентската стачка. Започна някак неочаквано, но твърдо и решително. Спомням си и до днес уплахата и колебанието на някои “лидери” на СДС. Особено на посветените в Сценария. Спомням си и горещия дебат в ръководството на СДС – да се подкрепи или не, студентският протест. Някои от лидерите на СДС имаха не лица, а маски. По-късно маските започнаха да падат. И докато мъдрите “умуваха”, талантливите деца на България с непозната нам решителност, с воля и себеотрицание, се изправиха срещу фалша и лицемерието на компартията, срещу лъжата и бездарието на системата. Вестник “Век 21” стана трибуна на студентския протест. Това бяха безсънни нощи и горещи дни. Студентите бяха подкрепени от своите преподаватели, от български писатели и поети, от интелектуална и демократична България. Лидерът на полската “Солидарност” Лех Валенса чрез “Век 21” изпрати телеграма: “…отказът ви за влизане в коалиция с комунистите и активността на вашите избиратели и младежта ще доведат до това, че успехът на БСП ще се окаже пирова победа. Ние сме с Вас и в добри, и в лоши дни.” Студентската стачка сложи началото на най-прекрасното българско лято – лятото на нашето недоволство. Тя стана символ на непримирението с фалша, с манипулацията и лъжата. Тя носи своето послание и днес.  На 4 юли Председателят на Комитета за телевизия Павел Писарев подаде оставка. Два дни по-късно протестът принуди и президента Петър Младенов да подаде оставка. Двигател на тази революция бе   Така се нарече и нейната първа крепост – “Градът на истината”. Днес малцина са тези, които все още вярват, че с истината може да се участвува в политиката. Но и днес, както някога, пътят към промяната преминава през гражданското неподчинение! И е в ръцете на младите хора. Което не означава, че ние,нашето поколение, ще гледаме безучастно!", "date": "2018.06.11", "title": "11 юни 1990 година – гражданското неподчинение е път към свободата!"}
{"url": "https://www.faktor.bg/bg/articles/ekshan-na-patya-vodach-na-lek-avtomobil-zaplashi-s-pistolet-shofyor-na-avtobus", "text": "Отново напрежение между шофьори на магистрала \"Тракия\" – снощи водач на лек автомобил е заплашил шофьор на автобус с пистолет заради спор на пътя, научи Би Ти Ви. Случката се разиграла край Чирпан. Конфликтната ситуация дошла при опит за изпреварване на автомобила. Шофьорът, извадил пистолета, е задържан за 24 часа. Пътниците са разпитани. Няма пострадали.", "date": "2018.06.11", "title": "Екшън на пътя: Водач на лека кола заплаши с пистолет шофьор на автобус"}
{"url": "https://www.faktor.bg/bg/articles/otmenen-polet-na-rayan-ear-ostavi-blokirani-v-berlin-nad-100-balgari", "text": "200 пътници, от които половината българи, останаха блокирани вчера на берлинското летище Шьонефелд след отменен полет на авиокомпанията „Райън еър”, съобщава Би Ти Ви. Пътуващите е трябвало да излетят в 15:20 в неделя, но след дълъг престой в самолета са били свалени в чакалнята. „Обясниха ни, че е заради бурята и самолетът трябвало да се подготви. Казаха ни, че след два часа можело да излетим, но не се случи. 200 души, сред които бебета и деца, останаха в безизходица”, обясни Ружа Любенова, която се свърза с нас. Храна и вода не им е била предоставена. Компанията е предложила нов директен полет до София, който е на 14 юни – четвъртък. „Някои се върнаха при близки в Берлин, други останаха да търсят начини, а трети ще пътуват през Букурещ днес и ще търсят начин за своя сметка да се доберат в София”, добави Любенова.", "date": "2018.06.11", "title": "Отменен полет на „Райън еър” остави блокирани в Берлин над 100 българи"}
{"url": "https://www.faktor.bg/bg/articles/tsvetanov-uchastva-v-predstavyaneto-na-knigata-na-simeon-dyankov-nakade-varvi-evropa-pred-mladezhite-ot-gerb", "text": "Председателят на ПГ на ГЕРБ и заместник-председател на партията Цветан Цветанов присъства тази вечер на представянето на книгата на Симеон Дянков „Накъде върви Европа“. Бившият финансов министър представи своя съвместен труд с Андерс Аслунд пред над 60 младежи от ГЕРБ-София и ГЕРБ-София област. Събитието се проведе в централата на ГЕРБ в София. „Симеон Дянков има голям принос за финансовата дисциплина на България, заради която днес сме давани за пример“, изтъкна Цветанов. По думите му в новия програмен период 2021 – 2027 г. за България има много положителни моменти, като увеличението с 8% на средствата за кохезионната политика. Цветанов коментира, че е важно в борбата с популизма и фалшивите новини да се изтъкват именно тези добри новини и да се дават добрите примери. „За съжаление в България някои системни партии вече станаха крайно популистки“, отбеляза председателят на ПГ на ГЕРБ. На свой ред Симеон Дянков представи книгата си, която анализира големите заплахи пред европейската икономика и предлага пакет от мерки за ускорен растеж. Той бе категоричен, че България е изпълнила всички критерии за влизане в еврозоната. „Самото желание на държавата да се присъедини към еврозоната е доказателство, че ние вярваме в европейския проект“, подчерта Дянков. По думите му очертаването на ясна европейска перспектива пред страните от Западните Балкани ще донесе в бъдеще неизменни позитиви на региона от чисто икономически характер. Като ключово за повишаването на конкурентоспособността на Европа, бившият финансов министър посочи създаването на единен дигитален, финансов и енергиен пазар.", "date": "2018.06.11", "title": "Цветанов участва в представянето на  книгата на Симеон Дянков „Накъде върви Европа“ пред младежите от ГЕРБ"}
{"url": "https://www.faktor.bg/bg/articles/svetovnoizvestnata-krava-penka-spasi-kozhata-zdrava-e", "text": "Лабораторните анализи на кравата, пребивавала 15 дни в Сърбия и преминала обратно границата, са отрицателни за изследваните болести. Това съобщиха от Българската агенция по храните (БАБХ). Пенка стана световноизвестна, след като медии от цяла Европа разказаха историята й.  Животното остава на този етап възбранено в с. Копиловци. Очаква се към края на седмицата животното да бъде върнато за отглеждане в обекта в с. Мазарачево. Заради престоя на кравата в държава извън Европейския съюз БАБХ поиска да я умъртви. Стопанинът на Пенка обаче направи медийно достояние казуса, а кравата стана световно известна и започна кампания за нейното спасяване. Доживяхме цял кавалер на Ордена на Британската империя,  на още по-престижния Орден на кавалерите на честта и на френския Орден на Почетния легион да брани една българска крава. Нашенско говедо, дето се вика.  Става въпрос за един от моторте на легендарната група от Ливърпул „Бийтълс“ сър Пол Маккартни.  „Ще бъде хубаво тази бременна крава да получи помилване. Не е сторила нищо лошо“, пише в пост на музиканта във Фейсбук с линк към петицията за Пенка, подета от британски депутат.   Съдбата на българската крава получи широка известност, докато у нас се решаваше съдбовния въпрос за АЕЦ „Белене“, след като тя нелегално пресече европейската граница, поседя културно в Сърбия, а после се върна у нас. Историята и гръмна след репортаж на БНТ и продължава да вълнува Европа, че и други континенти. Колко телевизии купиха  кадри с нея, не ти е работа.", "date": "2018.06.11", "title": "Световноизвестната крава Пенка спаси кожата, здрава е"}
{"url": "https://www.faktor.bg/bg/articles/grigor-dimitrov-otstapi-s-edna-pozitsiya-v-svetovnata-ranglista", "text": "Григор Димитров отстъпи с една позиция в световната ранглиста и през новата седмица заема шесто място. Най-добрият български тенисист бе изместен от аржентинеца Хуан Мартин дел Потро, който се изкачи с две места напред до номер четири заради достигането си до полуфиналите на „Ролан Гарос, изпреварвайки и хърватина Марин Чилич, пише \"Фокус\" . Водач в ранглистата остава Рафаел Надал, който защити точките си от миналата година след победата в Откритото първенство на Франция. Втори е Роджър Федерер, следван от Александър Зверев. Доминик Тийм печели едно място и вече е седми в света. „Топ 10“ допълват Кевин Андерсън, Давид Гофен и Джон Иснър.", "date": "2018.06.11", "title": "Григор Димитров отстъпи с една позиция в световната ранглиста"}
{"url": "https://www.faktor.bg/bg/articles/novini/svyat/eto-ya-palnata-tv-programa-na-svetovnoto-parvenstvo-po-futbol", "text": "На 14-и юни стартира Световно първенство по футбол 2018, което ще се проведе в Русия. В следващия един месец светът ще бъде футбол, а ето и пълната програма на груповата фаза и елиминациите за Мондиал 2018: 14.06.2018 18:00 часа (българско време) Група А: Русия - Саудитска Арабия, Москва - БНТ 15.06.2018 15:00 Група А: Египет - Уругвай, Екатеринбург - БНТ 18:00 Група B: Иран - Маркоко, Санкт Петербург - БНТ 21:00 Група B: Испания - Португалия, Сочи - БНТ 16.06.2018 13:00: Група C: Франция - Австралия, Казан - БНТ 16:00: Група D: Аржентина - Исландия, Москва (Откритие Арена)- БНТ 19:00: Група C: Перу - Дания, Саранск - БНТ 22:00 Група D: Хърватия - Нигерия, Калининград - БНТ 17.06.2018 15:00: Група E: Коста Рика - Сърбия, Самара - БНТ 18:00 Група F: Германия - Мексико, Москва (Лужники) - БНТ 21:00 Група E: Бразилия - Швейцария, Ростов - БНТ 18.06.2018 15:00 Група F: Швеция - Република Корея, Нижни Новгород - БНТ 18:00 Група G: Белгия - Панама, Сочи - БНТ 21:00 Група G: Тунис - Англия, Волгоград - БНТ 15:00 Група H: Полша - Сенегал, Москва (Откритие Арена) - БНТ 18:00 Група H: Колумбия - Япония, Саранск - БНТ 21:00 Група А: Русия - Египет, Санкт Петербург - БНТ 20.06.2018 15:00 Група B: Португалия - Мароко, Москва (Лужники) - БНТ 18:00 Група А: Уругвай - Саудитска Арабия, Ростов - БНТ 21:00 Група B: Иран - Испания, Казан - БНТ 21.06.2018 15:00 Група C: Франция - Перу, Екатеринбург - БНТ 18:00 Група C: Дания - Австралия, Самара - БНТ 21:00 Група D: Аржентина - Хърватия, Нижни Новгород - БНТ 22.06. 15:00 Група E: Бразилия - Коста Рика, Санкт Петербург - БНТ 18:00 Група D: Нигерия - Исландия, Волгоград - БНТ 21:00 Група E: Сърбия - Швейцария, Калининград - БНТ 23.06.2018 15:00 Група G: Белгия - Тунис, Москва (Откритие Арена) - БНТ 18:00 Група F: Германия - Швеция, Сочи - БНТ 21:00 Група F: Корея - Мексико, Ростов - БНТ 24.06.2018 15:00 Група G: Англия - Панама, Нижни Новгород - БНТ 18:00 Група H: Япония - Сенегал, Екатеринбург - БНТ 21:00 Група H: Полша - Колумбия, Казан - БНТ 25.06.2018 17:00 Група А: Уругвай - Русия, Самара - БНТ 17:00 Група А: Саудитска Арабия - Египет, Волгоград 21:00 Група B: Иран - Португалия, Саранск - БНТ 21:00 Група B: Испания - Мароко, Калининград 26.06.2018 17:00 Група C: Дания - Франция, Москва (Лужники) - БНТ 17:00 Група C: Австралия - Перу, Сочи 21:00 Група D: Нигерия - Аржентина, Санкт Петербург - БНТ 21:00 Група D: Исландия - Хърватия, Ростов 27.06.2018 17:00 Група F: Корея - Германия, Казан - БНТ 17:00 Група F: Мексико - Швеция, Екатеринбург 21:00 Група E: Сърбия - Бразилия, Москва (Откритие Арена) - БНТ 21:00 Група E: Швейцария - Коста Рика, Нижни Новгород 28.06.2018 17:00 Група H: Япония - Полша, Волгорад - БНТ 17:00 Група H: Сенегал - Колумбия, Самара 21:00 Група G: Англия - Белгия, Калининград - БНТ 21:00 Група G: Панама - Тунис, Саранс ОСМИНАФИНАЛИ 30.06.2018 Мач №1: 17:00: Победител Група C - Втори група D  - БНТ Мач №2: 21:00: Победител група A - Втори група B - БНТ 01.07.2018 Мач №3: 17:00 Победител група B - Втори Група A - БНТ Мач №4: 21:00 Победител Група D - Втори група C - БНТ 02.07.2018 Мач №5: 17:00: Победител Група Е - Втори Група F - БНТ Мач №6: 21:00 Победител Група G - Втори Група H - БНТ 03.07.2018 Мач №7: 17:00 Победител Група F - Втори Група E  - БНТ Мач №8: 21:00 Победител Група H - Втори Група G - БНТ ЧЕТВЪРТФИНАЛИ 06.07.2018 1. 17:00  Победител от мач №1 - Победител от мач №2 - БНТ 2. 21:00 Победител мач №5 - Победител мач №6 - БНТ 07.07.2018 3. 17:00 Победител мач №7 - Победител мач №8 - БНТ 4. 21:00 Победител от мач №3 - Победител от мач №4 - БНТ ПОЛУФИНАЛИ 10.07.2018 Полуфинал №1: 21:00 Победител от четвъртфинал №1 - Победител от четвъртфинал №2 - БНТ 11.07.2018 Полуфинал №2: 21:00 Победител от четвъртфинал №3 - Победител от четвъртфинал №4 - БНТ 14.07.2018 17:00 часа - Мач за бронзовите медали - БНТ 15.07.2018 18:00 часа - Финал на Световно първенство по футбол - БНТ", "date": "2018.06.11", "title": "Ето я пълната тв програма на Световното първенство по футбол"}
{"url": "https://www.faktor.bg/bg/articles/sport/s-30-sekunden-klip-ukrayna-boykotira-world-cup-2018-video", "text": "На 10 юни, доброволците от разследващата платформа   публикуваха 30 секунден анимационен клип с призив за бойкот на Световното първенство по футбол, чийто финален етап ще се проведе от 14 юни до 15 юли 2018 година в Русия. Ако клипът успее да събере 100 хиляди прегледа за 3 денонощия, той ще попадне сред препоръчваните в Youtube точно в навечерието на Мондиал. Видеото е създадено по рисунките на известния украински художник  , който чрез серия плакати също призова световната общност към бойкот. Доброволческата общност InformNapalm призовава гражданите да се присъединят към  информационната акция и активно да разпространяват публикации, снимки и видео за недопустимостта на посещението на страна – агресор. Руската Федерация е отговорна за убийството хиляди хора в Сирия и в Украйна. През последните години милиони хора пострадаха от агресията на Русия, принудени бяха да се преселят, загубиха домовете и близките си. Най-широко потресе световната общественост терористичният акт, извършен от руски военни в Донбас на 17 юли 2014 година, когато беше свален самолетът от полет MH17, в който загинаха 298 човека, 80 от които деца. На фона на всичко това е цинично финалът на Световното първенство по футбол да се проведе на 15 юли в Москва, а два дена по-късно светът да си спомня жертвите, загинали от действията на руската армия.", "date": "2018.06.11", "title": "С 30-секунден клип Украйна бойкотира World Cup 2018 (ВИДЕО)"}
{"url": "https://www.faktor.bg/bg/articles/poreden-balgarin-se-otpravya-kam-shisha-pangma-varhat-kadeto-zagina-boyan-petrov", "text": "Още един българин след алпиниста Боян Петров ще се отправи към връх Шиша Пангма в Хималаите. 36-годишният Владимир Павлов обаче ще направи опит да се спусне от върха със сноуборд, което би го превърнало в първия човек в света, който кара сноуборд от този връх. Павлов ще бъде и първият българин, който се спуска със сноуборд от над 8000 метра височина.  Той има повече от 20 години опит в планинарството и екстремния сноуборд и е сред пионерите в този спорт в България. През 2016 година изкачва и спуска със сноуборд най-високия връх на Близкия изток - Дамаванд (5671 м) в Иран, а миналата година направи първото българско сноуборд спускане от над 7000 метра - от връх Ленин в Киргизстан.  Голямата цел на Владимир Павлов сега е да изкачи осемхилядника Шиша Пангма без допълнителен кислород. Очаква да замине в края на август, през септември да се аклиматизира и да изкачи върха най-късно в началото на октомври. Ще се движи с комерсиална експедиция, в свръзка с въжета, но вероятно за спускането ще бъде сам. Освен традиционния багаж за изкачване от алпинист, Павлов ще носи и борд, който тежи над 5 килограма. Тъй като обувките му са за каране на сноуборд, се е наложило да ги приспособи, за да може и да катери с тях. Остава да намери и спонсори - около 17 хиляди евро - нещо проблематично след трагедията с алпиниста Боян Петров.  \"След трагедията с Боян този връх е доста деликатна тема за планинарските среди, а и за българското общество като цяло. Аз съм го избрал много преди това. Това е мой план, който съм обявил още миналата година. Дори с Боян сме го обсъждали. Той и снимки трябваше да донесе оттам - за съжаление няма никога да стигнат до мен...\", разказа Павлов в предаването \"Хоризонт до обед\" по БНР. Не се чувства разколебан след изчезването на Боян под Шиша Пангма: \"Те просто си казват: \"Ето, един голям алпинист си отиде. Ти къде си тръгнал с тази дъска?\", но моят подход няма много общо с този на Боян. Той атакува солово и се движи сам, а аз ще бъда постоянно в група\".   \"С годините човек иска все повече и повече, както във всеки друг аспект на живота. Но без да рискува, човек няма как да успее. Такива неща ти показват, че реално в света няма граници, а ние сами си ги поставяме\", посочи Владимир Павлов.", "date": "2018.06.11", "title": "Пореден българин се отправя към Шиша Пангма - върхът, където загина Боян Петров"}
{"url": "https://www.faktor.bg/bg/articles/na-praga-na-svetovnoto-obviniha-trenyora-na-arzhentina-v-seksualen-tormoz-posegnal-na-gotvachka-a-posle-opital-da-ya-podkupi-za-da-si-trae", "text": "Селекционерът на националния отбор на Аржентина Хорхе Сампаоли беше замесен в грандиозен секс скандал в родината си. По информация на журналиста Габриел Аниело от „Radio Mitre“ 58-годишният специалист е опитвал сексуално посегателство срещу готвачката в базата на националния отбор. Аржентинската медия твърди, че президентът на футболната федерация на страната Клаудио Тапия е бил запознат със случая и е платил подкуп на жената, за да не бъде разпространен скандала в публичното пространство. Журналистът допълва, че заради поведението си Сампаоли ще бъде уволнен след Мондиал 2018. Очакванията са били през уикенда полицията да проведе проучване по случая, тъй като няма официално постъпило оплакване срещу селекционера на „гаучосите“. Пред вестник „Кларин“ бившият треньор на Севиля и националния отбор на Чили отрича обвиненията и заплаши, че ще даде под съд радиото и Габриел Аниело. Във Футболната асоциация на Аржентина също са бесни от появата на подобна новина, която определиха като фалшива и целяща да разруши атмосферата в представителния тим преди световното първенство в Русия.", "date": "2018.06.11", "title": "На прага на Световното: Обвиниха треньора на Аржентина в сексуален тормоз - посегнал на готвачка, а федерацията опитала да я подкупи, за да си трае"}
{"url": "https://www.faktor.bg/bg/articles/novini/svyat/razkriha-vrazki-mezhdu-finansist-na-brekzit-i-kremal", "text": "\"Разкрит е мащабът на връзките с Кремъл на човека, който дари 12 милиона паунда в подкрепа на кампанията за Брекзит\", съобщава The Sunday Times.  Журналистите Ричард Кърбидж, Каролайн Уилър, Тим Шипман и Том Харпър пишат: \"На Арон Банкс, бизнесменът-милионер, който помагаше да се финансира \"Брекзит\" са предлагали бизнес-сделка за 6 руски златни мини. Той, също така, е имал недекларирани срещи с руския посланик във Великобритания (организирани от служители на руското разузнаване), а в разгара на кампанията посещава Москва - факт, който по-рано не беше известен. \"В своята книга \"Лошите момчета на \"Брекзит\" Банкс твърди, че е имал само една среща с путиновия посланик Александър Яковенко, през септември 2015 година. Но сега Sunday Times твърди, че той и Найджъл Фарадж са се срещали с руския посланик три дни след като са имали среща с новоизбрания президент Тръмп, а самият Банкс призна, че е предавал на руски официални лица телефонните номера на членове на екипа на американския президент. Вестникът твърди, че разполага с кореспонденция по мейла, която разкрива разклонената мрежа от връзки между кампанията Leave.EU, ръководена от Фарадж и руски официални лица. \"Те са били представени на Яковенко от Александър Удод, предполагаем офицер от руското разузнаване, експулсиран от Великобритания след отравянето на Скрипал. Яковенко предложил бизнес-сделка, в рамките на която Банкс да участва в сливането на 6 руски златни мини в една компания.", "date": "2018.06.11", "title": "Разкриха връзки между финансист на \"Брекзит\" и Кремъл"}
{"url": "https://www.faktor.bg/bg/articles/novini/balgariya/65-godishen-pedofil-bludstval-s-11-godishno-dete-reve-za-milost-kato-ima-greshka-tryabva-da-ima-i-proshka", "text": "Истински изрод извратеняк арестуваха бургаските ченгета. За случая стана ясно едва сега, след като Окръжна прокуратура в Бургас внесе искане за взимане на постоянна мярка \"задържане под стража\".  65-годишният Иван Михалев, който по адресна регистрация е от сливенско село Блатец, но от няколко години обитавал квартира в бл. 27 в жк \"Меден рудник\", е блудствал с 11-годишно момиченце от комплекса на 7-ми юни - четвъртък. Ден по-късно той е задържан, след като родителите на детето са подали сигнал в Четвърто РУП, пише \"Флагман\".  Иван е признал пред разследващите.  \"Щом има грешка, трябва да има и прошка\", казал педофилът, надявайки се да склони прокуратурата да бъде пуснат без мярка за неотклонение.  Прошка за него обаче няма да има и се очаква да бъде пратен на топло. Още повече, че Иван Михалев е с богато криминално досие. Той е осъждан за убийство на непълнолетно лице. Нищо чудно това да е друга жертва на извратения му нагон. Извратенякът е излежал присъдата си, освободен е, но отново е продължил с гаврите.", "date": "2018.06.11", "title": "65-годишен педофил, блудствал с 11-годишно дете, реве за милост: Като има грешка, трябва да има и прошка"}
{"url": "https://www.faktor.bg/bg/articles/novini/svyat/progovori-ubietsat-na-babchenko", "text": "Алексей Цимбалюк, нает да убие руския журналист Аркадий Бабчено разказа пред ВВС за подготовката за покушението. По думите му, той бил нает на 4 април от съсобственика на германо-украинското предпирятие \"Шмайсер\" Борис Герман. По време на първата среща, организаторът не споменал никакви имена, но му говорил за съществуването на \"определена група хора, основно руснаци, които пречат на Украйна, изобщо пречат на всички на света\".  Конкретното \"предложение\" за Бабченко било направено на 6 април, два дни по-късно. Алексей Цимбалюк съобщава пред ВВС, че се е срещал с Бабченко преди инсценировката на убийството.  \"Ние се срещнахме, заподна ни оперативен служител на службите. В деня на инсценировката отидох в дома на Бабченко, след като ми дадоха сигнал. Трябваше да се появяв там защото беше възможно да ме следят или дублират. Всичко трябваше да бъде максимално правдоподобно\", разказва той.", "date": "2018.06.11", "title": "Проговори \"убиецът\" на Бабченко"}
{"url": "https://www.faktor.bg/bg/articles/tezhak-intsident-v-rishkiya-prohod-tir-se-kachi-varhu-avtobus", "text": "Зверска катастрофа между тир и микробус затвори Ришкия проход. Инцидентът е станал в 14:08 ч., съобщават от ОД на МВР-Бургас.  Тежкотоварният автомобил с украински водач затисна микробус \"Мерцедес Вито\" с турска регистрация, качвайки се буквално отгоре му.  \"Гледката е страшна. Микробусът е размазан, възможно е да има тежко пострадали и жертви\", съобщи очевидец на инцидента, пише flagman.bg.   Чрез с пасителните акции по изваждането на затиснатите в микробуся пътници бяха извадени 7 души, включително бебе.  В купето обаче затиснат остава шофьорът на микробуса. Неговото състояние към момента е неизвестно. Възможно е да е загинал, пише \"Флагман\".  Шофьорът на тира е украински гражданин. Направен му е тест с дрегер за алкохолна проба, чиито резултати са шокиращи - апаратът отчел 2,81 промила в кръвта на водача.", "date": "2018.06.11", "title": "Тежък инцидент в Ришкия проход - ТИР с пиян украински шофьор смаза турски микробус"}
{"url": "https://www.faktor.bg/bg/articles/novini/svyat/agent-na-ruskoto-gru-svarzan-s-shefa-na-predizbornata-kampaniya-na-tramp", "text": "Екипът на спецпрокурора Робърт Мълъра, разследващ руска намеса в президентските избори на САЩ за пръв път посочи сред обвиняемите името на агента на ГРУ Константин Килимник. До този момент съучастникът на бившият ръководител на кампанията на Тръмп Пол Манафорт беше известен само  с обозначението \"Лице А\" съобщава Voice of America. Официалната информация за Килимник е крайно ограничена. През 2017 година \"Радио Свобода\" съобщи, че той има двойно гражданство: руско и украинско. Учил е за военен преводач в Москва и е свързан с ГРУ.  Манафорт, който е свързан с кампанията на бившия проруски президент на Украйна Виктор Янукович, се е срещал с Килимник няколко пъти по време на кампанията на Тръмп за президент.   Според информация на украинските служби, в началото на 2000 Килимник е работил в Русия в Международния републикански институт - неправителствена организация, базирана във Вашингтон.  Да работи за Манафорт Килимник започнал през 2005 година, когато става ръководител на офиса му в Киев. А след избирането на Виктор Янукович Килимник започва да прекарва 90% от времето си в администрацията на държавния глава, където прокарвал интересите на Манафорт. Килимник е бил и посредник в \"деликатните\" политически афери на Манафорт от двете страни на океана. Кореспонденция с бившия шеф на кампанията на Тръмп Килимник води до ноември 2017 година. Припомняме, че Пол Манафорт работеше в кампанията на Тръмп от март 2016 година, през юни стана неин ръководител, но още през август същата година беше уволнен, след като беше обвинен от Украйна в незаконно придобиване на крупни парични суми. Освен изпирането на 18 милиона долара, Манафорт е обвинен в предизборни финансови връзки с приближения до Путин олигарх Олег Дерипаска.", "date": "2018.06.11", "title": "Агент на руското ГРУ свързан с шефа на предизборната кампания на Тръмп"}
{"url": "https://www.faktor.bg/bg/articles/novini/balgariya/tsvetan-tsvetanov-uvelichenieto-na-uchitelskite-zaplati-e-porednoto-izpalneno-predizborno-obeshtanie-na-gerb", "text": "\"От 1 януари 2019 г. стартовата учителска заплата се увеличава от 760 на 920 лева. Възнаграждението за старши учителите и старши възпитателите ще бъде повишено на 955 лева, а за главен учител – над 1000 лева. Поредното изпълнено предизборно обещание на ГЕРБ.  Този успех е плод на безпрецедентните усилия на Министерството на образованието и науката и на правителството на Бойко Борисов, което още в началото на мандата си определи образованието като свой основен приоритет\" написа във Фейсбук председателят на ПГ на ГЕРБ и зам.-председател на партията Цветан Цветанов. \"Разбира се, работата ни не приключва дотук, като държавата ще продължи своята активна политика в сектор \"Образование\", целяща да направи учителската професия привлекателна за младите. Очаква се дори при добро изпълнение на бюджета, увеличението да влезе в сила още от началото на новата учебна година през септември\", пише Цветанов.", "date": "2018.06.11", "title": "Цветан Цветанов: Увеличението на учителските заплати е поредното изпълнено предизборно обещание на ГЕРБ"}
{"url": "https://www.faktor.bg/bg/articles/govoritelyat-na-evrokomisiyata-da-zhivee-kravata-penka", "text": "Спасението на кравата Пенка донесе облекчение и в Европейската комисия, изразено от говорителя Маргаритис Схинас. \"Да живее кравата Пенка! Добре е, когато излизаш от ЕС и се връщаш обратно\", заяви той. Днес стана ясно, че животното няма да бъде умъртвено. До края на седмицата кравата ще бъде върната на собственика в кюстендилското село Мазарачево, съобщиха от Българската агенция за безопасност на храните.  Лабораторните анализи са установили, че кравата, пребивавала в Сърбия, е здрава. Резултатите за всички изследвани болести са отрицателни.   Животното придоби международна известност заради първоначалните планове на агенцията да го умъртви. Причината беше, че, лутайки се, кравата е пребивавала две седмици в Сърбия, която не е част от Европейския съюз.", "date": "2018.06.11", "title": "Говорителят на Еврокомисията: Да живее кравата Пенка! Добре дошла отново в ЕС"}
{"url": "https://www.faktor.bg/bg/articles/maya-manolova-vnasya-predlozhenie-minyorite-da-se-pensionirat-na-45-g", "text": "Националният омбудсман Мая Манолова ще внесе предложение за поправка на закона за пенсионирането на миньори, предаде БНР. Предложението е миньорите да се пенсионират на 45-годишна възраст при определен трудов стаж. Това стана ясно на среща между Манолова с миньори от рудник Бобов дол, които предстои да бъдат съкратени. Предложението било внесено още на 8 януари, стана ясно от срещата им. То обаче не е внесено за разглеждане. Манолова ще търси съдействие от председателя на НС Цвета Караянчева. Припомняме, от своя страна Министерството на труда и социалната политика ще окаже съдействие на освободените миньори от Бобов дол. Ведомството ще помогне на тези от тях, които ще бъдат уволнени, да си намерят нова работа, изтъкна министър Бисер Петков.", "date": "2018.06.11", "title": "Мая Манолова внася предложение миньорите да се пенсионират на 45 г."}
{"url": "https://www.faktor.bg/bg/articles/sotsialniyat-ministar-biser-petkov-podade-ostavka", "text": "Социалният министър Бисер Петков е подал оставка, която п ремиерът Бойко Борисов  е приел, съобщиха от Министерския съвет. В разговор с премиера, министър Петков заяви, че подава оставка поради невъзможността да овладее създалото се напрежение във връзка с исканията на родителите с деца с увреждания. Тепърва се очакват повече подробности.", "date": "2018.06.11", "title": "Социалният министър Бисер Петков подаде оставка!"}
{"url": "https://www.faktor.bg/bg/articles/novini/balgariya/v-simeonov-shte-dokaram-neshtata-do-kray-ili-shte-si-otida", "text": "\"Боря се българският туризъм да стане по-доходоносен и да подпомогнем работата на българските туроператори. И нека най-накрая да приложим закщона\", заяви пред бТВ вицепремиерът Валери Симеонов по повод новата акция \"Шум\". \"Преместваемите обекти \"изяждат хляба\" на сериозните инвеститори, а собственици на хотели в края на сезона връщат пари на туроператори и на недоволни туристи, заради жалби от шум. И връщат всички пари, след като са осигурили спане, храна, услуги, защото срещу прозорците му някой се е разпасал\", коментира той. Той обвини част от заведенията в \"Слънчев бряг\" са създали \"измислена туристическа организация\", които атакували него и инициативата му. Според него, по-голямата част от обществото го подкрепя. \"Алоооооооооо! Има закон\", обърна се Симеонов към \"някои министри\", които казвали, че \"не трябва да се обръщат курортите на пансион\". \"Ще докарам нещата до край или ще си отида. Не правя панаири. Кой дава право на министър Ангелкова още преди проверките да твърди, че всичко е наред\", попита Сименов. Той съобщи, че три от големите заведения на плажа са изцяло заградени, покрити и нарушават закона и показа заповед за това, подписана от министър Ангелкова. \"Досега мислех, че е подведена. Но сега, като виждам, че тя оспорва всички решения на компетентните органи си мисля, че това е умишлено и тя защитава интересите на наследниците на крупните мутри и затова съм дал министерството на прокуратурата\", заяви той. По повод новината за оставката на министър Бисер Петков, Симеонов коментира: Може би е дошъл сезонът на оставките, но категорично отказа да отговори на въпрос дали визира министър Ангелкова.", "date": "2018.06.11", "title": "В. Симеонов: Може би е дошъл сезонът на оставките"}
{"url": "https://www.faktor.bg/bg/articles/tramp-poluchi-torta-za-rozhdeniya-si-den-v-singapur", "text": "На работния обяд в Сингапур с американски и сингапурски висши служители на американския президент Доналд Тръмп му подариха торта по случай предстоящия му рожден ден, съобщиха ДПА.  Снимка на тортата пусна в Туитър външният министър на Сингапур Вивиан Балакришнан, който написа: \"Празнуваме рожден ден, малко по-рано\". Тръмп става на 72 години в четвъртък.  Пак от снимка в Туитър на менюто, пусната от сингапурския министър на образованието Он Е Кун, стана ясно, че на Тръмп и премиера на Сингапур Ли Сян Лун е била поднесена супа от омар, стек и традиционният малайски десерт чендол, който се приготвя от оцветени оризови нудъли, червен боб, кокосово мляко и сироп от палмова захар.", "date": "2018.06.11", "title": "Изненадаха Тръмп в Сингапур с торта за рождения му ден"}
{"url": "https://www.faktor.bg/bg/articles/italiya-ukrayna-i-rumaniya-se-vklyuchvat-vav-festivala-na-antichnoto-nasledstvo-orel-na-dunava-kray-svishtov", "text": "Групи за исторически възстановки от Италия, Украйна, Румъния и България се включиха в 14-ото издание на фестивала на античното наследство „Орел на Дунава“, който се проведе в Свищов.  Фестивалът се организира в римския легионен лагер „Нове“, край Свищов, който е един от  най-добре проучените и експонирани военни лагери от времето на Римската империя. За първи път в „Орел на Дунава“ ще бъде представен старинен северен фолклор на викингите. Най-голям интерес предизвиква голямата битка на римляни и варвари, в която се включват 200 участници. Археологът проф. Николай Овчаров е тазгодишният носител на наградата „Орел на Дунава“ за опазване на културно-историческото наследство.", "date": "2018.06.11", "title": "Легионери от Италия, Украйна и Румъния щурмуваха „Орел на Дунава\" край Свищов (ВИДЕО)"}
{"url": "https://www.faktor.bg/bg/articles/kultura/na-15-yuni-sofiyskata-opera-se-prenasya-v-parka-za-deveta-poredna-godina", "text": "Софийската опера се пренася в парка за девета поредна година. Прочутият летен фестивал ще се проведе в парка на Военната академия „Г.С.Раковски”. Той започва на 15 юни и ще продължи до 15 юли. Началото ще даде спектакълът „Лакме” от Лео Делиб. Фестивалът е под патронажа на кмета на София Йорданка Фандъкова.", "date": "2018.06.11", "title": "На 15 юни Софийската опера се пренася в парка за девета поредна година"}
{"url": "https://www.faktor.bg/bg/articles/simeon-dyankov-nikoga-es-nyama-da-razreshi-kitayski-investitor-da-pravi-aets-belene", "text": "Никога ЕС няма да разреши китайски инвеститор да прави АЕЦ \"Белене\", при това със съветска техника.  Това заяви бившият вицепремиер и финансов министър Симеон Дянков в ефира на Нова телевизия. Идеята за рестарт на АЕЦ \"Белене\" не ми харесва, това е поредното търсене на теле под вола, поне по две причини. Едното е, че никога по никакъв начин ЕС няма да позволи на китайски инвеститор да е собственик на такъв стратегически обект, където и да е в ЕС. Две държави преди нас са пробвали това да го направят- Словакия и Унгария. Разговорите са спрени, малко след като са започнали.  Дори Виктор Орбан, който спори с всички в Европа за всичко, по тази тема е дал заден ход.  Сега се губи ценно политическо време, вместо да се концентрираме върху теми като чакалнята на Еврозоната, каза той. Второто е, че няма как  инвеститор да се заеме с такъв огромен проект без държавни гаранции и евентуално финансиране в началото, категоричен беше Дянков.  Нали едно следващо правителство може да реши да се откаже от ядрената енергетика, както направи Меркел в Германия, обясни той. Съветска техника с китайски инвеститор е малко като срещата на Тръмп с Ким Чен Ун, картинно каза Дянков пред Нова телевизия. Сега е единственият възможен момент в следващите пет години, за да влезем в еврозоната, заяви бившият министър на финансите. Той обясни, че сега е моментът да кажем, че Европа трябва да върви по пътя, които сама е определила. Трябва да влезем в еврозоната, категоричен е Дянков. Дянков коментира, че независимо какви отзиви чуваме от европейската комисия или европейските сили, ние покриваме Маастрихтските критерии. Да бъдем в Банковия съюз не е необходимо условие, за да влезем в еврозоната, отсече той. Хората се притеснявали, че ако влезем в еврозоната ще се вдигне инфлацията или БНБ ще смени курса и ние рязко ще обеднеем, обясни Дянков. Той беше категоричен, че нито едно от двете не е възможно. \"По закон имаме твърд курс\", изтъкна бившият финансист № 1. Нашият курс би могъл да се смени чрез закон. Няма как да стане 240 парламентаристи да сменят закон незабележимо, изтъкна Дянков. От това произтичало и че няма как да има голяма инфлация, успокои бившият министър. Ако тръгнем към чакалнята, ще влезем в нея.", "date": "2018.06.11", "title": "Симеон Дянков: Никога ЕС няма да разреши китайски инвеститор да прави АЕЦ \"Белене\", при това със съветска техника"}
{"url": "https://www.faktor.bg/bg/articles/darzhavata-i-biznesat-slaga-na-masata-problemite-v-pazara-na-truda", "text": "Държавата, в лицето на двама вицепремиери и четирима министри и бизнесът се срещат, за да обсъдят проблемите в пазара на труда у нас. В конференцията \"Образование и труд - локални проблеми, глобални решения\", организирана от работодателите, участие ще вземат вицепремиерите Томислав Дончев и Екатерина Захариева, министрите Красимир Вълчев, Бисер Петков, Емил Караниколов и Николина Ангелкова. Бизнесът ще представи проблемите на инвеститорите в България за намирането на качествена работна ръка и исканията си за реформа на пазара на труда. Гледната точка на законодателя ще представят шефовете на парламентарни комисии Петър Кънев, Милена Дамянова, Хасан Адемов и Данаил Кирилов.", "date": "2018.06.11", "title": "Държавата и бизнесът слагат на масата проблемите в пазара на труда"}
{"url": "https://www.faktor.bg/bg/articles/poli-karastoyanova-natsionalniyat-bord-po-turizam-iska-promyana-na-zakona-za-turizma", "text": "От камбанарията на Министерски съвет е неуместно да се броят чадъри, шезлонги и керемиди.  Това заяви в \"Здравей, България\" на Нова телевизия изпълнителният директор на сдружение Национален борд по туризъм  Туризмът е поле на икономическа дипломация, много е важно това, което правим, продължи тя. Утре Националният борд по туризъм провежда петата си годишна среща. На форума туристически сдружения, неправителствени организации, големи инвеститори в България, представители на законодателната, изпълнителната и местната власт ще обсъдят проблемите на  Национален борд по туризъм  ще иска промени в Закона за туризма, защото браншът е готов обединение. Бизнесът настоява сам да си дава лицензи на новите обекти и да ги категоризира, а държавата само да контролира процеса и да движи политиката в туризма, което е малко прекалено, по нашето скромно мнение...  От бранша настояват за сериозно увеличение на бюджета на Министерството на туризма за национална реклама, за работа както с българските, така и с международните медии, защото е много важно да знаем какво разказваме за България и то може да бъде разказано по различен начин\".", "date": "2018.06.11", "title": "Поли Карастоянова: От камбанарията на Министерски съвет е неуместно да се броят чадъри, шезлонги и керемиди"}
{"url": "https://www.faktor.bg/bg/articles/novini/balgariya/nastimir-ananiev-balgarskite-chastni-firmi-da-investirat-v-uredi-blokirashti-avtomobila-pri-nalichie-na-alkohol-vav-vodacha", "text": "Пиян и дрогиран шофьор на автобус, превозващ ученици задържаха във Варна, проверката установи 1,27 промила алкохол в кръвта малко преди да потегли на екскурзия. По-късно е установено и наличието на наркотици.  Водачът е имал вече 2 предишни нарушения. По темата за превантивните мерки, които трябва да се предприемат за да се гарантира сигурността на пътуващите в обществен транспорт - деца и възрастни, коментираха в студиото на Bulgaria ON AIR.  бившият началник на Пътна полиция Алекси Стратиев и експертът от комисията по транспорт в НС Настимир Ананиев. \"Отговорността е преди всичко на водача, когато избира да шофира в подобно състояние. В случая водачът е бил системен нарушител - рецидивист. При три нарушения за три години, книжката се отнема за две-годишен срок\", каза експертът Настимир Ананиев. Бившият полицейски началник Алекси Стратиев определи конкретния казус като брутално нарушение. \"Има идеи да се монтира устройство, което блокира автомобила, в случай, че засече наличие на алкохол във водача, но българинът е изобретателен\", каза той.  Настимир Ананиев посочи като пример Швеция, в която частна фирма въвежда подобно технологично изменение, за да гарантира безопасността на превозваните.  \"Българските частни фирми трябва да инвестират в подобна иновация, собствениците на транспортни фирми трябва задължително да проверяват водачите си и да предприемат такава стъпка\", призова Ананиев. Стратиев допълни, че законодателят може да предложи опция да се отнема правото за управляване на обществен превоз завинаги в случай на подобно нарушение. Той се застъпи за по-сериозни санкции: \"Този шофьор е изтърпял вече две наказания. И какво от това? Той си позволява да игнорира закона\", каза той в \"България сутрин\". Алекси Стратиев допълни, че собственикът на частна фирма, който наема шофьор, би трябвало да прегледа досието му за предишни нарушения, както и, че ръководителите на държавни предприятия също трябва да го изискват.  Бившият шеф Пътна полиция е на мнение, че в България контролът по отношение на алкохола е интензивен - законът разрешава проверки по всяко време при съмнение за водач в нетрезво състояние.  \"Даже при леките ПТП-та се проверяват и двамата водачи\", допълни той. В края на разговора, Ананиев призова гражданите към внимателно шофиране със съобразена скорост.", "date": "2018.06.11", "title": "Настимир Ананиев: Частни фирми да инвестират в уреди, блокиращи автомобила, ако има алкохол в кръвта на водача"}
{"url": "https://www.faktor.bg/bg/articles/tsenite-na-avtomobilnite-goriva-u-nas-poskapnaha-rekordno-v-ramkite-na-mesets", "text": "Цените на автомобилните горива у нас поскъпнаха рекордно само в рамките на месец. По традиция те се увеличават в началото на летния сезон, но разликата спрямо същия период на миналата година и при бензина, и при дизела е значителна - с 20 до 30 стотинки за литър, съобщи в. \"Сега\". Спрямо средата на май в първите две седмици на юни нарастването е със 7 - 8 стотинки за литър. В края на миналата седмица средната цена в страната за масовия бензин А 95 бе 2.23 лв. за литър, а за дизеловото гориво - 2.25 лв. за литър. На някои бензиностанции цените на бензина достигнаха 2.34 лв., а на дизела подгониха 2.40 лв. В началото на миналия юни основните горива са се продавали между 2.02 - 2.06 лв. за литър, показва справка в данните за средните цени на горивата в България в информационната платформа \"Fuelo\". Между 2.08 - 2.09 лв. за литър варираше средната цена на горивата у нас от началото на януари до средата на април. Покачването започна да се забелязва в края на април, когато имаше движение нагоре от 2-3 стотинки за литър. Най-високите цени на горивата у нас поддържа област Шумен. Така например една от големите бензиностанции там предлага масовия бензин А 95 за 2.34 лв. за литър, а дизела - за 2.38 лв./литър. В този регион трудно могат да се открият цени под 2.30 лв. за литър, показва справка в платформата \"Fuelo\". Друга област с рекордни цени e Благоевград. Там основните горива се търгуват на цени между 2.25 - 2.30 лв./литър. Като цяло най-високи са цените в Западна България. Областите Монтана, Враца и Ловеч са сред първенците по най-скъп бензин и дизел. В област Монтана например дизелът се намира на средна цена от 2.37 лв./литър. В област Русе цената е с 18 стотинки по-ниска от средната за страната. Това обаче е субективна оценка, тъй като там също има рекордни цени. Една от големите вериги бензиностанции в областта предлага бензина за 2.27лв./литър, а дизела за 2.32 лв./литър. По-малките бензиностанции в Русенско обаче държат доста ниски цени - от около 2.04 лв. за бензина и 2.08 лв. за литър за дизела. В София и областта все още могат да се намерят и цени от 2.18 - 2.19 лв. на литър за основните горива, но като цяло поскъпването е доста осезаемо.", "date": "2018.06.11", "title": "Цените на автомобилните горива у нас поскъпнаха рекордно в рамките на месец"}
{"url": "https://www.faktor.bg/bg/articles/ikonomist-sasht-i-es-sa-veche-v-targovska-voyna", "text": "САЩ са последователни в усилията си и предизвикателството да се променят правилата на глобалната търговия. Това каза в предаването „Преди всички“ проф. д-р Татяна Хубенова, председател на Съюза на икономистите в България. За България може да има сериозни косвени последици от предоговарянето на световния търговски ред, инициирано от американския президент Доналд Тръмп, коментира проф. Хубенова. Наложените от Тръмп нови мита върху вноса на стомана и алуминий от традиционни търговски партньори като Европейския съюз и Канада и отказът му да подпише финалната декларация след срещата на страните от Г-7 означават началото на търговска война, смята тя. Днес от Съюза ще анализират последиците за българската икономика от търговската война САЩ – Европейски съюз. „Ответните мерки от страна на ЕС на практика вече са заявени с обявяването на десетте страници списък с митата върху вноса на стоки от САЩ“, посочи проф. Хубенова. Тя обърна внимание върху заявката на Канада да наложи мита до 25% върху износа на САЩ, който възлиза на 13 милиарда щатски долара от 1 юли, което ще засегне най-вече селскостопански продукти, уиски и кафе.  „Това вече е наистина началото на търговска война и тя няма да се ограничи само с тези ответни мерки. Безусловно на дневен ред ще стои предоговарянето на международния търговски ред“, заяви Татяна Хубенова. В този контекст тя посочи отношенията на САЩ с Канада и Мексико: \"Усилията да се предоговори северноамериканското споразумение за свободна търговия на практика в момента са в застой с промяната в търговските режими и вдигането на равнището на протекционистична защита, което САЩ налага и спрямо партньорите си, с които има такова споразумение.\"", "date": "2018.06.11", "title": "Икономист: САЩ и ЕС  вече започнаха глобална търговска война"}
{"url": "https://www.faktor.bg/bg/articles/andrey-novakov-s-oporni-tochki-bsp-vsyava-smut-sred-balgarskite-prevozvachi", "text": "Представителите на БСП и ГЕРБ се разминаха в оценката си по постигнатото в европарламента по измененията в пакета „Мобилност”, известен още като мерките „Макрон”. Евродепутатите коментира казуса в студиото на Би Ти Ви. Според представителят на ГЕРБ Андрей Новаков левицата, в лицето на Петър Курумбашев разпространява опорни точки, според които всички успехи да бъдат тълкувани негативно и представени като провал. По думите му истината е, че огромна част от проблемите са били решени, но въпреки това опорните точки са всявали смут и хората са били подведени. Той показа и разпечатка на документ, в който посочва, че пише как точно договорените изменения да се опишат негативно. Петър Курумбашев, който не отрече споделеното от Новаков, коментира, че е било победа, че международният транспорт е бил изключен от директивата за командироване и шофьорите да не се връщат. В същото време обаче било гласувано камионът да се върне в страна-членка на ЕС с минимум едно разтоварване, което по думите му не е добре. Има още едно изкисване – водачите да не спят в камионите, а в паркинги, които отговарят на определени 10 изисквания – например течаща вода, тенти и др., което според него също ще бъде проблем за сънародниците ни.", "date": "2018.06.11", "title": "Андрей Новаков: С опорни точки БСП всява смут сред българските превозвачи"}
{"url": "https://www.faktor.bg/bg/articles/ekolog-kazusat-s-kravata-penka-e-chetvarti-gaf-na-babh-za-tazi-godina", "text": "Казусът с кравата Пенка е четвърти гаф на Българската агенция по безопасност на храните (БАБХ) от началото на тази година. Това обяви в студиото на Би Ти Ви Явор Гечев от фондация „Четири лапи”. Другите три скандала, в които се забърка агенцията, са с лъвчетата Терез и Масуд, умъртвените птици от столичния зоопарк и бедстващите кончетата в Осоговската планина, припомни Гечев. Припомняме, че кравата Пенка прекоси границата ни със Сърбия и прекара 15 дни на територията на западната ни съседка, след което се върна у дома.  Заради това от БАБХ искаха да я умъртвят с мотива, че това е изискване на европейското законодателство. Стопанинът на кравата обаче направи медийно достояние казуса, а кравата стана световно известна и започна кампания за нейното спасяване. По думите на Явор Гечев БАБХ коли животните на общо основание, защото така е по-лесно и също, защото за тях животните са просто една бройка. Историята е изключително нелепа и показателна  за действията на нашите власти, смята екологът. Според него има пропуски и в законодателството на Европейския съюз. Гечев се надява те да бъдат поправени след казуса „Пенка”. Днес директорът на БАБХ лично ще реши съдбата на Пенка – дали тя ще живее, или ще бъде евтаназирана. В петък от агенцията обявиха, че първоначалните резултати от изследванията на животното са добри – показват, че кравата е здрава.", "date": "2018.06.11", "title": "Еколог: Казусът с кравата Пенка е четвърти гаф на БАБХ"}
{"url": "https://www.faktor.bg/bg/articles/obshtestvo/ulitsata/ministar-petkov-nay-golyamoto-predizvikatelstvo-e-kak-da-vdignem-dohodite", "text": "Безработицата в България е под средната за ЕС, но по отношение на доходите сме най-ниски в съюза. Това посочи в студиото на БНТ социалният министър Бисер Петков. Това е и предизвикателството - да се работи за повишаване на доходите. Основният начин за повишаване на доходите е чрез трудовата заетост. Пенсиите са нетрудов договор, но при ниски доходи не можем да очакваме високи пенсии. От 1 юли всички пенсии ще бъдат преизчислени с по-голямата тежест на година осигурителен доход, което ще доведе до ръст с 3,8%, посочи министърът Той коментира и предстоящия край на Българското европредседателство. В края на председателството ни мисля, че успяхме да се справим с това голямо предизвикателство. Пълната оценка може да се даде от министъра на българското европредседателство, каза социалният министър Бисер Петков. Бисер Петков - министър на труда и социалната политика: Това, което предстои на 21-и юни, редовно заседание на Съвета на министрите, което ще се проведе в Люксембург и след неговото провеждане можем да кажем до колко е било успешно. Много важен е оставащият един месец от председателството ни. Мисля, че реална промяна настъпва. Досиетата, по които се работи, предстои да бъдат приети от ЕП. В нашата област - на социалните въпроси - ще дам пример с директивата за командированите работници. В момента това, което предстои, е в пакета \"Мобилност\". Това са много важни въпроси. Установяваме, че България в областта на трудовите отношения е въвела стандарти, които сега се приемат в ЕС, допълни той.", "date": "2018.06.11", "title": "Министър Петков: Най-голямото предизвикателство е как да вдигнем доходите"}
{"url": "https://www.faktor.bg/bg/articles/uchilishtata-proveryavat-samo-po-dokumenti-firmite-za-uchilishtni-ekskurzii", "text": "От училищата проверяват транспортните фирми, с които пътуват децата на екскурзии, само по документи. Това коментира директорът на варненското училище \"Васил Априлов\" Албена Комитова по Би Ти Ви по повод задържания в неделя шофьор на автобус, който е бил с алкохол и наркотици в кръвта. \"Училището организира екскурзии по наредба, като изисква документи. Това означава, че ние можем да контролираме единствено документално нещата. Имаме лиценза на туроператора, лиценза на транспортната фирма. Знаем документално годините на автобуса, който превозва децата, и правоспособността на шофьора. Дотук се свеждат нашите компетенции\", обясни директорът. Районната прокуратура работи вече работи по скандалния случай. Оказва се, че шофьорът има 14 предишни провинения, две от които са за шофиране в нетрезво състояние. От полицията не дават подробности дали автобусът е на самата фирма \"Алина тур\", или тя е наела чужд автобус. \"Преди от Регионалното управление по образованието да дадем разрешение за пътуване на ученически автобус, трябва да съобразим изискванията на четири закона и две наредби\", коментира директорът на Регионалното управление по образованието във Варна Венцислава Генова пред Нова ТВ. По думите й от 2016 г. съществува специален механизъм за информиране между Регионалното управление по образованието и полицията в онлайн форма за предстоящо пътуване на ученици.", "date": "2018.06.11", "title": "Училищата проверяват само по документи фирми за училищни екскурзии"}
{"url": "https://www.faktor.bg/bg/articles/politsiyata-v-kabul-potvardi-smartta-na-nay-malko-petima-dushi-zaginali-pri-samoubiystven-atentat", "text": "12 души бяха убити, а други 31 – ранени, при самоубийствен атентат пред министерство в Кабул. Това съобщиха афганистанските власти, предадоха Ройтерс и Асошиейтед прес. Експлозията стана днес край сградата на министерството на развитието на селските райони, докато служителите се отправяха по домовете си по-рано от обичайното във връзка с рамазана. Сред жертвите има жени, деца и служители на министерството. До момента никоя групировка не е поела отговорност за атентата.", "date": "2018.06.11", "title": "12 загинаха при самоубийствен атентат пред министерство в Кабул"}
{"url": "https://www.faktor.bg/bg/articles/chetiri-godini-sled-ubiystvenite-vzrivove-kray-gorni-lom-prokuraturata-otnovo-vliza-na-proverka-v-zavoda-midzhur", "text": "Четири години след взривовете край село Горни Лом, при които загинаха 15 души, прокуратурата отново влиза на проверка в завода за боеприпаси \"Миджур\". Това става по разпореждане на главния прокурор Сотир Цацаров след сигнал на кмета и председателя на Общински съвет - Чупрене. В сигнала е посочено, че и към момента не са предприети необходимите мерки по безопасно съхраняване на взривните вещества, изделия и средства, което поставя под заплаха живота и здравето на местното население. Приложен е протокол от проверка, извършена от МОСВ, съвместно с представители на МВР, при която е установено, че в складове на завода се съхраняват огромен брой взривни вещества, взривни изделия и средства за взривяване.  Констатирани са и нарушения на Закона за оръжията, боеприпасите, взривните вещества и пиротехническите изделия и на Закона за защита при бедствия. По разпореждане на Обвинител номер едно спешна проверка започва Върховната административна прокуратура, която пък е отправила предложения до министъра на вътрешните работи, областния управител на Видин и кмета на община Чупрене за предприемане на незабавни мерки за недопускането на нови инциденти на територията на завод „Миджур“. За взрива от 2014 година, при който загинаха 15 души, има дело с четирима подсъдими във Видинския окръжен съд.", "date": "2018.06.11", "title": "Четири години след убийствените взривове край Горни Лом,прокуратурата отново влиза на проверка в завода \"Миджур"}
{"url": "https://www.faktor.bg/bg/articles/bodo-hombah-ako-es-se-razpadne-tova-shte-se-sluchi-takmo-na-balkanite", "text": "Бившият специален координатор на Пакта за стабилност за Югоизточна Европа Бодо Хомбах предупреди, че Европа може да се препъне и да падне на Балканите, отбелязва македонското електронно издание „Вечер“. Заради разочарованието си, Европейският съюз вдигна критериите си за приемане на нови членове,обяснява Хомбах. Но ако Общността се разпадне, това ще се случи тъкмо на Балканите, уверен е германският политик.  „Ако европейският свят се срине, това ще се случи там, където срещу него действат мощни сили. Такъв е случаят на Балканите“, заяви Хомбах пред студенти от Бонската академия за изследване и проучване на практическата политика. Хомбах в Бон, в текста за студенти Фридрих Вилхелм поръча на страните от Западните Балкани, която е партньор по пътя на цялостния напредък. „Нито Америка, нито Русия, нито Турция - ЕС е партньорът за икономически успех, социален прогрес и демократичен ред на Балканите“, категоричен бе германецът, като същевременно допълни, че Брюксел е задължен да изпълни поетите ангажименти, в противен случай рискува никой в региона вече да не го взима насериозно. Хомбах предупреди, че не бива да се забрави, че на хоризонта - на изток, на запад и на юг - има политически фигури, които си играят с огъня, и които с удоволствие биха „разпарчетосали“ Европа. Без ясна перспектива за присъединяване на страните от Югоизточна Европа, примамливостта на тези сили ще стане неустоима за страните от Западните Балкани.  Германският политик припомни, че препятствията пред разширяването на ЕС произтичат не само от страните-кандидатки, но и от самите членки.", "date": "2018.06.11", "title": "Бодо Хомбах: Ако ЕС се разпадне, това ще се случи тъкмо на Балканите"}
{"url": "https://www.faktor.bg/bg/articles/novini/svyat/frans-pres-kim-chen-un-mladiyat-lider-koyto-nahluva-na-stsenata", "text": "Северна Корея е изолирана от десетилетия. Във вторник обаче нейният лидер Ким Чен-ун ще разговаря с президента на САЩ Доналд Тръмп под прожекторите на световната дипломатическа сцена, пише Сунги Хоанг от Франс прес. Баща му и дядо му пътуваха само в държави от комунистическия блок и необвързани страни. Знаеше се, че баща му Ким Чен-ир се страхува да лети със самолет. Наследникът на управляващата в Пхенян династия, днес близо 35-годишен, неведнъж е демонстрирал решимост да се прочуе, без изобщо да стъпва навън. През управлението му ядрените възможности на Северна Корея стигнаха своя връх – както и напрежението. До тази година най-известният американец, с когото се е срещал, бе Денис Родман, бивша звезда на \"Чикаго Булс\", с когото го свързва невероятно приятелство. Настъпи обаче зрелищен обрат – Сингапур става домакин на първата лична среща между севернокорейски лидер и действащ американски президент, увенчаваща поредица от уредени за рекордно време срещи на върха. Миналата година Ким нарече Тръмп \"смахнато американско изкуфяло старче\". Днес изглежда си е променил мнението – показа се обаятелен и учтив на четирите си срещи с китайския лидер Си Дзинпин и южнокорейския президент Мун Дже-ин. В края на 2011 г., само на двайсетина години, Ким наследи държавното кормило на Корейската народнодемократична република - официалното наименование на Северна Корея. По това време бе смятан за неопитен, уязвим и може би манипулиран от по-висши сановници в средите на непрозрачния режим. Той обаче наложи властта си и върху Корейската трудова партия, единствената управляваща политическа сила, и върху армията, като смаза без колебание несъгласните и потенциалните си съперници. Най-високопоставен сред неговите жертви бе влиятелният му чичо Чан Сон-тек, екзекутиран за предателство през 2013 г. Жертви на чистки станаха след това още редица високопоставени служители. Миналата година неговият полубрат Ким Йон-нам бе убит на летището в Куала Лумпур при сценарий, напомнящ на Студената война. Анализаторите са убедени, че зад престъплението стои Пхенян. Затова пък сестра му Ким Йо-чен се открои в ролята на твърде близка негова съветничка, постоянно придружавайки брат си при дипломатически пътувания. Тя бе и негов пратеник на Зимните олимпийски игри, организирани от Юга. Според правозащитниците нарушенията в тази сфера са повсеместно явление в Северна Корея, където гният в лагери между 80 000 и 120 000 затворници. Държавният ръководител обаче реши да се представи и като човек с по-благ характер, поне в официалната пропаганда. За разлика от баща си, който рядко говореше и се усмихваше пред публика, той се появява на грижовно режисирани кадри, показващи го като по-достъпен човек. При посещения \"на място\" и по време на речи в претъпкани зали виждаме този държавник с масивно телосложение да разговаря шеговито с военни, служители на режима и обикновени граждани. Прическата, дрехите, начинът на говорене – всичко сякаш цели да напомня за основателя на КНДР, дядо му Ким Ир-сен.   Северът брани упорито имиджа на царстващата фамилия. Навсякъде са сложени портрети на бащата и дядото на Ким. Останките им почиват в мавзолея \"Кумсусан\" в Пхенян. В официалната риторика Ким Ир-сен е вечният президент на Северна Корея, при все че е починал през 1994 г. Основната титла на неговия внук е председател на Държавния съвет. За разлика от своя дядо, чиято младост е минала главно в битки с японците, Ким Чен-ун е живял в охолство. Първата част от живота му до голяма степен е още загадка. Точната му рождена дата – в началото на 80-те, не се разкрива и до днес. За майка му, корейска танцьорка, родена в Япония и станала трета съпруга на баща му, се знае, че е починала през 2004 г. от рак на гърдата. За неговия брак бе съобщено едва през юли 2012 г. Тогава бяха публикувани и снимки на И Сол-джу. Според южнокорейския печат в началото на 2017 г. двойката се е сдобила с трето дете. Ким е прекарал няколко години като ученик в Швейцария под грижите на леля си по майчина линия Ко Йон-сук и съпруга й. Училищният персонал и негови приятели, които според печата не са знаели, че той принадлежи към царстващата фамилия от Севера, го описват като плахо момче, което обичало ските и екшъните с Жан-Клод Ван Дам. Но както се твърди, той знаел, че ще управлява страната си още от осемгодишен, когато му подарили генералска униформа. (БТА)", "date": "2018.06.11", "title": "Франс прес: Ким Чен-ун – младият лидер, който нахлува на сцената"}
{"url": "https://www.faktor.bg/bg/articles/shah-deputati-v-ukrayna-prizovaha-poroshenko-da-oglavi-gey-parada-v-kiev", "text": "Президентът на Украйна Петро Порошенко е получил писмо от 35 депутати от Европейски парламент с молба да оглави гей парада в Киев.  В писмо, публикувано на интернет страницата на германския евродепутат от фракцията на „Зелените“ Ребека Хармс, е посочено, че ЕС пропагандира равни права за всички, независимо от пол, националност, раса или ориентация. На Украйна, стремяща се към Европейския съюз, е предложено да демонстрира прогреса, постигнат по отношение на представителите на ЛГБТ общността, предаде „Фокус“. В отвореното писмо се изказва съжаление, че законодателният процес се е забавил, а Украйна остава едно от последните места в Европа, където законът не защитава сексуалните малцинства. Порошенко е помолен да осигури спокойствие и сигурност на предстоящия гей парад. „Искаме от украинските власти, парламент, правителство и президент да осигурят основните права за представителите на ЛГБТ в Украйна. Големите изменения често започват символично. Ние призоваваме украинските лидери да се присъединят към своите граждани на „КиевПрайд“ на 17 юни. Създайте история, бъдете на предните редици, когато украинците крачат напред към силната, поддържаща разнообразието и равенството демокрация на нашето европейско семейство“, пише в посланието.", "date": "2018.06.11", "title": "Шах:  Евродепутати призоваха Порошенко да оглави гей парада в Киев"}
{"url": "https://www.faktor.bg/bg/articles/knsb-kt-podkrepa-i-ekp-vnasyat-kolektivna-zhalba-do-saveta-na-evropa-sreshtu-balgariya", "text": "България е на опашката в ЕС по спазване на основни трудови права. Това заяви президентът на КНСБ Пламен Димитров, който представи изводите от третия годишен доклад на синдиката за нарушаването на трудови права. Той обяви и мястото ни в света според Глобален индекс на Международната конфедерация на профсъюзите за нарушени трудови права.  Според международното изследване България се намира в златната среда от шест групи държави в света по степен на нарушаване на правата. Ние сме в трета група, в която има четири държави от ЕС- Испания Великобритания, Полша и Унгария. Най-много нарушени трудови права има в Румъния и Молдова. Всички останали европейски държави са с по-малко нарушения на трудовите права.  Класацията включва 142 държави от целия свят. В годишния доклад на КНСБ за 2017 година се отбелязва, че има ръст на установените забавени възнаграждения, които през 2017 г. са 28 373 940 млн. лв. при 21 милиона лева през 2016 година, но има ръст съответно на сумата на изплатените възнаграждения - 18 951 427 лв. през 2017 г. при 16 млн. лв.през 2016 г. От КНСБ отбелязват, че по-голямата сума на установените забавени възнаграждения се генерира основно от две предприятия, станали публично известни заради протести в началото на годината. Те към настоящия момент не развиват дейност. Дължимите възнаграждения в тях са за 3,5 млн. лева. По-голямата сума на забавени възнаграждения се дължи и на инициативата за законодателни промени за по-добра защита на правата на работниците по заплащането на труда, анализират от КНСБ. Според синдиката работниците подават повече сигнали. През 2016 г. контролните органи на ГИТ са констатирали 15 641 нарушения, свързани с изплащането на трудови възнаграждения, което е приблизително с 5000 случая по-малко от 2017 година.  Най-много нарушения на трудовите права има в ресторантьорството и хотелиерството - около трудови договори, режими на почивка, условия на труд, каза Пламен Димитров. Установените нарушения, свързани с работното време, почивките и отпуските през 2017 г. са 17 962 бр. В сравнителен план за тригодишен период се наблюдава тенденция към намаляване на тези нарушения, но продължава да бъде проблем неосигуряването на задължителна междудневна и седмична почивка в ресторантьорството, хотелиерството и търговията.  Тревожна тенденция е, че работодателите не спазват изискването за инструктаж на работниците за безопасна работа. Нарушенията по инструктажа за миналата година са 16 471 бр, което според КНСБ е причина за повишения трудов травматизъм през 2017 година в сравнение с 2016 година . При оценката на риска са установени 10 545 нарушения.  Пламен Димитров информира, че данните до началото на юни сочат, че до момента са внесени толкова работници от трети страни, колкото за целия миналогодишен сезон. Той призова за засилени проверки на ГИТ, за да не се допускат нарушения на правата на работниците.  КНСБ, КТ \"Подкрепа\" и Европейската конфедерация на профсъюзите ще внесат колективна жалба до Съвета на Европа срещу България за нарушаване на правото на колективно трудово договаряне на държавните служители, съобщи лидерът на КНСБ Пламен Димитров. Той и вицепрезидентът на КНСБ Чавдар Христов оповестиха и данните от доклада за правото на сдружаване . От КНСБ очакват и промени в НК, с които да се криминализират деянията, насочени към правото на сдружаване, както и да се направят промени в Закона за МВР, с които да се върне отнетото право на присъединяване към националните синдикати на съществуващите такива в системата на МВР.  Докладът отчита тревожни тенденции за увеличаване на антисиндикалната дейност от страна на публични държавни и общински структури, извършвана от съответните им ръководители.  Докладът разглежда и индивидуални случаи на нарушени трудови права. Сред тях се откроява сигнал на уволнена работничка от петричка фирма, ден след обявена бременност. В Благоевград е подаден сигнал за нарушения , свързани с платен годишен отпуск на учителка, на която е отказан натрупаният двегодишен платен отпуск, след като жената се е върнала на работа след отпуск поради бременност и раждане.", "date": "2018.06.11", "title": "КНСБ, КТ \"Подкрепа\" и ЕКП внасят колективна жалба до Съвета на Европа срещу България"}
{"url": "https://www.faktor.bg/bg/articles/novini/svyat/neizvesten-otkri-ogan-i-vze-zalozhnitsi-4-detsa-v-orlando", "text": "Неизвестен откри огън и взе за заложници 4 деца в апартамент, намиращ се в един от жилищните комплекси на град Орландо, щата Флорида. Това съобщи телевизия „Фокс нюз“, цитирана от Нова телевизия. В резултат на стрелбата е ранен сериозно един полицейски служител.", "date": "2018.06.11", "title": "Неизвестен откри огън и взе заложници 4 деца в Орландо"}
{"url": "https://www.faktor.bg/bg/articles/doktor-blizak-priyatel-na-stoichkov-vsichki-tezhki-prestapleniya-se-izvarshvat-ot-bivshi-politsai-ili-hora-rabotili-i-svarzani-s-politsiyata", "text": "Известният български лекар Христо Мазнейков разкри потресаваща история за пребити от мутри младо момиче и момче. Докторът, който е известен със своята привързаност към ЦСКА, сподели покъртителните сцени, на които е станал свидетел от първо лице.  \"Дълго мислих дали да напиша този пост, но накрая реших, че си заслужава. Вчера по спешност ме извикаха да прегледам пациент. Разказът му ме покърти! Оставили с приятелката колата в подземен паркинг и на излизане били нападнати от двама младежи с качулки. Единият хванал за шията момичето, а другият започнал да го налага с бухалка. Взели им портмонетата, телефоните и като видели че има само 200 лв побеснели и продължили да го бият\", разказва д-р Мазнейков. И продължава: \"Момчето и момичето работят в Германия. Младежът беше целия надран, имаше големи синини по цялото тяло, а левият горен крайник, който е поел ударите беше станал два пъти по-голям. Съвсем естествено битите не са се обадили в полицията, защото не вярват, че тя може да свърши работа и да залови нападателите\", потресен е ортопедът, който е личен приятел на легендата в българския футбол Христо Стоичков. Д-р Мазнейков публикува и снимка от вчерашния екшън.  \"Въпросът е накъде отиваме, какво общество ставаме, защо позволяваме това да се случва, какво прави полицията, не забелязва ли, че хората вече й нямат доверие? Нима не се вижда, че всички тежки престъпления се извършват от хора, които са бивши полицаи, работили в полицията или свързани с нея? Много въпроси без отговори? Жалко за нас!\", сломен е докторът.", "date": "2018.06.11", "title": "Лекар, близък приятел на Стоичков: Всички тежки престъпления се извършват от бивши полицаи или от хора, свързани с полицията!"}
{"url": "https://www.faktor.bg/bg/articles/novini/svyat/masovi-bezreditsi-vav-vietnam", "text": "\"В големи градове на Виетнам, и в провинциите Бинтхуан, Кханхоа, Киензянг, на остров Фукуок са започнали масови безредици и сблъсъци с полицията, затворени са пътища, съобщи ВВС.  По информация на ВВС безредиците и протестите са предизвикани от решението на властите да открият три нови икономически зони, които, както се опасяват виетнамците, ще бъдат \"наводнени\" от китайски инвеститори, а Китай ще получи контрол върху района Ван-Дон, който включва над 600 острова. Много страни вече предупредиха гражданите си да избягват пътувания до страната или, в краен случай, да избягмат места, където се струпват много хора.", "date": "2018.06.11", "title": "Масови безредици във Виетнам"}
{"url": "https://www.faktor.bg/bg/articles/novini/svyat/fondat-na-dashteryata-na-putin-poluchi-dogovor-s-rosneft-za-354-mln-rubli", "text": "Руският фонд \"Национално интелектуално развитие\" (НИР), работещ под името \"Инопрактика\" и ръководен от дъщерята на Владимир Путин е получил договр с \"Роснефт\" за 354 млн. рубли. В рамките на договора НИР трябва да \"разработи технология за оценка на свойствата на колекторите с помощта на разномащабни данни\", съобщава РБК. Нефтените колектори са минерали, способни да поемат, отдават и прорускат нефта през себе си при промяна на налягането, обяснява агенцията. Фондът е избран от  \"Роснефт\" като единствен възможен доставчик на услугата.  По данни на Министерството на правосъдието на Русия, през 2017 година ръководеният от Тихонова фонд е изразходвал почти 1 милиард рубли, като повече от половината от тях са пари получени от руски държавни и частни компании  и лица.  През ноември 2017 година \"Ведомости\" съобщи, че за последните три години \"Роснефт\" е имал договори с фонда на стойност 600 милиона рубли, а шефът на държавната нефтена компания е член на попечителския съвет на фонда.", "date": "2018.06.11", "title": "Фондът на дъщерята на Путин получи договор с \"Роснефт\" за 354 млн. рубли"}
{"url": "https://www.faktor.bg/bg/articles/dobra-novina-startovata-zaplata-na-uchitelite-stava-920-leva", "text": "Министерството на образованието и социалните му партньори подписаха новия колективен трудов договор, който има за цел да разпише по-благоприятни условия за заетите в системата на училищното и предучилищното образование.  От министерството се надяват да повишат привлекателността да учителската професия чрез повишаване на заплащането, което да мотивира работещите в системата на образованието.  Новите параметри на договора предвиждат стартовата заплата за учители и други педагогически специалисти, която в момента е 760 лева, да стане 920 лева. Възнаграждението за старши учителите и старши възпитателите ще бъде повишено на 955 лева, а за главен учител – 1005 лева. Предвижда се и по-високо заплащане на директорите и заместник-директорите, както и за педагогическите специалисти, за които работата с деца не произтича от преките служебни задължения. Наставничеството на учителите също ще се заплаща с не по-малко от 60 лева месечно. \"Предвижда се и увеличение на средствата за т. нар лекторски часове. Това са часовете, които са над минималната задължителна преподавателска норма\", разясни заместник-министърът на образованието инж. Таня Михайлова. Увеличението трябва да влезе в сила на 1 януари 2019 година, но при добро изпълнение на бюджета е възможно то стане факт от началото на новата учебна година през месец септември. Новият колективен трудов договор акцентира и върху разработването и прилагане на политики за недопускане на агресия в училище. \"Промени, които са насочени към по-ясно и точно регламентиране на правата и задълженията на ученици и родители. Предвидено е родителите, при записването на учениците, да се запознават с всички нормативни изисквания, а това да се уверява с техния подпис. След това те са длъжни да спазват изискванията на съответното училище. Предвидена е и съвместна работа по осъществяване на Стратегията за възпитателната дейност. Училището никога не е бягало от втората функция, която изпълнява, а именно възпитателната работа\", смята зам.-министър Михайлова.", "date": "2018.06.11", "title": "Добра новина: Определиха 920 лева стартова заплата за учителите"}
{"url": "https://www.faktor.bg/bg/articles/obshtestvo/ulitsata/5-godishno-rusnache-padna-ot-petiya-etazh-otselya-po-chudo", "text": "Петгодишно дете е пострадало при инцидент в к-с „Лайфстайл 3“ в с. Равда, съобщиха от полицията. То е паднало от терасата на апартамент, разположен на петия етаж в бл. 2. Малчуганът, който е руски туристи, е настанен за лечение в отделение „Реанимация“ на УМБАЛ – Бургас, с фрактури на краката, таза и травма на белия дроб, без опасност за живота. Констатирано е, че детето е останало без надзор в апартамента, докато 55-годишната му баба – Л.Т. отишла да пазарува. По случая е образувано досъдебно производство.", "date": "2018.06.11", "title": "5-годишно русначе падна от петия етаж, оцеля по чудо"}
{"url": "https://www.faktor.bg/bg/articles/obshtestvo/zakon-i-red/chsi-prodava-zala-universiada", "text": "Частен съдебен изпълнител е обявил за продан зала „Универсиада” в столицата, съобщи бТВ. Началната продажна цена, от която ще тръгне наддаването е 15,6 милиона лева. Офертите се събират до 12 юли. Това става ясно от обявление, което е публикувано в регистъра на публичните продажби. Имотът е със застроена площ 4 130 кв. м. и включва три зали, десет кабинета, радиокабина, осветителна кабина, три коментаторски кабини и четири съблекални. Залата е била приватизирана през 2008 г. като собственост на \"Велдер Билд\" ЕАД за 9,5 милиона лева. Фирмата има задължения към Корпоративна търговска банка (КТБ) за 8,5 млн. лева. Дружеството беше свързано с управлението на ФК „Ботев” (Пловдив) преди краха на Корпоративна банка. Сега за пазач на имота е определен доскорошният управител и настоящ треньор на баскетболния „Левски Лукойл” Константин (Тити) Папазов.", "date": "2018.06.11", "title": "ЧСИ продава зала \"Универсиада\""}
{"url": "https://www.faktor.bg/bg/articles/obshtestvo/zakon-i-red/advokat-zaplashi-s-pistolet-shofyor-na-avtobus", "text": "офьор на кола заплаши с пистолет водач на автобус на автомагистрала \"Тракия\". Това се е случило в неделя вечерта край Чирпан. Шофьорът на колата се изнервил, че попаднал в километрично задръстване заради ремонта на магистралата и няколко пъти се опитал да изпревари рейса. Автобусът не му направил път. Тогава колата минала през аварийната лента, настигнала рейса и мъжът насочил пистолет. Той вече е задържан. Оказа се, че е адвокат, съобщи Нова тв. В понеделник преди обед отново имаше напрежение в района на ремонта.", "date": "2018.06.11", "title": "Адвокат заплаши с пистолет шофьор на автобус"}
{"url": "https://www.faktor.bg/bg/articles/obshtestvo/zakon-i-red/piyani-romi-nahluha-v-uchilishten-dvor-napadnaha-rabotnitsi", "text": "Трима пияни роми са нападнали работници в СУ \"Св. св. Кирил и Методий\" в Угърчин, потвърдиха от областната дирекция на полицията в Ловеч. Знае се самоличността им и в момента се издирват. Нападателите са от Угърчин съответно на 23, 28 и 32 години. Инцидентът е станал около 13.00 часа. Нападателите са извадили нож и брадва срещу работниците, ремонтиращи външната ограда на училището, съобщи за БТА директорът на учебното заведение Олга Петрова. Те са се опитали да проникнат и в сградата на училището, като са счупили стъклопакета на една от вратите, но били удържани и в последствие избягали. Няма пострадали деца, въпреки че дворът и училището били пълни с ученици. Двама от работниците са с леки наранявания. От полицията в Ловеч съобщиха, че освен работниците в училището, ромите са нападнали и възрастен мъж в дома му, а след това и жена. От Центъра за спешна медицинска помощ в Ловеч информираха, че възрастните хора са и охлузни рани.", "date": "2018.06.11", "title": "Пияни роми нахлуха в училищен двор, нападнаха работници"}
{"url": "https://www.faktor.bg/bg/articles/karakachanov-mareshki-predlaga-da-nyamame-armiya", "text": "\"Твърдението на Веселин Марешки, че не трябва да купуваме ново въоражение за армията е несериозно, каквато е и искането му за моята оставка. \" Това заяви пред БНТ военният министър Красимир Каракачанов. \"Това, че Марешки е политик и зам. председател на Народното събрание не му пречи да говори глупости\", сви рамене Каракачанов.  \"Има една стара приказка, че който не храни своята армия, храни чужда\", допълни той, като обобщи, че в момента въоражението на бългаската армия не било руско, а направо \"съветско\".  По думите на министъра, вече имало българска фирми и компании, които са изявили желание да участват в процедурите за закупуване на ново въоражение.  Красимир Каракачанов разясни и въпроса с появилата се мълва, че турски самолети ще охраняват българското въздушно пространство. \"Няма такова нещо!\", категоричен бе министърът.  Той каза, че досега България е предлагала само на Италия да се включи в опазване на въздушното ни пространство, при конкретен повод.  \"С Турция нямаме такова предложение и не готвим такова. Става въпрос за сключване на съвсем друг тип споразумение. Ако, например, някой навлезе в нашето пространство и български изтребител тръгне да го преследва и навлезе заедно с нарушителя в турското въздушно пространство, Турция ще трябва да приеме нашия изтребител и да му помогне\", обясни военният министър. Той допълни, че такова споразумение България има с почти всичките си съседни страни.", "date": "2018.06.11", "title": "Каракачанов: Марешки предлага да нямаме армия!"}
{"url": "https://www.faktor.bg/bg/articles/robart-de-niro-izrigna-sreshtu-tramp-fuck-you", "text": "\"Мога да кажа само едно нещо, Fuck  Тръмп\", обяви бесен от сцената на наградите \"Тони\" легендарният актьор Робърт де Ниро, предаде сайтът \"Варайъти\", цитиран от КлубZ. Артистът представи музикалното изпълнение на Брус Спрингстийн. \"Повече не може да се примиряваме с Тръмп. Да го духа Тръмп\", повтори Де Ниро. Както и на другите наградни церемонии напоследък, участниците използваха възможността да отправят послания за толерантност или да коментират политиката на президента Тръмп. Този път Робърт де Ниро изправи публиката на крака, представяйки стария си приятел Брус Спрингстийн. С вдигнати юмруци уважаваният актьор напсува Тръмп в ефир без никакъв преамбюл. След това премина към подготвеното си изказване за Брус Сприйнгстийн. Изявлението му предизвика бурни овации от зрителите. Спрингстийн, който миналата година дебютира на нюйоркска театрална сцена, получи за шоуто си \"Спрингстийн на Бродуей\" специална награда, връчена от колегата му музикант Били Джоуел. Актрисата, танцьорка и певица Чита Ривера и композиторът Андрю Лойд-Уебър получиха наградите \"Тони\" за цялостни постижения.  \"Посещението на оркестъра\" доминира на театралните награди \"Тони\" като спечели 10 отличия, включително за най-добър мюзикъл, съобщиха световните информационни агенции.  \"Хари Потър и прокълнатото дете\" спечели шест награди, включително и за най-добра театрална пиеса и режисура на Джон Тифани. Пиесата спечели също наградите за сценарий, осветление, звуково оформление и оркестрация. \"Посещението на оркестъра\" измести за наградата \"Тони\" за най-добър мюзикъл утвърдени марки като \"Замръзналото кралство\", \"Гадни момичета\" и \"Спондж Боб Квадратни гащи\". Мюзикълът по израелския филм със същото име допадна на публиката и на журито за наградите \"Тони\" с темата си за толерантност. Той е за оркестър на египетската полиция, който трябва да свири на концерт в Израел, но попада в друг град. Гленда Джаксън и Андрю Гарфийлд получиха призовете за най-добри актьори в пиеса.  Наградите \"Тони\" - театралният еквивалент на филмовите Оскари, бяха раздадени за 72-ри път на церемония в \"Рейдио сити мюзик хол\" в Ню Йорк. Водещи на шоуто бяха Джош Гробан и Сара Барейлес.", "date": "2018.06.11", "title": "Робърт де Ниро изригна срещу Тръмп: Fuck You! (ВИДЕО)"}
{"url": "https://www.faktor.bg/bg/articles/mvr-pochina-prostrelyanata-mlada-zhena-ot-vratsa", "text": "Младата жена, която вчера се простреля във Враца е починала. Това бе официално потвърдено от пресцентъра на Областната дирекция на МВР. \"На 10.06.2018г., в 19.50ч. в РУ-Враца е получено съобщение, че в жилището си  в гр. Враца, ж.к.“Дъбника“, 25-годишна жена се е простреляла  с пистолет.  Жената е транспортирана  в  МБАЛ-Хр.Ботев Враца, където по-късно е починала. Образувано  е досъдебно производство”, съобщиха от МВР. Вчера се появиха противоречиви информации за състоянието ѝ, включително и че тя не е починала на място, и ще бъде откарана в София. Въпросното момиче е дъщеря на полицай и се е простреляло в главата със служебния пистолет на баща си. Според непотвърдени информации тя е сторила това пред очите му, заради което и основна версия е самоубийство. Следователи цяла нощ бяха отцепили периметъра около блока, в който стана стрелбата, събираха доказателства и разглеждат всички възможни версии.", "date": "2018.06.11", "title": "МВР: Почина простреляната млада жена от Враца"}
{"url": "https://www.faktor.bg/bg/articles/solomon-pasi-tramp-e-obseben-ot-kim", "text": "Президентът на САЩ Доналд Тръмп е обсебен от срещата със севернокорейския лидер Ким Чен - ун в Сингапур. Тази позиция заяви бившият министър на външните работи Соломон Паси в ефира на БНТ. Соломон Паси смята, че трябва да бъде поставен въпросът дали наистина Г-7 е Г-7 или е Г-6 плюс едно. \"В момента Канада и ЕС ще наложат реципрочно мита на САЩ. Те ще наложат такива в щати, които са гласували за Тръмп. Това е персонален удар срещу американския президент\", категоричен е Паси. По думите му Тръмп доста точно изпълнява предизборните обещания, които е дал на своите избиратели. Какво му е струвало, това ще разберем на следващите избори. Неговата първа задача е да бъде преизбран, акцентира бившият дипломат №1. \"Голямата картина не е особено радостна\", коментира Паси и добави, че лично той вижда скоро създаването на азиатско Г-7. \"За съжаление май Западън не го осъзнава това нещо много - много. Имаме един Запад, който се е втренчил в себе си и имаме едно обединение на всички останали, които не са от Запада\", посочи той, като акцентира, че спокойно може да се покани Канада за по-тясно сътрудничество с Европейския съюз. Той вижда дори перспективи за членство в еврозоната и в съюза. \"Китайски интерес ще има не само към АЕЦ \"Белене\", а към много неща в цял свят\", завърши коментара си на актуалните събития от света Соломон Паси.", "date": "2018.06.11", "title": "Соломон Паси: Тръмп е обсебен от Ким, дали пък Г-7 не е вече Г-6+1"}
{"url": "https://www.faktor.bg/bg/articles/novini/balgariya/ministar-radev-mvr-i-ggranichna-politsiya-ne-otgovaryat-za-ogradata-s-turtsiya", "text": "МВР и Гранична полиция нямат отношение към отстраняването на скъсвания и пропадане на оградата по границата с Турция. Това става ясно от отговор на вътрешния министър Валентин Радев на депутатски въпрос, цитиран от БГНЕС.  Министърът се аргументира с постановление на Министерски съвет, с което е възложено проектирането и изграждането на временно възпрепятстващо съоръжение (ВВС) и прилежащ път към него на българо-турската граница на областните управители на Област Хасково, Област Ямбол и Област Бургас, чиито територии граничат с Република Турция.  Областните управители са бенефициент на средствата, отпускани от Министерския съвет, необходими за проектирането и изграждането на въпросната ограда. Отчитайки това обстоятелство, контролът по осъществяване на споменатите дейности и евентуални причинени щети върху вече изградената инфраструктура вследствие на строителството следва да се осъществяват от областните управители, които са страна по сключените договори за изграждане на ВВС, добавя министърът.  Той допълва, че при изграждането на съоръжението и прилежащия към него път, след приключване на строително-монтажните работи по ВВС от изпълнителите по проектите са предприемани мерки за възстановяване на щетите, нанесени на инфраструктурата.  Така стои и въпросът с общинския път село Радовец - село Филипово - село Присадец в община Тополовград. След приключване на строително-монтажните работи са запълнени с чакъл и подравнени отделни участъци от същия път.  Съгласно Закона за пътищата управлението на общинските пътища се осъществява от кметовете на съответните общини, продължава обясненията си Радев. Това включва и организиране, възлагане, финансиране и контрол на дейностите, свързани непосредствено с проектирането, изграждането, управлението, ремонта и поддържането на пътищата.  С оглед на горното, кметът на община Тополовград, следва да планира рехабилитация на пътя, като потърси съдействие от Областния управител на Област Хасково, който се явява възложител на изграденото съоръжение и прилежащия път към него, уточнява Радев.", "date": "2018.06.11", "title": "Министър Радев: МВР и Гранична полиция не отговарят за оградата с Турция"}
{"url": "https://www.faktor.bg/bg/articles/novini/balgariya/zaharieva-da-otvorim-zadgranichnite-predstavitelstva-za-biznesa-za-da-varnem-chas-ot-balgarite-v-chuzhbina", "text": "„Истината е, че ще започна от борбата за хора. В Европа това е една от основните битки, докато в Африка тя е за ресурси“. Това каза вицепремиерът и министър на външните работи Екатерина Захариева на конференцията “Образование и труд - локални проблеми, глобални решения” в столичния хотел “Маринела”. Според нея Запада не трябва да се изолира и да гледа само в собствените си проблеми. „Затова ви поздравявам за мотото, защото трябва да се търсят глобални решения“, каза още Захариева. „Преди година –две бизнесът търсеше квалифицирана работна ръка, сега те търсят всякаква. Бизнесът е готов да обучи хората, само и само да наеме служители и работници“, каза още вицепремиерката. Според нея в борбата за привличане на таланти трябва де се включат и консулските ни служби, които имат неизползван потенциал. „Това, което направихме през последната година е да съкратим сроковете за визите“, каза Захариева и очерта посоката за бъдещето - съкращаване на процеса по издаването им. Сега визите за сезонна работа вече са от 90 дни до 9 месеца в рамките на календарната година. „По данни на бизнеса и мои проучвания издаването им отнема от 20 до 40 дни. Изключително дълги срокове, ако трябва да се наеме сезонен работник“, каза още Захариева. Тя посочи още, че през последните години около 1,5 -2 млн. българи са напуснали страната ни. „Без да обединим усилия с бизнеса, няма как да върнем част от тях у нас...Трябва да направим програма и план как да сме най-ефективни и да покажем позитивните примери за успели българи в България. Ние сме готови да отворим нашите задгранични представителства и да окажем съдействие на бизнеса, но се надявам това да го направим заедно“, каза още Захариева. Тя обясни, че получава много сигнали за забавени визи, но се работи по всички.", "date": "2018.06.11", "title": "Захариева: Да отворим задграничните представителства за бизнеса, за да върнем час от българите в чужбина"}
{"url": "https://www.faktor.bg/bg/articles/germanski-vanshen-ministar-ochakvam-trudno-no-pozitivni-pregovori-v-normandskata-chetvorka", "text": "Германският външен министър Хайко Маас заяви, че предстоящите преговори на външните министри от „Нормандската четворка“ в Берлин ще бъдат сложни, но резултатът от тях ще е позитивен, предава Rеgnum, цитиран от \"Фокус\". „Самият факт, че се срещаме след 16 месеца е успех“, заяви Маас. Той отбеляза, че осъществяване то на Минските споразумения се е забавило. От това страдат жителите на Донбас, които искат най-много мир. „Възобновяването на преговорния процес ще бъде трудно - интересите и позициите на Москва и Киев са далеч една от друга по много въпроси. Въпреки това преговарящите - Русия, Германия, Франция и Украйна - трябва да опитат всичко, за да установят трайно прекратяване на огъня, да премахнат тежките оръжия и да подобрят хуманитарното положение в Донбас. Освен това те трябва да обсъдят дейностите в района на мисията на ООН“ , убеден е Маас. Преговорите във формата „Нормандска четворка“ ще се проведат на 11 юни в Берлин. Според заместник-министъра на външните работи на Русия Григорий Карасин затворените теми няма да има - всички въпроси от дневния ред за уреждането на украинската криза са обект на дискусия", "date": "2018.06.11", "title": "Германски външен министър: Очаквам трудни, но позитивни преговори за Донбас"}
{"url": "https://www.faktor.bg/bg/articles/avstriya-otvrashta-na-erdogan-zatvaryaneto-na-dzhamii-e-samo-nachaloto", "text": "Австрийският вицеканцлер Хайнц-Кристиан Щрахе заяви, че решението за прогонване на имами и затварянето на седем джамии, както и за забраната на дейността на едно ислямско религиозно сдружение, е само началото, съобщи Танюг, цитирана от БТА. В интервю за виенския вестник \"Йостеррайх\" той каза, че трябва да продължи да се действа с всички сили против нарушаването на закона от страна на радикалния ислям. Сигурно съществуват още много организации и скрити културни сдружения, които нарушават закона за исляма и против които трябва да се действа последователно, заяви Щрахе. Той отхвърли критиките на Ердоган, че австрийското правителство е действало по време на Рамазана и непосредствено преди президентските избори в Турция, изтъквайки, че е трябвало да се действа още преди две години, но това не се е случило. Турският президент Реджеп Тайип Ердоган обяви, че Турция няма да гледа със скръстени ръце онова, което се случва в Австрия. На това ръководителят на парламентарната група на управляващата Партия на свободата Йохан Гуденус отговори, че Австрия със сигурност няма да позволи такова нещо. \"Изявленията на Ердоган показват как Турция желае да влияе на политиката на европейските страни. Австрия със сигурност няма да позволи това, а австрийското правителство със сигурност е отговорно за сигурността на нашата страна и прилагането на австрийските закони\", реагира Гуденус в декларация. Той отправи послание към ислямската общност в Австрия, че изпълнението на закона не е свързано с Рамазана или други празници, а решенията се взимат от независими институции. Австрийското правителство съобщи в петък, че ще изгони имами, за които е установено, че в противоречие със закона се финансират от чужбина, и ще затвори джамии, които разпространяват салафитска идеология.", "date": "2018.06.11", "title": "Австрия отвръща на Ердоган: Затварянето на джамии е само началото"}
{"url": "https://www.faktor.bg/bg/articles/anadolu-agency-binali-yaldaram-shte-se-sreshtne-s-balgarskiya-si-kolega-boyko-borisov-n", "text": "Македонските медии смятат, че разговорът Заев-Ципрас ще се проведе днес, като все още не е ясно дали Зоран Заев ще обяви становището на своето правителство по текста на споразумението с Гърция или ще поиска отсрочка от няколко дни, предава \"Мakedonias. gr\", цитиран от \"Фокус\". Гръцкото електронно издание се позовава на информация на македонската информационна агенция \"Макфакс\", според която през уикенда са били проведени консултации на ниво министър-председатели, при което е бил постигнат напредък. \"Мakedonias. gr\" съобщава, че правителството в Скопие е опровергало информациите за наличие на разногласия между премиера Заев и външния министър Димитров по повод споразумението с Гърция. Македонските издания публикуваха семейни снимки на Заев и Димитров в Струмица, с обяснението че \"двамата стоят на една линия\", като противовес на публикации, че е възможна оставката на външния министър заради провала на преговорите с Гърция.", "date": "2018.06.11", "title": "Македонските медии: Разговорът Заев-Ципрас ще се проведе днес"}
{"url": "https://www.faktor.bg/bg/articles/novini/svyat/kitayski-hakeri-svili-planove-za-sekretno-orazhie-ot-us-baza", "text": "Според източниците Китай е пoлyчил дocтъп дo пoдpoбнocти зa вoeннитe плaнoвe нa флoтa - зaeднo c дpyгa пoвepитeлнa инфopмaция зa вoeннитe тexнoлoгии, пишат от Тhе Wаѕhіngtоn Роѕt, цитирани от Kaldata. Heнaзoвaни aмepиĸaнcĸи пpeдcтaвитeли cъoбщиxa нa влиятeлния eжeднeвниĸ, чe xaĸepитe ca изтoчили 614 гигaбaйтa инфopмaция oт пoдизпълнитeля, ĸoйтo ocтaвa нeнaзoвaн. Инфopмaциятa oчeвиднo e билa cъxpaнявaнa нa нeзaщитeнa мpeжa. Cлyжитeлитe зaявиxa, чe paзcлeдвaнeтo нa пpoбивa e в xoд. Изглeждa oбaчe cтaвa въпpoc зa плaнoвe зa ceĸpeтнo opъжиe нa флoтa - пocлeднoтo нeщo, ĸoeтo тpябвa дa пoпaднe във вpaжecĸи pъцe. Aмepиĸaнcĸия флoт нe oтгoвopи вeднaгa нa иcĸaнe зa пoтвъpждeниe и ĸoмeнтap oт СNЕТ. B ĸoмeнтap ĸъм Wаѕhіngtоn Роѕt oбaчe гoвopитeл нa флoтa ĸaзвa, чe cъщecтвyвa пpoцec, пpи ĸoйтo тpeти cтpaни мoгaт дa yвeдoмят пpaвитeлcтвoтo, ĸoгaтo нapyшeниe мoжe дa e зaceгнaлo ĸoнтpoлиpaнa нeĸлacифициpaнa инфopмaция, нo чe би билo \"нeпoдxoдящo дa oбcъдим пoвeчe пoдpoбнocти\".", "date": "2018.06.11", "title": "Китайски хакери свили планове за секретно оръжие от US база?"}
{"url": "https://www.faktor.bg/bg/articles/kt-podkrepa-iska-desetokratno-uvelichavane-na-zaplashtaneto-za-noshten-trud", "text": "За ограничаване на нощния труд и десетократно увеличаване на заплащането му настояват от КТ „Подкрепа“, съобщи в Ловеч президентът на синдиката Димитър Манолов. Там той откри нов офис на „Подкрепа“, а преди това се състоя и конфедеративен съвет на синдиката.  В момента в България нощен труд системно полагат 400 хиляди души, а той е изключително вреден за здравето на хората, посочи Димитър Манолов.  „На годишната конференция на Международната организация по труда уведомихме целия свят, че в България нощният труд се заплаща по 12 евроцента на час – нещо, което е абсурд. От десет години не е променян размерът на това заплащане“.  Манолов допълни, че България е една от страните, в които се полага най-много нощен труд.  „Настояваме плащането да бъде в процент от минималната работна заплата. Десеторното увеличение на това заплащане би било справедливо и да се ограничи полагането на нощен труд в някакви граници“.  Въпросът за полагането на нощен труд ще бъде дискутиран и на международна конференция, която КТ „Подкрепа“ ще организира следващата седмица.", "date": "2018.06.11", "title": "КТ „Подкрепа\" иска десетократно увеличаване на заплащането за нощен труд"}
{"url": "https://www.faktor.bg/bg/articles/kim-chen-un-pokani-tramp-v-phenyan-1", "text": "Лидерът на Северна Корея Ким Чен Ун покани президента на САЩ Доналд Тръмп да продължат срещата на върха в Пхенян през юли. Това соъбщи вестник \"Чунан Илбо\" като се позова на свои източници.  Според изданието страните са поискали преговорите да продължат. Поканата в Пхенян се съдържа в писмо, което председателят на ЦК на Трудовата партия на КНДР Ким Йон Чхол е предал на Тръмп на 1 юни.  Медиите съобщават, че Ким Чен Ун е получил също покана - ако преговорите преминат успешно, третият кръг от срещата на върха да се проведе през септември във Вашингтон.", "date": "2018.06.11", "title": "Ким Чен Ун покани Тръмп в Пхенян"}
{"url": "https://www.faktor.bg/bg/articles/tramp-useshtal-valnenieto-vav-vazduha-predi-sreshtata-s-kim-chen-un", "text": ". Президентът на САЩ Доналд Тръмп заяви, че усеща „вълнението във въздуха“ в Сингапур, където се подготвя срещата му със севернокорейския лидер Ким Чен-ун, пише The Hill. „Страхотно е, че съм в Сингапур, вълнението е във въздуха“, заяви президента от профила си в социалната мрежа „Туитър“, кацайки в града-държава, където на 12 юни ще се проведе срещата му на високо равнище с Ким. По-рано президентът на САЩ заяви, че ще разбере за секунди в началото на преговорите, дали Ким Чен-ун е сериозен, поемайки ангажимента, че ще изостави ядреното оръжие.", "date": "2018.06.11", "title": "Доналд Тръмп усещал „вълнението във въздуха“  преди срещата с Ким Чен-ун"}
{"url": "https://www.faktor.bg/bg/articles/vremeto-dnes-shte-bade-predimno-slanchevo", "text": "Времето днес ще бъде предимно слънчево. След обяд над планинските райони в Западна България с временни увеличения на облачността. Там на отделни места ще превали и прегърми. Ще духа слаб, в Източна България до умерен вятър от изток-югоизток. Максималните температури ще са между 29° и 34°. Ще духа слаб до умерен вятър от изток-югоизток. Максимални температури на въздуха: 23°-26°. Температурата на морската вода е 21-25°. Вълнението на морето ще е 1-2 бала. Над планините ще преобладава слънчево време. След обяд на места в масивите от Западна България ще се развива купеста облачност и там на отделни места ще превали и прегърми. Ще духа слаб до умерен вятър от изток-югоизток. Максималната температура на височина 1200 метра ще е около 23°, на 2000 метра – около 15°.", "date": "2018.06.11", "title": "Времето днес ще бъде предимно слънчево"}
{"url": "https://www.faktor.bg/bg/articles/novini/balgariya/donchev-proektat-belene-e-vazmozhen-samo-na-pazaren-printsip-i-bez-darzhavna-garantsiya", "text": "Светлана не е политик и в поста си във Фейсбук е изрази своя гражданска позиция, което е нейно право. Второ, есенцията на коментара й за моркова и тояга е следната – трябва да се спазват правилата. Има ли спор, че всички български граждани трябва да спазват едни и същи норми и правила, риторично попита вицепремиерът Томислав Дончев, който коментира в студиото на Би Ти Ви актуални теми от последните седмици. Той изтъкна, че има нужда проблемът да бъде поставен на масата – повече мерки за интеграция на българските роми, както и да се спазват едни и същи правила от всички граждани без разлика на етнически и религиозен произход. Дончев изтъкна, че проблемът с интеграция на ромите е сложен и трябва да бъде постоянно във фокуса на вниманието. Работи се с тази общност по много програми – програми образователни, за подобряване на условията на труд, но предвид това, че в тях не се залага само  на етническия принцип, е трудно да се каже колко средства са вложени в интеграцията на ромите. Томислов Дончев обясни, че в момента пише отговор на Българския Хелзинкски Комитет, който отправи призив към него, ако не се разграничи от позицията на съпругата си, да подаде оставка.  Има нещо, което ме притеснява в подхода на БХК, който ми поиска оставката заради поста на Светлана. Допускането на колективна отговорност, на база семейна принадлежност, на етнически произход, е голяма грешка. Това е характерно не за демокрациите, а за комунизма, фашизма, за други режими, лаконично коментира Дончев. Вицепремиерът коментира и бъдещето на проекта „Белене“. Проектът „Белене“ може да бъде възможен. Позицията на правителството е ясна – рестарт, без държавна гаранция, без договори за изкупуване на тока. Ще се търси инвеститор, който ако е убеден, че потенциалът на региона ще му позволи да продава ток на цени, които са изгодни за него, проектът ще се случи. Това означава, че държавата не трябва да вкара повече пари, а участието й ще е до оборудването, което притежава. Държавата ще притежава дял, на базата на това за колко ще е оценено оборудването и какво ще струва цялата централа. Но не съм сеизмолог, за да коментирам дали е сеизмична площадката на Белене. Няма единна позиция и сред специалистите, посочи Дончев.  Що се отнася до акцията Пелов, той смята, че е повече от очевидно, че МВР не е постигнало успех. Кой какво е свършил и какво не – ще стане ясно, след като бъде направен анализа. Според Дончен обаче са били положени неимоверни усилия. И ако трябва да говорим за оставки – то ако има конкретно лице в системата, което не си е свършил работа, трябва да понесе съответната отговорност, смята вицепремиерът.", "date": "2018.06.11", "title": "Дончев: Проектът „Белене“ е възможен само на пазарен принцип и без държавна гаранция"}
{"url": "https://www.faktor.bg/bg/articles/sledovatel-za-begletsa-kolev", "text": "\"Нищо няма да го спре да убие някой. Способен е на всичко, за да защити живота си. Най-вероятно ще направи това, което направи и другият избягал - да лиши от живот някого. За тях това е най-лесното, те са хора убийци\". Това заяви по Нова ТВ бившият следовател Андрей Цветанов за избягалия от Софийския затвор Радослав Колев. Същият все още се издирва, след като съучастникът му Владимир Пелов беше убит. \"Бягат двама и убиват човек. Не работим добре и вината не е само на МВР, а и на прокуратура и следствие\", заяви още Цветанов. По думите му е задължително Колев да е сменил външния си вид, така както Пелов си бил пуснал брада, което разследващите обявиха като една от причините да не могат да го заловят. Що се отнася до престрелката, при която той беше убит, а след това на мястото бяха открити 3 оръжия, бившият следовател коментира, че може да са били и трима души на мястото, но ДНК експертизата ще го установява.", "date": "2018.06.11", "title": "Следовател за беглеца Колев: Способен е да уби, за да защити живота си"}
{"url": "https://www.faktor.bg/bg/articles/putin-zaplashva-ako-kiev-izpolzva-mondial-2018-za-voenni-deystviya-postavya-pod-zaplaha-darzhavnostta-na-ukrayna", "text": "Броени дни преди началото на Световното първенство по футбол, в Русия и Украйна са притеснени за ситуацията в Донбас и възможността за ескалиране на напрежението, отбелязват от редакцията на швейцарския вестник Die Neue Zuercher Zeitung. Както в Москва, така и в Киев се опасяват от възможни военни действия в сянката на голямото спортно събитие. В тази връзка държавният глава на Руската федерация Владимир Путин отправи недвусмислено предупреждение: ако правителството в Киев реши да използва Мондиал 2018 за военни действия срещу контролираните от сепаратистите Донецк и Луганск, поставя под заплаха държавността на Украйна.  Москва може и да подозира Киев в планирането на конкретни ходове, но и украинците имат същите опасения. Едва ли някой от тях е забравил как веднага след Олимпийските игри в Сочи Русия започна операция за присъединяване на Кримския полуостров към територията си.  И двата сценария създават достатъчно предпоставки за притеснения в Москва и в Киев. Междувременно в късните часове на понеделник министрите на външните работи на „нормандската четворка“ (Франция, Германия, Русия и Украйна) ще се съберат в Берлин за обсъждане на ситуацията в източната част на Украйна. Срещата е първата по рода си след повече от 16 месеца прекъсване на заседанията на формата. Организирането й от ФРГ изглежда е в точния момент, уверени са в редакцията.", "date": "2018.06.11", "title": "Путин заплашва: Ако Киев използва Мондиал 2018 за военни действия, поставя под заплаха държавността на Украйна"}
{"url": "https://www.faktor.bg/bg/articles/kuzov-se-pripozna-kato-nelsan-mandela", "text": "Най-важното е да се устояват демократичните принципи на България и правовата държава. Аз съм приел тази роля да бъда жертва на съдебната система и считам, че ще продължа да се боря, както са се борили дори хора, като Нелсън Мандела и т.н.\". Това заяви в студиото на \"България он Еър\" бившият депутат на \"Атака\" Владимир Кузов. Името му отново се завъртя в публичното пространство, след като стана известно, че Кузов е станал редовен член на ДПС. Лидерът на движението Мустафа Карадайъ обясни, че издадената членска книжка на Кузов е невалидна. Не закъсня и реакцията - бившият депутат, който има условна присъда за педофилия, бе принуден да напусна политическата формация. Бившият член на \"Атака\" коментира решението си да опита да се присъедини към ДПС и каза, че когато човек е пострадал политически, една партия, която се грижи за правата и свободите, би могла да окаже подкрепа. Кузов заяви още, че не се е върнал в активната политика, защото не е народен представител, но иска да се бори за интересите на определен кръг от обществото. Кузов подчерта също, че отиването му в ДПС е продиктувано от това, че това е либерална партия, където е отишъл със своята присъда, която определя за \"политическа\". \"Една политическа присъда се характеризира с няколко белега. Нямаш никакви доказателства, имаш неопределено време, неопределено място, неопределени свидетели\", заяви Кузов. Владимир Кузов обясни също така в студиото, че е получил членска карта, която е издадена съобразно устава на ДПС и подчерта, че са длъжни да му изпратят протокол с мотивите, с които го освобождават.", "date": "2018.06.11", "title": "Кузов се припозна в Нелсън Мандела: Ще се боря за демокрация и правова държава"}
{"url": "https://www.faktor.bg/bg/articles/hristo-smolenov-mondial-2018-e-zaplashen-ot-mnozhestvo-strani", "text": "Мондиал 2018 е заплашен от множество страни, включително и от тлеещи регионални конфликти. Това каза в сутрешният блок „Добро утро, България“ на Радио „Фокус“ експертът по антитероризъм Христо Смоленов. По думите му гарантирането на сигурността от руските служби ще бъде изключително трудно задача, като заплахите идват освен от групировката „Ислямска държава“, която за пръв път си позволява открито заплашване на толкова голямо събитие, но и по линия на чеченския конфликт и много други поводи за напрежение по света и в региона.  „В сегашната ситуация в Русия нещата ще бъдат още по-трудни, защото има отприщване на духа на старата Студена война, която си служеше с тероризма като със средство за управление, провокация и саботажи. Тогава това беше в реда на нещата, колкото и глупаво и перверзно да изглежда от днешна дата. Затова аз съм един от хората, които с презрение се отнасят към идеолозите на новата Студена война. Но тези идеолози имат огромни ресурси. Не само парични, а и ресурс на влияние посредством различни тайни структури“, посочи той. Само пропуска да отбележи, че тези хора стоят в Москва, а не другаде , както се опитва да внуши.  Христо Смоленов каза още, че Ислямска държава е териториално разбита, но това е освободило множество радикали. Той спомена, че срещата в Сингапур между лидерите на САЩ и Северна Корея също може да бъде обект на терористична атака, затова пожела успех, както да руските Специални сили в предотвратяването на провокации по време на световното първенство, така и на американските по време на срещата САЩ-Северна Корея в Сингапур.", "date": "2018.06.11", "title": "Христо Смоленов: Мондиал 2018 е заплашен от множество страни"}
{"url": "https://www.faktor.bg/bg/articles/dashterya-na-politsay-se-prostrelya-v-glavata-s-pistoleta-na-bashta-si", "text": "Лекарите в \"Пирогов\" се борят за живота на 25-годишна жена от Враца, която снощи се е простреляла в главата със служебното оръжие на своя баща, който е полицай, съобщиха местни медии. Сигналът за опита за самоубийство, който е извършен в блок 135 във врачанския жк \"Дъбника\", е подаден снощи около 20 часа. 25-годишната дъщеря на полицая от РПУ-Бяла Слатина е взела служебния му пистолет и пред очите му се е простреляла в главата. Тя веднага е транспортирана в МБАЛ-Враца, където лекарите са успели да стабилизират състоянието й. То обаче е крайно тежко, поради което е взето решение младата жена да бъде транспортирана с линейка до \"Пирогов\". Към момента няма информация за причините, накарали 25-годишната врачанка да посегне на живота си. На място е извършен оглед, а и тепърва разследващите ще установяват как тя е успяла да вземе служебното оръжие на баща си.", "date": "2018.06.11", "title": "Враца изтръпна: Дъщеря на полицай се простреля в главата с пистолета на баща си"}
{"url": "https://www.faktor.bg/bg/articles/novini/balgariya/lyavo-izdanie-atakuva-ninova-predlozhila-e-partiyata-na-tepsiya-na-amerikanskiya-poslanik-bsp-eood-li-e", "text": "Лявото интернет издание „Поглед инфо” атакува лидера на БСП Корнелия Нинова, че не спазва и грубо нарушава дипломатическия, политическия и морален протокол. Повод за критиките стана проведената в края на миналата седмица неочаквана среща между червения лидер и американския посланик Ерик Рубин. От пресцентърът на БСП показаха само една снимка с две изречения, че Корнелия Нинова се е срещнала с дипломата на \"Позитано\" 20 по негово желание. Лаконичният текст гласи: \"Двамата обсъдиха актуалните събития и развитието на двустранните отношения между България и САЩ\". „Дали това е истина или не - вероятно може да каже единствено някоя врачка!? Въпреки това обаче, нещо в мизансцена на снимката ме накара да се запитам дали от \"Позитано\"-20 ни съобщават всичко!? Защото в пратеното съобщение има един очевиден гаф. Той така се набива на очи, че трябва известно време да бъде осъзнат. Нинова е сама на срещата! До нея има само преводач. А това е грубо нарушение на всички политически правила и протоколи, по които функционират партиите и държавните структури. Защото на среща от такъв вид до нея задължително трябва да има поне още един представител на ръководството на партията”, пита главният редактор на „Поглед инфо” Румен Петков. Той посочва, че Рубин е с преводач, но и с още един представител на посолството до него. „Нинова обаче, се държи като едноличен собственик на партията, като основен акционер на левицата и напълно е игнорирала политическия протокол! В очите на американския дипломат това е изглеждало така - \"договаряме се с Нинова и партията ми е в кърпа вързана\". Защото случката е демонстрация на тотален лидерски монопол и на шокиращо несъобразяване с етикета и правилата. И сега, дори и да искаме, няма как да знаем Нинова какви ангажименти е поела към Рубин, какво са обсъждали точно и в каква схема е била набутана БСП!? Можем обаче да предположим друго - узурпирайки напълно тази среща, Нинова е била в състояние да предложи левицата на тепсия на американския посланик, без да има кой да я спре, кой да я контролира, кой да я предупреди. БСП ЕООД! И се опасявам, че като едно нищо сме били пуснати на геополитическата борса, без някой да ни пита, без някой да се съобрази, без някой да е наясно с нашите цели и амбиции. Начело имаме дама, която иска да стане премиер и е готова да сключи дори сделка с дявола, за да осъществи този си план. Ето защо не са й били необходими свидетели на срещата с американеца. Тя не иска да дели власт! Ние днес сме сведени до една свръхамбиция, която е готова да гази правила, смисъл и политически здрав разум, за да начеше егото си. Ето колко подтискаща е ситуацията!!!”, констатират от „Поглед инфо”.", "date": "2018.06.11", "title": "Ляво издание атакува Нинова: Предложила е партията на тепсия на американския посланик, БСП ЕООД ли е?"}
