{"url": "https://www.faktor.bg/bg/articles/novini/balgariya/pes-ulichi-ninova-v-lazha-falshiva-novina-e-che-ima-ultimatum-kam-bsp-za-istanbulskata-konventsiya", "text": "Партията на европейските социалисти е предупредила, че може да замрази членството на БСП, ако левицата не подкрепи Истанбулската конвенция и за това бил оказван натиск на лидера на социалистите Корнелия Нинова. Това са обсъждали на днешния пленум социалистите.   От ПЕС обявиха за фалшива новина информацията да са пращали делегация в София и да са поставяли ултиматуми, предаде Би Ти Ви. Пленумът на БСП обаче подкрепи Нинова в позицията й срещу Истанбулската конвенция.  Това потвърдиха членове на ръководството на партията, присъствали на пленума на левицата. Те очакват мнението на българските социалисти да бъде уважено и да не се стигне до замразяване на членството на БСП в европейската организация на социалистите.  Българските социалисти са информирали своите партньори от Европа за всички законодателни инициативи по темата „Насилие над жени”.", "date": "2018.06.10", "title": "ПЕС уличи Нинова в лъжа: Фалшива новина е, че има ултиматум към БСП за Истанбулската конвенция"}
{"url": "https://www.faktor.bg/bg/articles/ruska-propaganda-sasht-i-evropa-prokarvat-ideyata-za-silova-operatsiya-v-donbas", "text": "Европейските и американските партньори на Русия прокарват идеята за силова операция за „налагане на мир“ в Донбас чрез международна военногражданска администрация. Това се казва в разпространен коментар от Министерството на външните работи на Руската федерация в навечерието на срещата в Берлин на първите дипломати на страните от „нормандската четворка“ – Германия, Франция, Украйна и Русия, предава EA Daily, цитиран от \"Фокус\". Основна тема на дискусиите в германската столица ще стане „комплекс от мерки по изпълнението на Минските споразумения“ от 12 февруари 2015 г., а също договореностите, достигнати в хода на срещите на ниво „нормандски формат“ – от 2 октомври 2015 г. в Париж и от 19 октомври 2016 г. в Берлин. Участниците ще обсъдят ситуацията в зоната на конфликта и изпълнението на поетите военни, икономически, социални и хуманитарни задължения.  „Събитията от последно време показват, че киевските власти нямат намерение да изпълняват Минските задължения, грубо извъртат логиката и последователността им, изкуствено свързвайки готовността си да напреднат по политически път с пълната военна капитулация на Донбас, контрола на границата с Русия“, констатират във външнополитическото ведомство в Москва, същевременно подчертавайки, че ситуацията в Източна Украйна се изостря.  „Що се отнася до присъствието на ООН в Донбас, както е известно, през септември 2017 г. Русия внесе в Съвета за сигурност на ООН съответната резолюция. Въпреки това до този момент не сме получили писмен отговор на този документ. Вместо това нашите европейски и американски партньори прокарват идеята за силова операция за „налагане на мир“, установен в региона до провеждане на местни избори, чрез международна военногражданска администрация. Подобни предложения, в разрез с Минските споразумения, са отхвърлени от Донецк и Луганск. Всички форми на международна помощ за решаване на вътрешната украинска криза, включително от ООН, трябва да се основават на съгласието на самите страни в конфликта - Киев и Донбас\", подчертават от руското министерството на външните работи. На 11 юни първият дипломат на Москва Сергей Лавров ще участва в среща на външните министри от „нормандския формат“, която ще се състои в Берлин по инициатива на ръководителя на германската дипломация Хайко Маас.", "date": "2018.06.10", "title": "Руска пропаганда: САЩ и Европа прокарват идеята за силова операция в Донбас"}
{"url": "https://www.faktor.bg/bg/articles/novini/svyat/germanskiyat-vanshen-ministar-predlaga-63-merki-v-politikata-za-ubezhishtata", "text": "Федералният министър на вътрешните работи на Германия Хорст Зеехофер (ХСС) потвърди подготовката на широкообхватна реформа на политиката в областта на предоставяне на убежище, съобщава националният ежедневник \"Die Frankfurter Allgemeine Zeitung\", цитиран от \"Фокус\".   \"Все още нямаме правилен набор от правила за бъдещето. Затова в моя генерален план предлагам 63 мерки за реформа в политиката\", обяви Зеехофер пред местните медии, като поясни, че официалното представяне на плана му ще се състои във вторник, 12 юни. Същевременно последните социологически проучвания показаха, че мнозинството германци подкрепят предложението на Александер Добринд (ХСС) за отказ за предоставяне на убежище на границата, ако кандидатите за закрила идват от сигурни трети страни.", "date": "2018.06.10", "title": "Германският външен министър предлага 63 мерки в политиката за убежищата"}
{"url": "https://www.faktor.bg/bg/articles/novini/balgariya/botyo-botev-ne-e-izklyucheno-treti-chovek-da-e-zamesen-v-ubiystvoto-na-pelov", "text": "Версията на семейството, в което се е криел Пелов, е несъстоятелна. Нелогично е да отидеш при хора, на които нямаш доверие и да ги заплашват. Така коментира историята с двамата избягали затворници топ полицаят и експерт Ботьо Ботев в студиото на Би Ти Ви.  Той попита риторично как  конкретно са се насочили да отидат на този адрес.  Факт е, че това е домът на негов стар приятел, с когото имат обща престъпна дейност. Този човек се самоубива в затвора. Тоест, има изградено доверие, което е установено в годините. Тук има съществена връзка с хората, при които се е укривал Пелов, обясни тезата си Ботев. По думите му ситуацията е сложна, но счита, че основната грешка в организацията – неоценка на личността на Пелов, неговите нрави, интелект и психология, които е трябвало прецизно да се изяснят. Не е осъществен контрол в района на Ботевград над най-близките му хора и това е най-сериозният пропуск, според Ботев.  Той не счита, че промяната на личността може да скрие съществени неща от характеровите особености и физиономия на един човек и в този смисъл подобни оправдания звучат несериозно. На въпрос на водещия дали МВР ще хване другия беглец, Ботьо Ботев обясни, че би трябвало да се направи една преоценка по отношение на дейността на затворниците от бягството, поведението и действията им. Може да го хванат, ако не се е случило нещо друго с него – примерно, от бягството до момента е бил с Пелов, кое обаче е наложило да се разделят – може да е бил в тежест на Пелов. Освен това целият случай с убийството на Пелов изглежда като на екшън – двама души да се стрелят едновременно. Съществува теза – не съществува ли и трети човек. Това може да се установи само експертно. Прави ми впечатление, че при огледа – там на това място има хора, които нямат работа. Там има работа следователят, имат работа единствено експертите, категоричен бе той.", "date": "2018.06.10", "title": "Ботьо Ботев: Не е изключено трети човек да е замесен в убийството на Пелов"}
{"url": "https://www.faktor.bg/bg/articles/novini/balgariya/mikov-tova-za-koeto-be-izbrana-ninova-ne-se-sluchva", "text": "„За съжаление резултатите от местните избори показват, че тенденциите продължават. Не мога да кажа, че само тя е причината, но това, за което тя бе избрана, не се случва” Това обяви Михаил Миков от БСП в ефира на Канал 3. Така той коментира случващото се в партията и успехите на Корнелия Нинова, които бяха обявени по-рано днес от колегите ѝ след днешния пленум. „Успехът в Макреш го направиха местните хора. Всеки може да си припише успех за президента. Но факт е, че Нинова направи това предложение за него”, допълни Миков. И се върна към критиките към соцлидерката, като се съгласи с думите на Георги Гергов, че има апатия в редиците на партията. „Има апатия. На много места хората не намират причината, заради която да тръгнат. Не е достатъчно само да се караш с ГЕРБ, да викаш на висок глас. Това няма да накара младите и старите хора да тръгнат. Високият тон и караниците няма да помогнат на БСП”, категоричен бе бившият председател на левицата. „БСП отстъпи от още една лява позиция – парите за въоръжение. Тя гласеше, че БСП не подкрепя 2-процентното увеличение от БВП преди да се намерят ресурси за другите важни теми. Тук не става въпрос за Нинова, а за политиката”, допълни Миков. „С тези 3,3 милиарда за въоръжение какво казваме на избирателите. Не, че няма нужда от модернизация, но защо не правим нищо за демографската катастрофа. Кой ще кара тези танкове. Няма кой да отиде войник. И най-модерната техника да докараш, за какво ти е като няма кой да ги кара. Разбирам, че покрай дрънкането около Русия, някой иска да продаде една модерна техника. Австрия, Словения, Словакия имат разходи за отбрана по-малко от 2 процента. При положение, че ръстът ни е 3,5-4 процента, къде си тръгнал да купуваш модерни машини. Това не е лява политика”, каза още Михаил Миков.", "date": "2018.06.10", "title": "Миков многозначително: Това, за което бе избрана Нинова, не се случва"}
{"url": "https://www.faktor.bg/bg/articles/novini/svyat/sasht-dzhastin-tryudo-ni-zabi-nozh-v-garba", "text": "Министър-председателят на Канада Джъстин Трюдо ни „заби нож в гърба“ по време на срещата на лидерите на държавите от Г7. Това заяви икономическият съветник на Белия дом Лари Кудлоу, цитиран от AFP. „Той действително ни заби нож в гърба. Той направи много лоша услуга на цялата Г7“, заяви Кудлоу по адрес на Трюдо и добави, че именно той носел отговорността за провала на срещата на високо равнище на Г-7. \"Той даде пресконференция и каза, че САЩ се държат оскърбително\", каза Кудлоу в ефира на Си Ен Ен, цитиран от АФП. Президентът на САЩ, който не подкрепи заключителното споразумение на Г-7, реагирал по този начин, \"за да не покаже слабост\" преди срещата си със севернокорейския лидер Ким Чен-ун, допълни Кудлоу.", "date": "2018.06.10", "title": "САЩ: Джъстин Трюдо ни заби нож в гърба"}
{"url": "https://www.faktor.bg/bg/articles/novini/svyat/s-202-km-zhiva-veriga-baskite-poiskaha-referendum-za-nezavisimost", "text": "Десетки хиляди хора от автономната област Страната на баските в Испания образуваха жива верига, дълга близо 202 км, за да призоват да им бъде дадено право да организират референдум за независимост, предаде Ройтерс, цитирана от БТА. В испанската конституция, която от 1978 г. след края на диктатурата на Франсиско Франко, е записано, че страната е неделима. Миналогодишният опит на Каталуния да организира референдум за отделяне беше посрещнат със сурови правни действия. На 1 юни бившият премиер от Народната партия Мариано Рахой, който беше критикуван за подхода си към каталунската криза, беше свален с вот на недоверие и постът му зае лидерът на Испанската социалистическа партия Педро Санчес. Санчес призова за нови преговори с каталунското ръководство. Макар повечето хора в Страната на баските, в която има високо равнище на самоопределение и която подобно на Каталуния си има свой език и култура, да не подкрепят отделянето от Испания, мнозина смятат, че населението трябва да получи право на референдум. Протестът с живата верига беше организиран от баската организация \"Гуре еску даго\" (\"В наши ръце\") и стигна от Сан Себастиан до баския парламент във Витория. Испанските власти поддържат становището си, което беше подкрепено и от конституционния съд, че всякакви референдуми за независимост на региони са незаконни. Референдумът на 1 октомври за отделяне на Каталуния от Испания и последвалата едностранно обявена от регионалното каталунско правителство независимост подтикнаха Мадрид да поеме контрола над областта и да арестува държавните служители, свързани с гласуването.", "date": "2018.06.10", "title": "С 202 км жива верига баските поискаха референдум за независимост"}
{"url": "https://www.faktor.bg/bg/articles/novini/svyat/pak-gaf-i-pak-tramp-a-mozhe-i-da-e-za-dobro", "text": "Понякога е по-добре да не се напъваш да прикриеш нещо, което така или иначе не може да се скрие. Тъкмо това направи Доналд Тръмп, когато в последна минута, пътувайки за Сингапур, оттегли одобрението си за съвместното комюнике на страните от Г-7. Доналд Тръмп е майстор на подобни ходове. Не за пръв път той се оттегля по подобен начин от международни споразумения. В сравнение с иранското атомно споразумение, преките последици от сегашния му отказ наистина са значително по-малки, тъй като документът от Квебек няма задължителен характер, нито път е особено обхватен. Символичните щети от тази му постъпка обаче несъмнено са огромни. Това е първият път, когато страните от Г-7 не успяват да се обединят около съвместно комюнике. А може пък и да е за добро. Защото фундаменталните различия повече просто не могат да бъдат прикривани. Изявата на Тръмп в Квебек за пореден път показа какво мисли той за най-близките съюзници на САЩ и за световния ред, установен в света след Втората световна война: тези неща явно са му абсолютно безразлични. Нещо повече: Той активно руши и подкопава основите на този ред. В комюникето беше предвидено да си изрази позиция в защита на „свободната, честна и взаимноизгодна търговия\" и срещу протекционизма. Това обаче щеше да е пълна лъжа. Усърдният протекционист Тръмп ясно показа в Квебек, че няма никакво намерение да се отказва от досегашната си политическа линия на \"America First\", която внася огромен разкол между европейците и САЩ. Всеки, който е очаквал нещо по-различно, явно има склонност да приема желаното за реално. Презрителното отношение на Тръмп към Г-7 просто нямаше как да остане прикрито. За него срещата в Квебек явно е била досадно задължение, което трябва да изтърпи, преди да се захване с важната си миротворческа мисия в Сингапур. Надменността, която Тръмп излъчваше по време на цялата среща в Канада, трудно би могла да бъде надмината. Президентът пристигна късно и си тръгна по-рано от всички, но не пропусна да произнесе една от типичните за него тиради пред журналистите: накара се на медиите, заплаши съюзниците си с окончателно спиране на търговските отношения, ако не се откажат от твърдата си позиция в спора за митата, самопохвали се за укрепването на американската икономика, атакува предшественика си Барак Обама. А накрая и заяви, че Русия трябва отново да бъде поканена за участие в Г-7, с което застана открито срещу всички останали държавни и правителствени ръководители, (с изключение на италианските) които вече бяха отхвърлили подобна възможност. Словоблудствата и игричките на Тръмп не са нещо ново. В Квебек той просто за пореден път показа типичното си поведение на тиранина от Белия дом. Явно е време да свикнем с мисълта, че отношенията между Тръмп и неговите съюзници в Европа няма да се подобрят. Американският президент действително е убеден, че „в продължение на десетилетия САЩ са били само използвани\", което повече нямало да бъде допускано. А партньорите на САЩ Тръмп неслучайно нарече „така наречените съюзници\". Останалите шест държавни и правителствени ръководители в крайна сметка не успяха да откажат Тръмп от неговия протекционистки уклон, нито от замислените от него наказателни мита. Толкова по-важно беше те да защитят позицията си пред него, макар че това не решава основните проблеми. За европейците обаче е важно поне да направят опит да защитят базиращия се на правила международен ред в света – дотогава, докато Вашингтон, дай боже, се вразуми. Това може и да изисква повече време, но не непременно. Тръмп ще получи квитанцията за досегашната си политика още през тази есен, когато американците ще трябва да гласуват на междинните избори. Ако републиканците тогава загубят мнозинството си в едната или дори двете камари на парламента, един новоизбран Конгрес би могъл, ако не да спре, то поне да затрудни опасната протекционистка политика на Тръмп.", "date": "2018.06.10", "title": "Пак гаф, и пак Тръмп...а може и да е за добро"}
{"url": "https://www.faktor.bg/bg/articles/borisov-prie-pokana-na-yaldaram-za-uchastie-v-otkrivaneto-na-gazoprovoda-tanap", "text": "Министър-председателят Бойко Борисов ще посети Турция на 12 юни, съобщиха от правителствената пресслужба на Турция. Посещението на Борисов е по покана на турския му колега Бинали Йълдъръм. Програмата предвижда Борисов и придружаващите го лица да пристигнат на 12 юни в 08.15 часа на летището \"Аднан Мендерес\" в Измир. Двамата премиери ще разговарят в офиса на Йълдъръм в град Измир. Гостът ще се включи в програмите, в които ще участва Йълдъръм, допълниха от преслужбата. Миналата седмица Йълдъръм в телефонен разговор с Борисов специално го бе поканил да присъства на официалната церемония по откриването на Трансанадолския газопровод /ТАНАП/, която ще се състои на 12 юни в град Ескишехир. Двамата премиери тогава се договориха и да проведат среща, на която да обсъдят въпроси от двустранен характер, предаде БТА. По Трансанадолския газопровод /ТАНАП/ ще се доставя газ на Турция от Азербайджан. За церемонията по откриването, която ще се състои в присъствието на Ердоган и на азербайджанския президент Илхам Алиев, са поканени държавни глави, премиери, политици от различни страни.", "date": "2018.06.10", "title": "Борисов прие покана на Йълдъръм за откриването на газопровода \"Танап\""}
{"url": "https://www.faktor.bg/bg/articles/novini/svyat/i-tramp-pristigna-v-singapur-za-istoricheskata-sreshta-sas-severnokoreyskiya-lider", "text": "Президентът на САЩ Доналд Тръмп пристигна днес в Сингапур за историческата си среща със севернокорейския лидер Ким Чен-ун във вторник, предадоха световните агенции и БТА. Самолетът на Тръмп \"Еър форс уан\" кацна във военновъздушната база \"Пая Лебар\" в 20.21 ч. (15.21 ч. българско време). Президентът на САЩ пристигна в Сингапур от Канада, където вчера си тръгна предсрочно от срещата на върха на Г-7. По пътя той оттегли страната си от заключителната декларация на форума. Тръмп пристигна в Сингапур няколко часа след Ким. Севернокорейският лидер вече се срещна със сингапурския премиер Ли Сян Лун, който утре ще приеме и президента на САЩ. Тръмп бе посрещнат на пистата от сингапурския министър на външните работи Вивиан Балакришнан. Той отпътува с ескорт към хотел \"Шангри Ла\" в центъра на Сингапур, където бе настанен. Хотелът на Тръмп се намира на около 500 метра от този, където отседна Ким Чен-ун - \"Сейнт Реджис\". Предвидено е президентът на САЩ и севернокорейският лидер да се срещнат в хотел \"Капела\" на остров Сентоса. По-рано Белият дом съобщи, че разговорите между двамата ще започнат в 9 ч. (4 ч. българско време) във вторник. Това ще е историческа първа среща между действащ президент на САЩ и севернокорейски лидер. Преговорите ще се съсредоточат върху закриването на ядрената програма на Северна Корея в замяна на смекчаване на дипломатическите и икономическите санкции срещу затворената комунистическа страна, посочва ДПА. Агенцията отбелязва, че обаче остава неясно как може да изглежда евентуалното споразумение, тъй като е малко вероятно Пхенян да се откаже от програмата си за балистични ракети по начина, очакван от Вашингтон.", "date": "2018.06.10", "title": "И Тръмп пристигна в Сингапур за историческата среща със севернокорейския лидер"}
{"url": "https://www.faktor.bg/bg/articles/obshtestvo/ulitsata/skandalno-spipaha-drogiran-shofyor-predi-da-potegli-s-detsa-na-ekskurziya", "text": "Задържаха пиян и дрогиран шофьор на автобус във Варна, преди да потегли на екскурзия с деца, съобщава БГНЕС. От МВР съобщават, че около 8:30 часа, при извършване на задължителна полицейска проверка на автобус, собственост на частна фирма, потеглящ за ученическа екскурзия, е установено, че 41-годишният водач от Варна е употребил алкохол с концентрация 1,27 промила. При направените допълнителни тестове, е констатирано, че освен алкохол мъжът е употребил и наркотични вещества. Водачът на автобуса е задържан за 24 часа. По случая е образувано досъдебно производство.", "date": "2018.06.10", "title": "Скандално: Спипаха дрогиран шофьор, преди да потегли с деца на екскурзия"}
{"url": "https://www.faktor.bg/bg/articles/obshtestvo/ulitsata/momchentse-izchezna-vav-vodite-na-struma", "text": "Акция по поречието на Струма започна в събота вечер, след като във водите на реката изчезна дете. На място бяха екипи на полицията, пожарната, БЧК, както и водолази, съобщава Нова ТВ. Детето е на 10 години и от ловешкото село Микрево. Влязло във водата заедно с двама свои приятели деца, но излезли само те. Действията на спасителите не дадоха резултат до късно през нощта в неделя и издирването беше подновено в ранните сутрешни часове. Хората се надяват да открият детето живо, ако е успяло да се хване за някое дърво или храсталак по течението на реката.", "date": "2018.06.10", "title": "Момченце изчезна във водите на Струма"}
{"url": "https://www.faktor.bg/bg/articles/ikonomika/biznes/dogan-stava-ortak-na-rumen-gaytanski-v-biznesa-vav-vodniya-sektor", "text": "Почетният председател на ДПС Ахмед Доган е регистрирал общо дружество с Румен Гайтански, наричан Вълка заради името на друга негова компания - \"Волф\", която в продължение на дълги години извозва сметта в София по договори с общината. За създаването на компанията \"Уотър Витал\" съобщава сайтът \"Бивол\", пише \"Дневник\". Справка в Търговския регистър показва, че дружеството е създадено още през октомври 2017 г. Това е първо официално бизнес начинание на почетния председател на ДПС. Двамата с Гайтански участват с по 10 хил. лв. в капитала на \"Уотър Витал\". Предметът на дейност на компанията е добив, бутилиране, разпространение и продажба на минерална вода, проекти за изграждане, ремонт и реконструкция на водоемни съоръжения, ВЕЦ и пречиствателни станции и ВиК мрежи; експлоатация на язовири. Освен в управлението на отпадъците Гайтански има интереси и в други области: през 2016 г. негово дружество стана концесионер на летището в Горна Оряховица. Извън политическата си дейност Доган пък стана известен с договора си за 1 млн. лв. като консултант в строителството на язовир \"Цанков камък\" - област, близка до предмета на дейност и на новоучреденото дружество. \"Уотър Витал\" е регистрирана на софийския адрес бул. \"Цариградско шосе\" 48-50, където се помещават и други дружества на Гайтански.", "date": "2018.06.10", "title": "Доган става ортак на Румен Гайтански в бизнеса във водния сектор"}
{"url": "https://www.faktor.bg/bg/articles/ikonomika/turizam/bum-na-ruski-turisti-ne-i-tova-lyato", "text": "Броят на руските туристи в Турция е нараснал до близо 70 процента, а в Чехия делът на руските туристи достигна нивото отпреди кризата. При това летуване в чужбина могат да си позволят твърде малко хора. Желанието за почивка на Крим е по-скоро мечта, отколкото реална възможност. През 2017 година руснаците се завърнаха в първата десятка на най-щедрите туристи. По експертни оценки те се похарчили в чужбина над 31 млрд. долара, изпреварвайки по този показател южнокорейците и италианците. В чужбина се надяват, че през 2018 година руският туризъм ще се засили още повече. Това прогнозира например уважаваната консултантска организация ПрайсуотърхаусКупърс. Какви са преимуществата на руския турист пред неговия китайски или европейски събрат? И защо в чужбина толкова много обичат руските туристи? Руснаците са спокойни по нрав и не бързат за никъде. В Прага, например, средностатистическият чужд турист се задържа по 2,5 денонощия, а руснакът остава там цели 4,5 дни. По броя на нощувките руснаците бият всички конкуренти и във Финландия. Чуждестранните хотелиери обичат руснаците, заради тяхната готовност да харчат пари и за заради дългите им престои в хотел. Политиката си е политика, но като туристи руснаците са добре дошли в Европа. Официалните статистики обаче показват, че не бива да се разчита на сериозен ръст на руските туристи в чужбина - не защото повечето руснаци нямат задгранични паспорти, а защото страдат от безпаричие. Около 20% от руснаците заявяват, че липсата на средства е главната причина да не пътуват в чужбина. Близо  80% от жителите на Руската Федерация заявяват, че през лятото ще си останат у дома или ще летуват на вилата си. Едва 4% от анкетираните признават, че искат да заминат в отпуск извън пределите на бившия Съветски съюз. В бившите съюзни републики този процент е още по-нисък (3 на сто). 9% от анкетираните руснаци заявяват, че ще почиват в Крим. Това навярно трябва да се приема по-скоро като абстрактно желание. Две трети от тези 9% едва ли ще заминат за Крим. Полуостровът изобщо не е в състояние да поеме 13 млн. туристи, нито дори 10 милиона. През 2017 година там са почивали малко повече от 5 милиона руснаци. Възможно е обаче в тази цифра да са включени и командированите руснаци. Ситуацията не се промени и с откриването на Керченския мост. Така че за мнозина отпуската в Крим е въпрос на престиж, ако не и на идеология. Как стоят обаче нещата с онези, които искат да пътуват зад граница? Колко и какви са тези руснаци? Предполага се, че става дума за малко повече от 7% - една част от тях навярно са заявили, че ще се запътят към Крим, за да отговорят „правилно“ на зададения от социолозите въпрос, но всъщност ще предпочатат да почиват в Турция например. А тези, които ще тръгнат за Европа, не са от известните милиардери, чиито брой в Русия нарасна от 2014 година насам. Това са предимно местни величия и държавни служители от средния ешелон, понатрупали корупционни пари. Има и трета група – към нея спадат онези жители на големите градове, които са свикнали да пътуват зад граница, за да поемат \"глътка свобода\". Тези хора се радват, че все още могат да си позволят да побродят из Париж, Рим или Прага. Техният брой обаче също намаля покрай всеобщото снижаване на доходите през последните години. С други думи, отпуската в чужбина престана да бъде общодостъпна, както изглеждаше в началото на 2010-те години. Сега, както и по времето на късния Съветски съюз, пътуването в чужбина все повече става въпрос на социален статус – дори и пътуването до Турция. Само дето всичко се решава не от някой съветски чиновник, а от достъпа до корупционни пари. В днешна Русия вече го има същото разделение, което характеризираше и СССР - в чужбина пътува номенклатурата,  обслужващата я интелигенция, както и някои \"бизнесмени\".", "date": "2018.06.10", "title": "Бум на руски туристи - не и това лято..."}
{"url": "https://www.faktor.bg/bg/articles/sport/svetat/polyatsite-nadigraha-lavovete-v-yaponiya", "text": "Българският национален отбор по волейбол допусна втора загуба на турнира в Япония от Лигата на нациите. Момчетата на Пламен Константинов се изправиха срещу Полша, но този път не успяха да поднесат изненадата и паднаха с 1:3 (21:25,26:24, 18:25, 19:25). Така \"лъвовете\" ще се приберат у дома с две загуби (от Полша и Италия) и важна победа срещу домакините. Пламен Константинов даде шанс на Петър Каракашев да дебютира като либеро. Като централен блокировач пък излезе младият Алекс Грозданов, който си партнираше със Светослав Гоцев. Посрещането бе поверено на братята Николай и Розалин Пенчеви, а в титулярния състав бяха още Георги Сеганов и Николай Учиков. Новият треньор на Полша - белгиецът Витал Хайнен, пък заложи на част от мъжкия тим, който преди 4 години спечели световното първенство и няколко играчи от младежкия тим, който последва примера на \"батковците си\".", "date": "2018.06.10", "title": "Поляците надиграха \"лъвовете\" в Япония"}
{"url": "https://www.faktor.bg/bg/articles/sport/svetat/mirela-demireva-s-istoricheski-skok-v-stokholm", "text": "Българката Мирела Демирева завърши на второ място в дисциплината скок височина на състезанието от Диамантената лига по лека атлетика в Стокхолм (Швеция), информира gong.bg. Олимпийската вицешампионка от Рио 2016 Демирева завърши с 200 сантиметра, които премина при третия си опит, като за първи път в кариерата си тя преодоля гросмайсторската граница. Световната шампионка Мария Ласицкене (Русия) постигна 42-а поредна победа в официално състезание. Тя също завърши с 200 сантиметра, но от първия опит. Ласицкене няма загуба почти две години, като за последно остана втора на националния шампионат на Русия в Чебоксари на 23 юни 2016 г. Трета се нареди представителката на домакините Ерика Кинсей със 194 сантиметра.", "date": "2018.06.10", "title": "Мирела Демирева с исторически скок в Стокхолм"}
{"url": "https://www.faktor.bg/bg/articles/layf-stayl/klyuki/arestuvaha-vins-von-shofiral-v-netrezvo-sastoyanie", "text": "Полицията в Калифорния арестува актьора Винс Вон за каране на автомобил под въздействието на алкохол или наркотици, съобщи Ти Ем Зи (TMZ).   В 4 часа сутринта в неделя полицаите спрели автомобила, управляван от актьора. След това той е отведен в полицейското управление и все още остава в ареста. В колата е имало още един човек. Представители на актьора не са коментирали инцидента.   Известният предимно като комик Винс Вон призна миналата година, че е стигнал до момента, в който иска да се отдалечи от комедията. Макар да е известен предимно със смешните си сцени, най-новият му филм е престъпният трилър Brawl in Cell Block 99, припомня БГНЕС.   Актьорът, който е на 48, сподели, че така е намерил нещо различно в сравнение с предишните си филми. В Brawl in Cell Block 99 той влезе в ролята на бившия алкохолик Брадли Томас, който губи работата си като автомонтьор и на кръстопът в живота си, чувства, че няма по-добър вариант от това да бъде наркотрафикант. Тогава Вон каза, че веднага е харесал сценария на продукцията, защо главният герой не се вписва в традиционните представи.", "date": "2018.06.10", "title": "Арестуваха Винс Вон, шофирал  в нетрезво състояние"}
{"url": "https://www.faktor.bg/bg/articles/ikonomika/biznes/prof-kaschiev-seizmichniya-risk-za-belene-e-mnogo-visok-evropa-nyama-da-pozvoli-tazi-tsentrala", "text": "Аз съм против проекта „Белене“ преди всичко заради високия сеизмичен риск, който съществува на тази площадка. Тази категорична позиция изрази ядреният експерт проф.Георги Касчиев. Още 1983 г. след като се изучава земетресението във Вранча, официално се предлага да се откажем от тази площадка. Тя може да бъде подложена на въздействие на няколко сеизматични огнища в България, като особено опасено е това във Вранча. Но в Европа има  достатъчно фактори, които няма да позволят на такава площадка да се изгради атомна централа, допълни експертът.  На въпрос как би могъл да се намали сеизмичният риск, професорът обясни, че е необходимо да се изгребе цялата площ, да се изработи антисеизмична възглавница, да се направят водопропускливи завеси и дренажни системи, които да отвеждат водата. За да се направи това са били похарчени над един милион долара. Но това е прекалено скъпо съоръжение, за да бъде подновено след като площадката бе превърната в „гьол“.  Проф.Касчиев бе категоричен, че няма инвеститор, който да няма да иска някакъв тип държавни гаранции. Няма такова животно, което в един ядрен проект да вложиш 20 милиарда, без да има държавна гаранция. Освен това  в обозримо бъдеще не ни е необходима никаква толкова голяма базова мощност. В доклада на БАН в заключението е казано, че до 2040 година България няма нужда от втора централа. Енергийната система ще бъде деформирана, ако бъде реализиран проекта „Белене“. Това ще бъде едно много скъпа централа, която няма да може да бъде изплатена с цената на тока. Приоритетите са други още повече, че населението ще намалява устойчиво, аргументира позицията си проф. Касчиев.", "date": "2018.06.10", "title": "Проф. Касчиев: Сеизмичният риск за „Белене“ е много висок, Европа няма да позволи тази централа"}
{"url": "https://www.faktor.bg/bg/articles/obshtestvo/zakon-i-red/prodalzhava-izdirvaneto-na-zatvornika-beglets-radoslav-kolev", "text": "Продължава издирването на избягалия от централния софийски затвор Радослав Колев, съобщава Нова ТВ. В ход е поредна акция на полицията в Ботевград и района. Претърсват се вили, както и цялата околност заради сигнали, че рецидивистът се укрива именно там. Според бащата на Колев той най-вероятно вече е извън страната. Полицията обаче смята, че беглецът няма ресурс да напусне България и се крие у нас. Радослав Колев избяга от централния софийски затвор на 3 април заедно с друг лишен от свобода Владимир Пелов, след като двамата извършиха въоръжено нападение над надзиратели. Оттогава въпреки многото сигнали от граждани за местонахождението на двамата, Колев не е заловен. Пелов бе убит при престрелка с друг криминално проявен - Марио Панчев, в центъра на Ботевград по-рано тази седмица. Пелов е издъхнал на място, а Панчев бе тежко ранен и вчера бе съобщено, че е починал в болницата. Няколко часа отне на полицията в нощта срещу сряда да разпознае Пелов като жертва на престрелката и се наложи идентификацията да бъде направена чрез пръстови отпечатъци. Причината според властите била промененият външен вид на затворника беглец, когото дори брат му не могъл да разпознае с категоричност. По случая още тече разследване, но според информацията до момента Пелов е нападнал Панчев, а като възможни мотиви се сочат неуредени финансови сметки, вероятността Панчев да издаде Пелов, както и личен мотив.", "date": "2018.06.10", "title": "Хайка в Ботевград: Търсят под дърво и камък затворника беглец Радослав Колев"}
{"url": "https://www.faktor.bg/bg/articles/obshtestvo/ulitsata/otkriha-tyaloto-na-momchentseto-izcheznalo-v-reka-struma", "text": "Спасителите откриха тялото на изчезналото в река Струма момче. Снощи 11-годишният Светлин влязъл във водата на нерегламентирания плаж и не излязъл. Двете момичета, които били в реката с него разказали, че го видели как потъва. Децата използвали мястото за плаж. Издирването снощи продължи до късно и се включиха сили на противопожарна безопасност, екипи от Национален екип за действия при наводнения, БЧК, полиция, доброволци от община Кресна, обобщи Валентин Стоичков, зам.- кмет на община Кресна. Днес спасителите започнаха да обхождат двата бряга на реката от Кулата до Кресна и минути след старта на акцията откриха починалото дете. От полицията посочиха, че нямат данни за други места, където деца да плажуват сами, съобщава Би Ти Ви.", "date": "2018.06.10", "title": "Откриха тялото на момченцето, изчезнало в река Струма"}
{"url": "https://www.faktor.bg/bg/articles/obshtestvo/zakon-i-red/izdirvan-ot-interpol-kilar-sam-se-e-predal-na-balgarskite-vlasti", "text": "На 7 юни 2018 г. издирваният с червена бюлетина на Интерпол Мартин Георгиев – Джито се е предал в ГДБОП в присъствието на адвокат, съобщиха чак днес от спецпрокуратурата. Георгиев е обвинен е обвиняем по досъдебно производство за разпространение на наркотици от 2015 г., като е сочен за ръководител на групата. Той е бил задържан първоначално за 24 часа, а след това мярката е удължена до 72 часа. Мартин Георгиев е син на Мила Георгиева, доведена дъщеря на бившия шеф на митниците Христо Кулишев, като се счита за за едно от основните лица в т.нар „Килърите 6”. Майка му е разследвана за източване на ДДС у нас и за кражба на близо 26 млн. евро от ЕС в Румъния. Сайтът „Биволъ” съобщи още вчера за прибирането на Георгиев, като по данни на изданието той тихомълком се е върнал у нас и задържането му не е било официално оповестено с цел мярката му да бъде променена в по-лека с помощта на конкретни длъжностни лица. „Биволъ” твърди, че разследването срещу майката на Джито не е напреднало заради политически протекции.", "date": "2018.06.10", "title": "Издирван от Интерпол „килър” сам се е предал на българските власти"}
{"url": "https://www.faktor.bg/bg/articles/novini/balgariya/gergov-atakuva-ninova-zaradi-podkrepata-za-armiyata-kak-stana-tova-bez-partiyno-reshenie", "text": "Нов сблъсък между ръководството на БСП и неговите противници вътре в партията беше причинен от програмата за превъоръжаването на армията, която беше подкрепена от левицата в пленарната зала. На днешния пленум социалисти потърсиха сметка на Корнелия Нинова защо не е обсъдила позицията на депутатите предварително в по-широк формат. \"На мен не може  да ми се обяснява, че 100 млн. на година нищо не е, все пак ние имаме социална програма, в която трябва да се говори за здравеопазване, а за въоръжаване да си се оправят управляващите\", скочи с градивна критикува пловдивския бизнесмен и лидер на партията в града под тепетата Георги Гергов. Той обвърза срещата на Нинова с американския посланик с гласуването на двата проекта за модернизация и се обяви срещу тях. \"Ще попитам защо се правят еднолични срещи. Много неща ме притесняват, когато са еднолични срещите. Разбира се, че ще го обвържа, че то е очевидно\", коментира бизнесменът. По думите му на пленума въпросът ще бъде повдигнат, както и другият: \"Как така стана, че групата гласува без партийно политическо решение?\"  Атанас Зафиров контрира, че поведението на групата е било съгласувано след решение на външнополитическия съвет. „Обвързването на националната сигурност с образованието и здравеопазването е неправилна теза. Задължение на всяко правителство е да прави така, че гражданите да бъдат и добре образовани, и здрави, и да получат необходимата доза сигурност”, подчерта той. Славчо Велков на свой ред излезе да брани лидерът на БСП, като посочи, че разходите по военните програми ще бъдат обект на контрол от опозицията. Очаква свои критики да изкажат и останалите представители на вътрешната опозиция в БСП, които са недоволни, че социалистите са подкрепили решението за покупка на нови самолети и бойни машини за пехотата, след като те били социална партия и не искали да се харчат толкова пари за отбрана.  На това от ръководството отговарят, че БСП винаги е била за модернизацията на въоръжените сили, но под условие, по думите на Атанас Зафиров, член на ИБ на партията и автор на позицията по темата, която се очаква пленумът да приеме. Според нея столетницата подкрепя модернизацията, но ще следи внимателно процеса и при най-малкото съмнение за корупция, няма да подкрепи ратификацията на договорите в пленарната зала.", "date": "2018.06.10", "title": "Гергов атакува Нинова заради подкрепата за армията: Как стана това без партийно решение?"}
{"url": "https://www.faktor.bg/bg/articles/tramp-se-otteglya-ot-komyuniketo-na-g-7", "text": "Лидерите на 7-те най-развити държави от Г-7 не успяха да изгладят различията в търговския спор със САЩ, който ги доведе до ръба на търговска война, а американският президент си тръгна по-рано от срещата, за да замине за Сингапур, където предстои да се срещне със севернокорейския лидер Ким Чен-ун, предаде „Франс прес“. Доналд Тръмп се оттегля от общото комюнике на Г-7, написа британският вестник \"The independent\". По този повод американският президент написа в социалната мрежа „Туитър“ следното гневно съобщение:  \"Въз основа на фалшивите изявления на Джъстин по време на неговата пресконференция и факта, че Канада налага огромни тарифи на американските ни фермери, работници и компании, съм инструктирал американските ни представители да не подкрепят комюникето\". Страните – участнички след срещата на върха на Г-7 в Канада издадоха съвместно изявление, обещавайки да се борят срещу протекционизма и да следват установените търговски правила, въпреки ясните различия между САЩ и техните колеги от останалите страни. Съвместното изявление на лидерите на САЩ, Франция, Германия, Великобритания, Япония, Италия и Канада идва, след като американският президент Доналд Тръмп отказа да оттегли решението си да наложи мита върху стоки, включително внос на стомана и алуминий като част от своята така наречената стратегия „Америка първо“. На тръгване от срещата на Г-7 Доналд Тръмп предупреди: \"Ние се обръщаме към всички страни“, говорейки за големите съществуващи търговски бариери и мита пред американския износ по света. \"Това ще спре. Или ние ще спрем да търгуваме с тях. И това ще е много печеливш отговор, ако го направим“. \"Ако те отговорят с реципрочни мерки, ще сгрешат“, предупреди той, като напомни, че САЩ имат много по-малко какво да губят от техните партньори, ако световната търговия се затрудни. „Ние ще спечелим тази война хиляда пъти“, закани се президентът.", "date": "2018.06.10", "title": "Тръмп се оттегли от комюникето на Г-7 с думите: САЩ ще спечели търговската война хиляди пъти"}
{"url": "https://www.faktor.bg/bg/articles/novini/balgariya/kade-i-koga-vratvat-krancheto-v-sofiya-na-11-yuni", "text": "На 11 юни 2018 г. (понеделник), във връзка с подмяна на спирателен кран на ул. „Гюешево“, жк. „Сердика“ се налага спиране на водоподаването от 09:30 до 19:30 часа на клиентите на „Софийска вода”, живеещи в района на:   ул. „Гюешево“ между ул. „Камен Андреев“ и ул. „Три уши“ бул. „Инж. Иван Иванов“ между ул. „Три уши“ и бул. „Александър Стамболийски“   При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Гюешево “ на ъгъла с ул. „Батолова воденица“.   На 11 юни 2018 г. (понеделник), във връзка с монтаж на спирателен кран в кв. „Враждебна“ се налага спиране на водоподаването от 09:30 до 18:30 часа на клиентите на „Софийска вода”, живеещи в района на:   ул. 5, ул. 30, ул. 8 и ул. 32.   При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 5 на ъгъла с ул. 10.   На 11 юни 2018 г. (понеделник), във връзка с подмяна на спирателни кранове в кв. „Бусманци“ се налага спиране на водоподаването от 10:00 до 18:00 часа на клиентите на „Софийска вода”, живеещи в района на:   ул.\" Асен Игнатов“, ул. \"Родината\", ул. \"Татарски път\", ул. \"Гълъбец\", ул. „Д-р Иван Стаменов“, ул. „Вучко Игнатов-Даскала\" ул. „Перуника“ от ул. „Асен Игнатов“ до ул. „Генерал Йосиф Гурко“              При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Вучко Игнатов – Даскала“ на ъгъла с ул. „Ловджийска“ и на ул. „Перуника“ № 14.   Ремонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.", "date": "2018.06.10", "title": "Къде и кога врътват кранчето в София на 11 юни"}
{"url": "https://www.faktor.bg/bg/articles/novini/svyat/erdogan-skochi-sreshtu-avstriya-viena-iska-voyna-mezhdu-krasta-i-polumesetsa", "text": "Турският президент Реджеп Тайип Ердоган остро разкритикува действията на Австрия, която затваря джамии и гони имами, предаде Франс прес, цитирана от БГНЕС. Турският държавен глава осъди решението на австрийското правителство за затварянето на 7 джамии и екстрадиранете на около 60 имами от страната. Според него тези мерки, предприети от австрийския канцлер Себастиан Курц, ще доведат до „война между кръста и полумесеца“. „Вие си мислите, че ние няма да реагираме, ако правите нещо подобно?“, закани се Ердоган. Той не уточни какви конкретни мерки ще предприеме Анкара. Австрийските власти ще затворят седем джамии и ще експулсират няколко финансирани от чужбина имами като мярка за борба с \"политическия ислям\", съобщи в петък федералният канцлер Себастиан Курц. \"Паралелните общества, политическият ислям и радикализацията нямат място в нашата страна\", заяви той на пресконференция.", "date": "2018.06.10", "title": "Ердоган изригна срещу Австрия: Виена иска \"война между кръста и полумесеца\""}
{"url": "https://www.faktor.bg/bg/articles/novini/balgariya/zashto-tryabva-da-tachim-stamboliyski", "text": "Стара е поговорката, че понякога не виждаме гората, заради дърветата.  Датата 9-ти юни отново стана повод за много пишман десничари да оплюят управлението на Александър Стамболийски като „оранжево-червено“ и да представят превратаджиите като спасители на демокрацията в България. Лексиката не е много по-различна от тази на комунистическата пропаганда, която описваше преврата като „фашистки“. Крайната цел е разбира се разбиването на демократичния консенсус в България и изваждането на проводниците на руското проникване от изолация. За да разберем  трябва да разгледаме цялата модерна история на България. Както казваше учителят ми по рисуване – да вървим от общото към подробностите. През последните 150 години България преживява няколко периода на възход и точно когато изглежда, че е намерила своето достойно място в света, е последвала катастрофа. Постигаме културно-просветна автономия в рамките на етно-националните си граници, но последвалото Освобождение е съпроводено с териториално разпокъсване. По-късно постигаме Съединение, Независимост и огромен геополитически пробив. Получаваме неоспорван излаз на Егейско море... но отново последват катастрофи и откъсване от него. Стабилизираме държавата, постигаме определена териториална ревизия (връщането на южна Добруджа), но не успяваме да навигираме през бурята на Втората световна война, така, че след нея да се окажем част от демократичната част на континента. След 1989 година се еманципираме от Москва, ставаме членове на ЕС и НАТО, спомагаме на Македония да получи независимост, но не успяваме да постигнем стратегическо партньорство със Скопие, а ето, че отново има реална опасност да попаднем  При всички критични моменти – 1913, 1915, 1941, 2018 година, БЗНС неотклонно е предупреждавал за надвисналите опасности, не е бил чут и това е довеждало до катастрофа! В тези кармични зигзази ту нагоре, ту към пропастта, делото на Стамболийски може да се разглежда като неуспялата спирачка пред курса към катастрофа! Както е известно България се включва в Първата световна война на грешната страна и то след битката при Марна, когато е ясно, че войната няма да е няколкомесечна разходка, а ще трае дълго и ще бъде спечелена от коалицията, която разполага с повече ресурси. Това със сигурност не са Централните сили. През 1915 година, заради усилията си да предотврати надвисналата ни национална катастрофа, Стамболийски е осъден на доживотен затвор! Когато тъжното му пророчество се сбъдва, той застава начело на държавата. Тогава България е на път да загуби най-голямото си достижение от Балканската война – излаза на Егея. Стамболийски насочва всичките си усилия, за да го запази. Все пак според Ньойския договор Западна Тракия е поставена под контрола на съюзниците, а не е анексирана от Гърция. На България е обещан свободен достъп до Егея. Тогава се разгаря война между Гърция и обявената от Ататюрк Турска република, която завършва катастрофално за гърците. Насрочена е конференция в Лозана. С посредничеството на Коста Тодоров, Стамболийски е на път да договори малък териториален излаз за България! Превратът проваля последния шанс на България да затвърди огромния пробив извършен по време на Балканската война!  Стамболийски осъзнава, че само по този начин може да извади страната от хватката между Москва и Белград. Наясно е, че болшевишка Русия е по-голяма заплаха и в този контекст се опитва да флиртува с династията на Караджорджевичите. Дори предлага България да се включи в състава на Югославия – с ясното съзнание, че така българите, с тези в Македония ще се превърнат в най-големия народ в кралството. Разбира се в Белград са наясно, че трябва първо да асимилират Македония, преди да посегнат към България и не се хващат в капана. Но да се обвинява Стамболийски за трагичната съдба на македонските българи е проява на отказ от здравия разум. Щетите в Македония са вече нанесени и Стамболийски няма никаква вина за тях! Без Стамболийски начело на държавата, на България е предложено да „наеме“ територия от 3 квадратни километра до днешния Александрополис за 100 години, където да изгради пристанище, което да е свързано с България посредством жп линия оперирана от чужда фирма. Почти сигурно е, че Стамболийски би договорил по-добри условия. Но правителството на Цанков глупашки отхвърля и тази минимална концесия, която по-късно е можело да бъде предоговорена – например не 3, а 10-15 квадратни километра, не под наем, а под български вретенените. Превратаджиите отказват офертата като „недостатъчна“ и така окончателно отрязват България от свободните морета! Може би запазването на някакво присъствие на Егея би спасило България от злочестата съдба сполетяла я след Втората световна война!  Във вътрешен план Стамболийски е обвиняван, че е унищожил демокрацията и е въвел еднопартийна диктатура. Всъщност по негово време не е забранена нито една партия. Закрити са едва няколко опозиционни вестника и което е най-важното, Либералната демокрация през този период е в пълно отстъпление на целия континент. Реформите на Стамболийски не са фронтален удар срещу конституционното управление, а опит за неговото запазване в максимална степен, в рамките на общото течение към по-значима роля на държавата! Отново Стамболийски е не акселератор на прехода към тоталитарна диктатура, а спирачка в рамките на цялостната тенденция! Стамболийски се опитва да адаптира България към новите европейски реалности, като запази максимума от постиженията на Възраждането! Отстраняването му довежда до хаос, бунтове, атентати, за да се стигне до диктаторски режим след 1934 година и до завладяване на България от Съветския съюз през 1944 година. Заради опита си да предотврати такава съдба на България Стамболийски заплаща веднъж със свободата си,а втория път с живота си! Затова трябва да му се поклоним!", "date": "2018.06.10", "title": "Защо трябва да тачим Стамболийски?"}
{"url": "https://www.faktor.bg/bg/articles/niniva-skochi-sreshtu-premiera-borisov-se-provali-bsp-ima-viziya-za-stranata", "text": "Министър-председателят Бойко Борисов се е провалил и в трите си мандата. Критичната оценка даде днес лидерът на БСП Корнелия Нинова по време на заседание на Националния съвет на БСП, посочва news.bg. По нейните думи той не е успял нито в мисията си да залови престъпниците, нито при строежа на магистралите, нито в обединението на Западните Балкани. \"През първия си мандат Борисов бе отмъстителят, който обещаваше да вкара в затвора всички престъпници и виновници за кражбите на прехода. Нищо такова не се случи. През втория си мандат бе строителят на магистрали и пътища. От доклада на Световния икономически форум за качеството на инфраструктурата става ясно, че пътищата в България са по-лоши, отколкото в Танзания, Алжир и Мали. В проучването страната ни е поставена на 93 място по качество на пътищата. И тази мисия на Борисов не е изпълнена. Днес той е в ролята на обединител - обединява Западните Балкани, обединява Европа с Русия, а не може да си обедини министрите в собствения си кабинет - Валери Симеонов обвинява Ангелкова в корупция и сезира главния прокурор, а българският народ е по-разединен от всякога\", аргументира позицията си Нинова. Тя обяви безапелационно, че БСП е готова с алтернатива - нова \"Визия за България\". Социалистите ще представят визията си на 21 юли на национално съвещание. По проекта са работили и експерти, които не са част от партията. Визията включвала и предложения на учените от БАН, подчерта партийният лидер.", "date": "2018.06.10", "title": "Нинива скочи срещу премиера: Борисов се провали, но БСП има визия за България"}
{"url": "https://www.faktor.bg/bg/articles/novini/svyat/shveytsartsite-glasuvat-na-referendum-po-strogi-pravila-za-hazarta", "text": "Швейцарците гласуваха на референдуми днес против налагането на забрана на търговските банки да емитират пари и за блокиране на чуждестранните сайтове за хазартни игри, предава БТА.  На едното допитване, около 74 процента от участниците отхвърлиха радикален план за разрешаване единствено на централната банка да емитира пари, предаде Ройтерс, като цитира частични прогнозни резултати на обществената телевизия. Окончателните резултати са очаквани около 17 ч. (18 ч. българско време). Евентуалното одобряване на плана щеше да означава радикална промяна на швейцарската финансова система. Безпокойствата за потенциалните рискове за националната икономика изглежда са убедили избирателите да отхвърлят предложението, отбелязва Ройтерс. На другия референдум, 72 процента от швейцарците подкрепиха блокирането на достъпа в страната до чуждестранни сайтове за хазартни игри и разрешаването само на такива, регистрирани в Швейцария, предаде Франс прес, като се позова на прогнозни резултати на обществената телевизия. Новият закон ще е от полза за швейцарските казина и лотарии, отбелязва агенцията.", "date": "2018.06.10", "title": "Швейцарците гласуват на референдум по-строги правила за хазарта"}
{"url": "https://www.faktor.bg/bg/articles/novini/svyat/britanski-sad-obyavi-za-vinovno-nay-mladoto-momiche-terorist", "text": "Британският съд обяви за виновно най-младото момиче-терорист в първата във Великобритания екстремистка клетка съставена само от жени. Това е 18-годишната Сафаа Булар, съобщава България он Еър. Заедно с майка си, сестра си и своя приятелка, те планират терористично нападение в Лондон преди да бъдат задържани от полицията.   Сафаа Булар се запознава със съпруга си Навид Хюсейн онлайн. Той е британец - боец на \"Ислямска държава\" в Сирия. Тяхната сватба също се провежда в интернет пространството. Тя се опитва да избяга при него, но британските власти я спират и отнемат паспорта й. Знаейки, че никога няма да може да се срещне със съпруга си, тя решава да му съдейства от Кралството. Готова е да планира атентат на британска почва. Заедно със своите съучастнички, Булар се спира на самоубийствено нападение срещу Британския музей, както и щабът на британското външно разузнаване МИ 6. Дори след ареста си, Булар продължава да комуникира със сестра си чрез кодирани съобщения. Поощрява я да нападне с нож посетителите на двореца Уестминстър. За да успеят да ги хванат, шпиони на МИ 5, британското вътрешно разузнаване, се представят за командири от терористичната групировка.  Булар беше призната за виновна от британския съд преди броени дни, а делото продължи над осем седмици. Окончателната присъда за жените от клетката се очаква на 15 юни.", "date": "2018.06.10", "title": "Британски съд обяви за виновно най-младото момиче-терорист"}
{"url": "https://www.faktor.bg/bg/articles/novini/balgariya/tragediya-na-patya-9-godishno-dete-zagina-v-zverska-katastrofa", "text": "9-годишно дете е загинало, а жена е пострадала при катастрофа на пътя Пирдоп-Клисура.  Сигналът за тежкото пътнотранспортно произшествие е подаден днес около 9.50 часа тази сутрин, съобщава БЛИЦ. На място е установен челен сблъсък между два леки автомобила.  Починало е 9-годишно момиче, пътуващо в една от колите. Жена от същия автомобил е транспортирана за лечение. Точните причини за възникването на инцидента са в процес на установяване.", "date": "2018.06.10", "title": "Трагедия на пътя: 9 годишно дете загина в зверска катастрофа"}
{"url": "https://www.faktor.bg/bg/articles/prokurorat-myuler-razkri-imeto-na-taynstveniya-satrudnik-na-eks-shefa-na-tramp", "text": "Екипът на спецпрокурора Робърт Мюлер, който оглавява разследването срещу бившия шеф на предизборния щаб на Доналд Тръмп Пол Манафорт посочи на първо място сред обвиняемите Константин Килимник. Той е един от дългогодишните сътрудници на Манафорт, който фигурира в делото като \"лицета А\", пише Гласът на Америка, съобщава news.ru. Има много малко официална информация за Килимник. Миналата година Радио Свобода заяви, че той има двойно гражданство: украинско и руско. Учил е военен за преводач в Москва и, според някои доклади, е свързан с ГРУ. Самият Килимник категорично отрече това. Известно е, че Килимник и Манафорт са се срещали няколко пъти в момент, когато последните се включиха в предизборната кампания през 2016 г. В този случай Блумбърг твърди, че Килимник поне до 2016 г. е  Украинският телевизионен канал TSN на свой ред информира, че в началото на 2000 г. Килимник е работил в Русия в Международния републикански институт, организация с нестопанска цел, базирана във Вашингтон. Нейната основна цел е да подпомага отделните страни в изграждането и утвърждаването на демокрация с финансовата подкрепа на Държавния департамент на САЩ, Обединените нации и редица европейски институции. Съвместната работата за Пол Манафорта с „руснака-украинец\" започва през 2005 г., в неговия киевски офис. И след избирането на Виктор Янукович за президент на страната през 2010 г., Килимник прекарва 90% от времето си в администрацията на държавния глава, където представлява и популяризира интересите на американския политик. Предполага се, че Килимник е посредник в деликатните политически дела на Манафорт от двете страни на океана. Той е в кореспонденция с бившия началник на щаба на Тръмп до ноември 2017 година. Спецпрокурорът е повдигнал срещу Манафорт и Килимник две обвинения: за възпрепятстване на правосъдието и сговор за избягване на правосъдие. Второто обвинение е свързано с опитите на двата да повлияят на показанията на свидетели по разследването на руската афера. Става дума за хора, с които Манафорт е контактувал докато е работил за проруската партия на бившия украински президент Виктор Янукович. Свидетелите са дали показания пред ФБР, че Манафорт и Килимник са се опитвали да ги накарат да излъжат за характера на тяхната дейност. По-рано през седмицата Мълър вече повдигна обвинение срещу Манафорт за натиск срещу свидетели. Манафорт е заподозрян в пране на пари за периода, през който е бил лобист на \"Партията на регионите\" на Янукович, и в укриване на данъци. До съдебния процес той ще остане под домашен арест. Във връзка с новите обвинение за оказване на натиск срещу свидетели обвинението настоява за по-тежка мярка за неотклонение.", "date": "2018.06.10", "title": "Прокурорът Мюлер разкри името на тайнствения сътрудник на екс шефа на Тръмп"}
{"url": "https://www.faktor.bg/bg/articles/novini/svyat/rumaniya-izrigna-sreshtu-zloupotrebite-na-prokurori", "text": "Над 100 000 поддръжници на румънското правителство се събраха вчера в столицата Букурещ, облечени в бяло, за да протестират срещу предполагаемите злоупотреби, извършени от антикорупционните прокурори, предаде Асошиейтед прес. Управляващата социалдемократическа партия смята, че прокурорите имат прекалено много власт и твърдят, че те незаконно са подслушвали телефони и несправедливо са преследвали държавни служители. Партията докара с автобуси поддръжници от цялата страна за митинга, а други пристигнаха самостоятелно, отбелязва АП.  Румъния не е измислила корупцията, заяви пред кореспондент на агенцията Оана Флоря, на 42 години, юридически експерт от Букурещ. Много от обвиненията бяха преувеличени и много хора бяха оправдани, допълва тя. Миналата година Румъния преживя най-големите протести след края на комунизма, след като правителството се опита да декриминализира закононарушенията на държавните служители. Антикорупционната прокуратура е разследвала 713 държавни служители през 2016 г., включително 28 кметове и един сенатор.  Според критици проправителственият митинг цели да сплаши съдиите и румънсикя президент Клаус Йоханис, който подкрепя антикорупционната борба. Няколко участници в демонстрацията заявиха, че мислят, че телефоните им се подслушват, отбелязва АП.  В словото си на митинга кметът на Букурещ Габриела Фиря заяви, че той е бил организиран, за да \"защити достойнството и свободата\", отбелязва БТА.  На участниците в антиправителствените демонстрации против корупцията на високите нива, редовно е било плащано, \"за да протестират против нашите интереси\", каза тя.  Но Калин Мариус Козмин, на 23 години, член на Социалдемократическата партия, берач на домати и царевица, дошъл от източния град Тулча, изглежда е повече загрижен за икономиката, отколкото за политическите вражди, посочва, че на страната трябват повече работни места и магистрали.", "date": "2018.06.10", "title": "Румъния изригна срещу злоупотребите на прокурори"}
{"url": "https://www.faktor.bg/bg/articles/novini/balgariya/rumen-petkov-imam-chuvstvoto-che-valentin-radev-e-ministar-na-bsp", "text": "Случаят с Владимир Пелов показва, че е деморализирана системата в МВР и обществото не иска да работи с нея. Изводът е, че няма държава – престъпниците решавата въпросите, а не съдът. Това коментира в студиото на Би Ти Ви бившият вътрешен министър и лидер на АБВ Румен Радев. Марио Панчев – мъжът, който ликвидира избягалия затворник Владимир Пелов, но после сам почина от раните си, е бил агент на МВР, обясни Петков и добави, че според него ведомството е в катастрофално положение и ръководителят му Валентин Радев трябва да бъде сменен. Понякога имам чувството, че Валентин Радев е министър на БСП. Ако беше Маша Илиева (прима балерината - б.ред.) шеф на МВР – да го преживеем. Но да имаш човек, който бил в отбраната, такива безумни събития – надминават очакванията на всеки българин, посочи Петков. Той обаче отказа да коментира кой може да бъде бъдещ министър на вътрешните работи, тъй като това било в прерогативите на премиера. На въпрос на водещата как се е стигнало до съсипването на системата, лидерът на АБВ посочи, че три удара са били нанесени на МВР и това е още от 1992 година. Първият удар е в резултат на безпринципната кадрова политика. Вторият удар – постоянните преструктурирания в системата и третият бил свързан с агентурния апарат.  Що се отнася до отношенията му с братя Галеви, бившият вътрешен министър обясни, че по негово време братя Галеви са сътрудничили на МВР и са били под контрол, те са били напълно обслужвани. По въпроса за срещата му с тях - има доклад. Те не са били осъдени и са докладвали на важен служител в МВР важна информация за контрабанда, наркотици и пр. Но е интересно кой ги е пуснал тържествено да напуснат държавата, риторично попита Румен Петков.", "date": "2018.06.10", "title": "Румен Петков: Имам чувството, че Валентин Радев е министър на БСП"}
{"url": "https://www.faktor.bg/bg/articles/novini/svyat/rohani-otteglyaneto-na-sasht-ot-iranskata-yadrena-sdelka-e-zaplaha-za-vsichki-nas", "text": "Иранският президент Хасан Рохани разкритикува днес \"едностранният\" подход на САЩ, които се оттеглиха от иранската ядрена сделка и каза, че оценява усилията на Китай и Русия за запазване на споразумението, предадоха ДПА и БТА.  \"Опитите на САЩ да налагат политиката си на другите се увеличават и това е заплаха за всички нас\", каза Рохани на срещата на високо равнище на Шанхайската организация за сътрудничество (ШОС), в която Иран е със статут на наблюдател. \"Неотдавнашен пример за такъв едностранен подход и незачитане на решенията на международната общност от правителството на САЩ е оттеглянето му от Всеобхватния общ план за действие\", каза иранският президент, използвайки официалното название на споразумението за ядрената програма на Техеран.  Китайският президент Си Цзинпин, който говори след Рохани, изрази \"съжаление\" във връзка с оттеглянето на Вашингтон от сделката и заяви, че Китай иска да работи с Русия и други страни за запазването й.  Руският президент Владимир Путин също разкритикува решението на САЩ и подчерта, че членовете на ШОС са обезпокоени от действията на САЩ, предаде Асошиейтед прес. Путин каза, че решението на САЩ да излязат от сделката може да дестабилизира ситуацията в региона и добави, че Москва ще продължи да спазва задълженията си по споразумението.", "date": "2018.06.10", "title": "Рохани: Оттеглянето на САЩ от иранската ядрена сделка е заплаха за всички нас"}
{"url": "https://www.faktor.bg/bg/articles/novini/balgariya/bsp-obsazhda-na-zasedanie-starta-na-red-tv", "text": "Националният съвет на БСП ще проведе редовно заседание днес от 11.00 ч. в централата на партията на ул. „Позитано“ 20, съобщиха от партията. Пленумът е закрит за медии.  В дневния ред се предвижда доклад на лидера Корнелия Нинова за актуалната политическа обстановка в страната и задачите пред БСП. Ще бъдат представени и докладите за модернизацията и развитието на Българската армия и въоръжените сили на страната и за концепцията за телевизия на БСП. Социалистите ще обсъждат старта на телевизията си, която трябва да стартира през октомври. Така Нинова ще изпълни едно от своите предизборни обещания.  Засега екипът се е спрял на името  RED.tv - “червен” на английски и “ред” на български. Няма да бъде чисто партийна, а политематична обществена телевизия, за да се привлекат зрители и извън партийното ядро. Сумата, предвидена за партийната телевизия, е 2 млн. лева, а целта - да стартира през октомври, месеци преди евроизбори 2019 и година преди редовния местен вот. Концепцията за БСП-тв бе  възложена на партийните съвети по медии и култура, както и на Изпълнителното бюро. От партията още не са внесли документи в СЕМ, за да получат лиценз. На пленума ще стане дума и за Истанбулската конвенция и позицията на ръководството на БСП по документа, която се разминава с тази на ПЕС и лидера й Сергей Станишев.", "date": "2018.06.10", "title": "БСП обсъжда на заседание старта на RED.tv"}
{"url": "https://www.faktor.bg/bg/articles/novini/svyat/politiko-populistite-gotvyat-plan-da-vzrivyat-ep-iskat-totalna-promyana-na-es", "text": "Евроскептиците имат план да \"взривят\" политиката в Европейския парламент през 2019 г. и заедно с това радикално да променят ЕС, пише \"Политико\". Окуражени от успеха на популистките модели в Италия и Австрия, водещи членове на двете евоскептични групи в парламента започнаха работа по паралелни стратегии за разширяване на влиянието си, посочва изданието, цитирано от \"Дневник\". Усилията са насочени към агресивен тласък на европейските избори през май следващата година, включително не толкова открито евроскептично послание към избирателите, нови парламентарни съюзи и никакво споменаване на Брекзит. Въпреки че няма изричен призив за напускане на ЕС, това не означава смекчаване на позициите към Брюксел. Макар трудният напредък в преговорите за излизане на Великобритания от ЕС да отказва някои европейски избиратели от идеята за напускане на клуба, реформата, която се върти в главите на водещи евроскептици, ще означава цялостно разрушаване на ЕС в сегашната му форма. Евентуалното силно присъствие на популисти в следващия Европейски парламент все повече тревожи Брюксел и други ключови столици в ЕС. Това би означавало водещите десни и леви партии да загубят контрола си в институцията и би усложнило плановете за попълване на едни от най-висшите позиции в ЕС, които ще останат свободни през 2019 г. - председател на Европейската комисия, на Европейския съвет и президент на Европейската централна банка. Освен това подобен сценарий би попречил на амбициите на френския президент Еманюел Макрон да реформира Европа. Ако популистите се справят добре и успеят да се обединят като една сила в европарламента, може да получат достатъчно влияние, за да приложат своя дневен ред за ЕС.", "date": "2018.06.10", "title": "Политико: Популистите готвят план да \"взривят\" ЕП, искат тотална промяна на ЕС"}
{"url": "https://www.faktor.bg/bg/articles/novini/svyat/kitay-i-rusiya-obsazhdat-proekt-za-shiroko-evraziysko-partnyorstvo", "text": "Русия и Китай работят върху проект за Евразийско икономическо партньорство, който ще бъде отворен за всички страни от Шанхайската организация за сътрудничество (ШОС). Това заяви в речта си на срещата на върха на ШОС руският президент Владимир Путин, съобщи ТАСС.  Проектът ще бъде отворен за всички страни от регионалната организация, каза Путин. \"Възползвайки се от случай, каня представителите на вашите страни да участват в първата среща на ръководители на регионите от държавите членки на ШОС и във форума на малкия бизнес на ШОС и БРИКС, които ще се състоят в Русия\", заяви руският президент.  В организацията БРИКС влизат Бразилия, Русия, Индия, Китай и Република Южна Африка.  В речта си на форума в китайския град Циндао Путин каза, че развитието на икономическите връзки е важно направление в дейността на ШОС. Набират обороти търговията и инвестициите, опростяваме достъпа до стоки и услуги, усъвършенстваме митническите регулации, премахваме излишните административни бариери, предприемаме общи проекти в енергетиката, транспорта и селското стопанство, посочи той.  Руският лидер говори и за необходимостта от подобряване на координацията при изпълнението на проекти по линия на Евразийския икономически съюз и китайската програма \"Един пояс, един път\".", "date": "2018.06.10", "title": "Китай и Русия обсъждат проект за широко Евразийско партньорство"}
{"url": "https://www.faktor.bg/bg/articles/novini/svyat/putin-obyavi-kritikite-na-g-7-za-brashtolevene-prizova-za-satrudnichestvo", "text": "Държавният глава на Руската федерация Владимир Путин отхвърли критиките на „голямата седморка“ като „творческо бръщолевене“ и заяви, че отново е настъпил моментът за сътрудничество, предават AFP и \"Фокус\". Изявлението му бе направено в отговор на журналистически въпрос с настояване за коментар на съвместното изявление на лидерите на Г-7, които осъдиха отново опитите на Русия да дестабилизира демокрацията.  „Смятам, че е необходимо да спрем това творческо бръщолевене и да преминем към конкретни въпроси, свързани с истинското сътрудничество\", заяви Путин пред репортери в Китай Руският държавен глава участва в среща на върха на Шанхайската организация за сътрудничество.", "date": "2018.06.10", "title": "Путин обяви критиките на Г-7 за \"бръщолевене\", призова за сътрудничество"}
{"url": "https://www.faktor.bg/bg/articles/novini/balgariya/katolicheskata-tsarkva-v-balgariya-darzhavata-iska-da-postavi-religioznite-obshtnosti-v-neravnostoyno-polozhenie", "text": "Държавата трябва да гарантира и зачита равно право на религиозна свобода във всички аспекти на всички граждани и религиозни общности. За това настояват в своя специална Декларация от Католическата църква в България, представлявана от Христо Пройков, Апостолически екзарх и Председател на Епископската конференция на Католическата църква в нашата страна. Католическата общност е притеснена от внесените в парламента през май два законопроекта за вероизповеданията. Според тях сериозна тревога буди предложението  традиционно представени религиозни общности да бъдат третирани по закон, на принцип на статистически данни, като се забравя важния им исторически принос за формирането на българската идентичност, нация и култура. Неприемливо е  традиционно представени религиозни общности да бъдат третирани по закон неравностойно спрямо други се казва още в Декларацията. Ето и пълният й текст:", "date": "2018.06.10", "title": "Католическата църква в България: Държавата иска да постави религиозните общности в неравностойно положение"}
{"url": "https://www.faktor.bg/bg/articles/novini/balgariya/patriarh-neofit-na-praznichnata-liturgiya-po-povod-1000-godina-na-balgarskata-ohridskata-arhiepiskopiya", "text": "В храм-паметника \"Св. Ал. Невски“ започна тържествената света Литургия по повод 1000-годишнината на Българската Охридска Архиепископия. По този повод в катедралния храм пристигна и българският патриарх Неофит, съобщава Канал3. Охридската Архиепископия е наименованието на българската автокефална православна църква, подчинена на Цариградската Вселенска патриаршия в завоюваните от Византия през 1018 г. български земи, приемница на понижената в ранг Българска патриаршия. Създадена е като българска веднага в годината на завоеванието с Имперски указ от император Василий II \"Българоубиец\" и е закрита неканонично със султанско ирадие през 1767 г. по настояване на Цариградския гръцки патриарх Самуил Ханджери. По повод 1000 г. Българска Охридска Архиепископия и желанието на Македонската православна църква БПЦ да стане нейна църква-майка, Светият синод обяви в Патриаршеско и синодално послание: \"Ние сме готови и днес да сторим всичко, което е по силите ни и което е в съгласие със свещените канони на светата Църква, за да подпомогнем нашите православни братя в днешна Македония.\"   В посланието се обръща внимание на казуса с Македонската православна църква, който предизвиква оправдан интерес в България. \"През последната повече от половин година църковното и обществено внимание у нас е насочено с особена сила върху съседна Република Македония и по-конкретно върху темата за статута на Православната църква в тази страна, която за жалост в продължение на десетилетия пребивава вън от общение със семейството на поместните Православни църкви\", пояснява БПЦ.   \"Тази тема и този проблем придобиха острота във връзка с официално заявеното от ръководството на тази Църква желание Българската Православна Църква – Българска Патриаршия, да приеме ролята на нейна майка-Църква, и така най-сетне да бъде уреден каноничния статут на Църквата в днешна Македония.   Желание, което беше възприето с внимание и чувство за отговорност от българска църковна страна, но същевременно и недвусмислено отрицателно от някои братски Поместни църкви, които открито заявиха своето несъгласие с подобно развитие на македонския църковен въпрос\", пише още в посланието.   \"Част от големия проблем за статута на Православната църква в днешна Република Македония е въпросът за историческата съдба на съществувалата в миналото Българска Охридска архиепископия, от чието учредяване през настоящата 2018 година се изпълват хиляда години. Проведени бяха и предстоят чествания на тази важна годишнина, които са поредно свидетелство за дълбочината на разделението сред братските Православни църкви по този въпрос.   Същевременно, във връзка с отказа на Българската Православна Църква да участва в тържествата, проведени на 27 и 28 май в историческия храм на Божията Премъдрост в град Охрид, към Свещеноначалието на светата Българска Патриаршия бяха отправени незаслужени упреци, достигащи до обвинения в предателство – тежки упреци, които, независимо дали са били плод на неразбиране или на недоброжелателство, донесоха ненужна горчивина на цялата ни Църква, се казва в Патриаршеското и синодално послание, което е подписано от Партриарх Неофит и всички и митрополити.   В документа се припомня, че \"историята на Архиепископската катедра на древния и прославен в църковното минало Охрид е органична, безусловна част от историческата приемственост на родната ни Българска Православна Църква – Българска Патриаршия, както е записано и в приетия и утвърден от Шестия църковно-народен събор (2008 г.) неин Устав\".   \"Историческите извори и църковната ни памет ясно свидетелстват, че при основаването си през 1018 г. – в тъжната година на изгубването на българската държавна самостоятелност, покорилият България ромейски император Василий II учредява в Охрид не друга, а тъкмо Българска архиепископия, каквато тя остава до самото си закриване през 1767 г. – седем столетия и половина след своето учредяване.   Този е бил начинът, по който императорът, останал в историята ни с прозвището „българоубиец”, е желаел да съхрани сред нашите предци паметта за тяхното славно и героично минало като Църква и като държава, както е ясно засвидетелствано и в грамотите, с които той учредява Охридската юрисдикция:   \"Постановяваме – четем във втората от тези грамоти – щото сегашният светейши архиепископ да притежава и управлява всичките български епископства, както и всички други градове, които под властта на цар Петър и на Самуил се притежаваха и се владееха от тогавашните архиепископи… Защото, дори и да станахме владетел на тази страна (т. е. на България), ние запазихме непокътнати нейните права, като ги потвърдихме с наши хрисовули и сигилии”.   С това държавническо решение на императора Охрид – градът на българския и славянски просветител и Чудотворец Климент, е утвърден тогава като нова българска столица на духа, определена да пази, макар и частично, българската църковна и народностна памет.   Затова и всички предстоятели на Охридската църква в дългите години на нейното съществуване изрично са добавяли в титлите си и титлата „Български” – защото такава е историята на тази църква и с това съзнание тя е живяла до самия край на насилствено прекъснатия си през 1767 г. живот.   Затова и по-късно – в годините на възкресяването на българския дух – началото на организираното движение за завръщане на църковната ни самостоятелност е поставено тъкмо в Охрид, а дейците на църковната ни независимост настояват за възстановяване на Православната ни църква като приемник едновременно на Търновската патриаршия и на Охридската архиепископия.   Защото тази памет е памет българска и тя ще остане такава както в Българската екзархия, така и във възстановената Българска патриаршия, която и до днес остава вярната духовна майка и кърмилница на поверения ѝ от Бога народ\", се казва още в посланието.", "date": "2018.06.10", "title": "Патриарх Неофит на празничната литургия по повод 1000 години Българската Охридската Архиепископия"}
{"url": "https://www.faktor.bg/bg/articles/novini/svyat/kim-chen-un-katsna-v-singapur-za-istoricheskata-sreshta-s-tramp", "text": "Севернокорейският лидер Ким Чен Ун пристигна в неделя в Сингапур за историческа среща с американския президент Доналд Тръмп във вторник. На разговорите им се възлагат надежди да се прекрати ядреното противостоене между двете страни, да се премине към прекратяване на състоянието на война на Корейския полуостров и КНДР да започне да излиза от самоизолацията и мизерията. Това е най-дългото разстояние, на което Ким Чен Ун се е отдалечавал от страната си, живееща в азиатска версия на сталинистка диктатура близо 70 години. До последно не беше известно какъв самолет ще използва той, включително заради строгите мерки за сигурност. Японски медии спекулираха, че това може да е личния му Ил-62, а южнокорейските - че Китай ще му предостави Боинг-747. В крайна сметка той пристигна на борда на самолет, използван от висшето ръководство на Китайската народна република. Данни на системата за проследяване на самолеит Flightradar24 от днес показва, че китайският боинг е излетял от Пхенян за Пекин, след което е променил крайната си дестинация. Едва на 34 години, както се смята, Ким Чен Ун е един от най-младите държавни ръководители в света и никой не очакваше да направи историческата крачка, която не сториха баща му и дядо му. Самият факт на срещата на остров Сентоса на 12 юни е исторически още преди тя да е започнала. Врагове след Корейската война от 1950-1953 година, лидерите на двете страни никога не са разговаряли по телефона, да не говорим за лична среща. През септември след шестия и най-мощен ядрен севернокорейски опит Тръмп написа в \"Туитър\", че ким Чен Ун \"очевидно е луд човек, който не се интересува от това да умори от глад или да убива собствения си народ\". В отговор Ким Чен Ун го нареме \"психически нестабилен американски изкуфял старец\". Всъщност, кореецът изглежда постига своето - да използва ядрената програма като средство да принуди най-силната страна в света да признае международно режима му и статута на КНДР като фактор в Азия и света. Анализатори напомнят, че той е безпощаден диктатор, за когото се твърди, че е разстрелял чичо си със зенитна картечница, отровил е своя полубрат, отговорен е за екзекуциите на стотици военни, в чиято лоялност се съмнява, и хвърли огромни средства за създаване на ядрена бомба и ракети, докато народът му гладува.", "date": "2018.06.10", "title": "Ким Чен-ун кацна в Сингапур за историческата среща с Тръмп"}
{"url": "https://www.faktor.bg/bg/articles/novini/balgariya/anton-todorov-test-rusofil-ili-oligofren-si", "text": "Политологът и бивш депутат Антон Тооров публикува ироничен тест, чрез който можете да установите дали сте русофил или обикновен олигофрен. 15 въпроса дават отговор на сакралната тема, която мъчи повече от век българското общество. 1. Руска кола ли имаш/караш?  2. Говориш и пишеш ли на руски свободно, без грешки?  3. Децата ти учат ли в Русия?  4. Държиш ли спестяванията си в рубли, в руска банка? 5. Ползваш ли руски смартфон?  6. Ползваш ли руски компютър?  7. Почиваш ли ежегодно през лятото на Балтийско море, а през зимата в Камчатка?  8. Ти и семейството предпочитате ли руско облекло, аксесоари, обувки, парфюми, стоки?  9. При сериозно заболяване в Русия ли ще заминеш на лечение? 10. Можеш ли да изброиш по петима художници, архитекти, композитори, писатели с техните произведения от дореволюционна Русия ( без справка в Google, защото не е руски)?  11. Можеш ли да изброиш пет постижения и изобретения на руската наука и нови технологии със световно значение и ежедневно приложение от последните 20 години?  12. Можеш ли да изброиш 5 световноизвестни руски търговски марки, ползвани в целия свят? 13. Пишеш ли повече в руския Вконтакте, отколкото в американския Фейсбук? 14. Имаш ли вещи и предмети у вас, на които пише \"Сделано в России\" / Мade in Russia?  15. За последните 10 години повече пъти ли посети Русия отколкото държави от ЕС? Ако гордо твърдиш, че си русофил, но нямаш повече от един отговор \"ДА\", то ти не си русофил, а просто олигофрен.", "date": "2018.06.10", "title": "Антон Тодоров: Тест – русофил или олигофрен си?"}
{"url": "https://www.faktor.bg/bg/articles/novini/balgariya/slantse-v-iztochna-balgariya-na-zapad-valezhi-i-gramotevitsi-na-mesta-i-gradushki", "text": "Днес в сутрешните часове явленията в Западна България временно ще затихнат, а облачността ще се разкъса и над по-голямата част от страната ще преобладава слънчево време. Около и след обяд отново на места в Западна и Централна България ще има краткотрайни валежи и гръмотевици, интензивни ще са явленията главно в планинските райони. Остават условията за градушки.  Над Източна България ще преобладава слънчево време с временни увеличения на облачността, но без валежи. Ще духа слаб до умерен североизточен вятър. Температурите слабо ще се понижат и преобладаващите максимални ще бъдат между 25° и 30°. Това съобщиха  за „Фокус” от Националния институт по метеорология и хидрология (НИМХ) при Българската академия на науките (БАН). Над Черноморието ще преобладава слънчево време с временни увеличения на облачността, но без валежи. Ще духа до умерен североизточен вятър. Максимални температури на въздуха: 24-26°. Температурата на морската вода е 22-25°. Вълнението на морето ще бъде 3 бала. Над планините в Западна и Централна България ще има значителна облачност, около и след обяд купесто-дъждовна. На места ще превали краткотраен дъжд, временно интензивен, придружен с гръмотевици. Много слънчеви часове ще има над масивите в Източна България. Ще духа умерен, по билата и временно силен вятър от изток-североизток. Максимална температура на височина 1200 метра около 20°, на 2000 метра – около 13°. Атмосферното налягане е и ще се задържи малко по-ниско от средното за юни.", "date": "2018.06.10", "title": "Слънце в Източна България, на запад - валежи и гръмотевици, на места и градушки"}
{"url": "https://www.faktor.bg/bg/articles/novini/svyat/tramp-se-yadosa-na-kanada-pozvolyavala-si-da-otgovarya-na-us-mitata-sas-svoi", "text": "Американският президент Доналд Тръмп затвърди впечатлението, че е в пълна изолация сред лидерите на останалите най-развити икономики в света, след като си тръгна преди края на срещата на Г-7 и малко след това предизвика нов скандал – обяви, че САЩ оттеглят подписа си от общото комюнике, съобщават световните агенции, посочва Би Ти Ви. Причината – твърдата позиция на Канада по темата с наложените от Тръмп мита върху вноса на метали в САЩ от съюзни страни. Премиерът Джъстин Трюдо обяви, че страната му ще отговори на американския протекционизъм с реципрочни мерки от 1 юли. Очакванията на анализаторите са след подобни действия и от страна на Мексико и страните от ЕС в крайна сметка американската икономика да получи повече вреда, отколкото полза от митата. В два туита от борда на \"Еър Форс 1\" на път за Сингапур, точно когато Канада разпространи официалното комюнике на Г-7, Тръмп се нахвърли срещу домакина, като обвини канадския премиер, че е непочтен и нерешителен. Тръмп обвини премиера на Канада Джъстин Трюдо, който се държал с него \"толкова кротко и меко\" по време на срещата на Г-7, само за да даде пресконференция след заминаването му и да каже, че американските мита са \"доста оскърбителни\" и че \"няма да позволи да го тъпчат\". \"Много нечестно и слабо. Нашите мита са в отговор на неговите 270% върху млечните ни продукти\", заяви Тръмп. Междувременно френският президент Еманюел Макрон наблегна, че на срещата Европа е застанала в единен фронт срещу Тръмп, като отбеляза позитивно, че събитието е приключило със съгласието на всички страни да се борят с протекционизма.  \"Тръмп не искаше да бъде изолиран. Успяхме да го убедим, че \"Г-6 плюс 1\" е напълно постижимо, а той не искаше това\", каза френският президент. В Сингапур Тръмп би трябвало да се срещне със севернокорейския лидер Ким Чен-ун. Това обаче все още не е напълно сигурно, тъй като историческите разговори на няколко пъти бяха пред провал.", "date": "2018.06.10", "title": "Тръмп сe ядоса на Канада – позволявала си да отговаря на US митата със свои"}
{"url": "https://www.faktor.bg/bg/articles/novini/svyat/g-7-prizova-rusiya-da-spre-da-destabilizira-demokratsiyata", "text": "Лидерите на Г-7 призоваха Русия да спре да дестабилизира демокрациите и предупредиха, че са готови да засилят санкциите срещу Москва, ако е необходимо, предаде Ройтерс. \"Призоваваме Русия да прекрати дестабилизиращото си поведение, подкопаването на демократичните системи и подкрепата си за сирийския режим\", се казва в заключителното комюнике на срещата на върха в Канада, посочва \"Дарик\". Седемте осъждат атаката в Солзбъри и споделят преценката на Обединеното кралство, че има висока степен на вероятност, че Руската федерация е отговорна за нападението и че няма достоверно алтернативно обяснение. Те призовават Русия да изпълнява международните си задължения и отговорността си като постоянен член на Съвета за сигурност на ООН за укрепването на международния мир и сигурността, като добавят, че въпреки всичко, ще продължат да работят с нея за решаването на регионални кризи и глобални предизвикателства, когато това отговаря на интересите им. Лидерите от Г-7 потвърждават осъждането на незаконното анексиране на Крим и трайната си подкрепа за суверенитета, независимостта и териториалната цялост на Украйна в международно признатите й граници. Те потвърждават ангажимента си да помагат на Украйна в прилагането на нейната амбициозна и необходима програма за реформи и напомнят, че санкциите ще продължат, ако Русия не демонстрира пълно спазване на задълженията си според Минските споразумения и зачитане на украинския суверенитет. Ако действията на Русия го наложат, те са готови да предприемат допълнителни рестриктивни мерки срещу нея, като същевременно остават ангажирани с подкрепата за руското гражданско общество и обещават да съдействат и инвестират в контакти между хората. Седемте страни декларират готовността си за координирани действия в отговор на чуждестранни играчи, които се стремят да подкопаят техните демократични общества и институции, избориня им процес, суверенитет и сигурност, като подчертават, че тези заплахи, особено когато произтичат от държави, застрашават не само тях, но и международния мир и сигурност и международния правов ред. Лидерите на Г-7 отново призоваха Северна Корея да осъществи пълен, проверим и необратим демонтаж на цялото си ядрено и ракетно въоръжение и се договориха да вземат мерки да не допуснат Иран да се сдобие с ядрено оръжие.", "date": "2018.06.10", "title": "Г-7 призова Русия да спре да дестабилизира демокрацията"}
