{"url": "https://www.faktor.bg/bg/articles/novini/svyat/venetsuelskata-prokuratura-s-ultimatum-huan-guaydo-da-ne-napuska-stranata", "text": "Главният прокурор на Венецуела Тарек Уилям Сааб е отправил към Върховния съд на страната молба да бъдат блокирани сметките и да се забрани излизане от страната на обявилия се за президент Хуан Гуайдо, предаде агенция \"Ефе\" и латиноамериканската телевизия NTN24. Сааб също така иска да започне предварително разследване срещу действията на Гуайдо, който има имунитет като депутат и не може да бъде уличен или обвинен по наказателни дела. Единствено Върховният съд може да свали имунитета му. Пред журналисти прокурорът каза, че стъпката е логична след \"насилствените\" събития от последните дни. Като председател на парламента Гуайдо обяви Мадуро за \"узурпатор\" и използва конституционни правомощия, за да си даде длъжността му временно, до свикване на избори.  Да не се пътува Решението следва дни на нерешителност от страна на правителството пред офанзивата на опозицията - Мадуро бе казал единствено че ще остави действията срещу Гуайдо в ръцете на опозицията, пише \"Ел паис\". В интервю за Си Ен Ен по-рано днес Гуайдо обеща демократичен и мирен преход и свободни избори, ако Мадуро напусне властта, и амнистия както за въоръжените сили, така и за самия държавен глава. Той каза, че съзнава възможността да бъде преследван от режима на Мадуро. По-рано днес Съединените щати обявиха, че са допуснали Гуайдо до част от сметките на Венецуела. Междувременно Вашингтон предупреди американските граждани да се въздържат от пътувания до Венецула заради престъпления, размирици, лоша здравна инфраструктура и опасност от произволни арести на американци. Междувременно Вашингтон предупреди американските граждани да се въздържат от пътувания до Венецула заради престъпления, размирици, лоша здравна инфраструктура и опасност от произволни арести на американци. Препоръката в момента е \"да не се пътува\" до страната.", "date": "2019.01.29", "title": "Венецуелската прокуратура с ултиматум: Хуан Гуайдо да не напуска страната"}
{"url": "https://www.faktor.bg/bg/articles/politolog-sled-otcheta-na-radev-krizata-mezhdu-institutsiite-pridobi-savsem-realni-ochertaniya", "text": "\"Президентът Румен Радев като че ли събра цялото си отношение към правителството във вчерашния отчет. Бележките прозвучаха по много категоричен начин. Онова, което наричахме криза в отношенията между институциите, придоби съвсем реални очертания\". Тази теза изрази в интервю за БНР политологът Страхил Делийски. Той смята, че в случая премиерът Борисов като че ли е в по-неблагоприятната позиция.  \"Сякаш е достатъчно да се покажат някакви данни, за да се конструира определен тип реалност. Когато на един премиер му се наложи да опровергава внушения, че българите не живеят добре, това означава, че тази власт е доста изчерпана. Много е трудно за който и да е премиер да играе тази роля - опровергаване на негативно конструирана реалност. Дебатът не е за различните пътища на развитие, а дали живеем добре или не, има ли проблеми или не. Мнозинството споделя негативната версия и затова премиерът е в по-лошата позиция\", аргументира се политологът.  Делийски коментира и обвиненията срещу Елена Йончева.  \"Случаят даде заряд на БСП, но не съм убеден, че ще засили положителната инерция. Много е трудно да играеш ролята на позитивния разказвач. Това е много специфична ситуация, която ограничава периметъра на политическа комуникация. Много трудно е да се убеди някой, който е решил, че не живее добре.\"  Запитан за прогноза за евроизборите, Делийски заяви:  \"И от двете страни получаваме сигнали, че изборите са важни. Преди като че ли залогът не беше толкова голям. Сега са разглеждани като тест за доверието към управляващата коалиция. Европейските избори обикновено са избори от втори ред, които се доминират от националния политически процес. Сега в почти всяка страна има сериозни проблеми, които ще трансформират политическия дебат отвъд и извън дебата за Европа\", посочи Делийски  Що се отнася до това, какво ще се случи в месеците до изборите, той обясни, че е сигурен в едно нещо, което няма да се случи - политическите партии да потърсят и да намерят ефективни и смислени инструменти за връщане на доверието на гражданите към тях. Ако те не успеят да се превърнат в ефективен инструмент за представителство, политическата ни система ще има все повече проблеми, обобщи Делийски.", "date": "2019.01.29", "title": "Политолог: След отчета на Радев кризата между институциите придоби съвсем реални очертания"}
{"url": "https://www.faktor.bg/bg/articles/ukrayna-shte-kandidatstva-za-vlizane-v-evropeyskiya-sayuz-prez-2024", "text": "Президентът на Украйна Петро Порошенко заяви, че Украйна ще кандидатства за присъединяване към Европейския съюз през 2024 година. Намеренията си той обяви на 29 януари на форума \"От Крут до Брюксел. Ще вървим по свой път\" в Киев, съобщава \"ГОРДОН\" . Според държавния глава през следващите пет години Украйна ще може да догони съседните страни, които вече са част от ЕС, по отношение на икономическите показатели. Порошенко добави, че Украйна вече изпреварва някои страни от ЕС в класацията \"Doing Business\". \"Всяка година добавяме няколко точки в класацията. Запазвайки тези темпове, ще можем да догоним страните от Европейския съюз, които са близо до нас,\" изтъкна украинският президент, който обяви днес, че ще се кандидатира за втори мандат. На 16 септември 2014 г. Върховната Рада и Европейският парламент в синхронно одобриха Споразумението за асоцииране между Украйна и ЕС. На 1 септември 2017 г. документът влезе в сила. На 11 юни 2017 г.  влезе в сила безвизов режим  между Украйна и Европейския съюз. Президентът Петър Порошенко заяви на 20 ноември 2017 г., че правото на Украйна за членство в Европейския съюз е предвидено в член 49 от Договора с ЕС .", "date": "2019.01.29", "title": "Украйна ще кандидатства за влизане в Европейския съюз през 2024"}
{"url": "https://www.faktor.bg/bg/articles/orhan-ismailov-za-skandala-v-npsd-stignahme-dotam-da-zasedavame-v-ginekologichen-kabinet", "text": "Пред бТВ бившият зам.-министър на отбраната Орхан Исмаилов научи новината, че вече не е председател на Народна партия „Свобода и достойнство”. Политическата сила беше разтърсена от скандал през последните дни, след като първо беше обявено, че влиза в коалиция с „Воля” на Веселин Марешки, а след това в ефира на bTV създателят й Касим Дал обяви, че този ход на Исмаилов не е бил съгласуван. Днес следобед от пресцентъра на НПСД обявиха, че Изпълнителният политически съвет на партията е взел решение да освободи сегашния лидер и да постави Дал начело до провеждането на конгрес. Според Исмаилов всичко това е било „активно мероприятие” с цел да бъде компрометиран. \"Провалени политици като Касим Дал, Доган и Местан в чувала - и на бунището. Необходими са млади политици, заяви вече бившият председател на НП ”Свобода и достойнство”. Принципът на Касим Дал какъв е? -  попита Исмаилов. И отговори: Седна с агент Павел, а с агент Сава не седна, допълни той. „Когато един човек обвинява някого, че не спазва устава, че отишъл някъде да прави коалиция – същият този човек гласува за това споразумение!”, възмути се Орхан Исмаилов. Той обясни, че по устав единствен може да свиква съвета и на по-ранно заседание 13 от членовете са били „за” съвместно явяване с партията на Марешки. Той допълни, че половината от хората от съвета въобще не са били питани за неговата оставка, а и всъщност даже няма подписвано коалиционно споразумение с „Воля”. По думите му коалиция с евроскептичната партия около 5 много конкретни точки, свързани с икономика, сигурност, стандарт на живот и т.н., е по-добър вариант от бездействие и тази позиция е била споделена и от Касим Дал. „Сега разбираме каква е целта на тази частна партия на Касим Дал”, заяви бившият вече лидер на НПСД. Той допълни, че централата на партията от няколко седмици се води в частен имот на бившия зам.-шеф на ДПС. Това довело до абсурден сюжет през уикенда при опита на Исмаилов да вземе документи, печати и пароли: „В събота аз влязох с взлом в офиса на партията – регистрация в Трето районно”. Той допълни, че се е наложило да се правят партийни съвещания в гинекологичния кабинет на зам.-председателя. Исмаилов сравни случилото се в НПСД с атаката, свалила Лютви Местан от лидерския пост в ДПС. „Битката е с кукловодите на Прехода в лицето на Касим Дал, той е сянката в тази партия, аз съм публичността”, обяви бившият вече председател. Той се оплака, че през последната година работата на партията е била саботирана от вътрешната опозиция. Сега сезирам главния прокурор. Защото внушиха пред цялото общество, че съм нарушил устава, обясни Исмаилов.", "date": "2019.01.29", "title": "Орхан Исмаилов разкри, че се наложило да влезе с взлом в офиса на НПСД"}
{"url": "https://www.faktor.bg/bg/articles/chvk-vagner-sazdadena-po-ideya-na-genshtaba-na-rusiya", "text": "Най-известната руска частна компания за военни операции - ЧВК \"Вагнер\", е по идея на Генералния щаб на Русия, най-вероятно е подкрепена от президента Владимир Путин и е консултирана от основателя на първата подобна структура в света - южноафриканецът Ийбън Барлоу. Реалното набиране на хора за \"Вагнер\" е започнало през 2013 г., но Барлоу е направил закрита за външни лица презентация в Санкт Петербург още пред 2010 г. пред тесен кръг военни от генщаба, включително от главното оперативно управление, отговарящо за това къде, как и защо се използва армията, разказва разследване на руското онлайн издание The Bell. То е основано от Елисавета Осетинская в Станфорд, която преди това бе главен редактор на авторитетни руски издания като РБК, руската версия на сп. \"Форбс\" и всекидневника \"Ведомости\". Източник на The Bell описва, че такава идея се е обсъждала от 2009 г. и планът бил подкрепян от началника на генщаба ген. Николай Макаров. Става дума за създаване на отряди от изведени в резерва служители на армията и спецслужбите, които имат нужната подготовка и опит в бойни действия. Барлоу потвърждава посещението си в Санкт Петербург, но отказва да обсъжда какво е правил там. Според The Bell той е разказал на военните за моделите за създаване на частни военни компании и дори представил варианти за адаптирането на такава фирма към руските условия. В последвалата дискусия основният въпрос бил дали такава структура трябва да бъде легална, но част от участниците категорично се възпротивили, основно заради проблемите с контрола над въоръжаването ѝ. Освен това през 2004 г. трима кадрови военни са задържани в Катар по подозрение, че са ликвидирали обвинявания в тероризъм чеченски лидер Зелимхан Яндарбиев в местен хотел. Връщането им в Русия стана едва след личната намеса на Путин. По това време Барлоу - генерал от спецчастите на ЮАР - има две десетилетия опит, а основаната от него Executive Outcomes участва в редица операции в Африка и по-късно става част от холдинговата компания Strategic Resource Corporation. Идеята за частна руска армия се съживява при смяната в генщаба през 2012 г. - новият началник Валерий Герасимов я подкрепя и вероятно я е съгласувал с президента, казват събеседници на The Bell. Те също така посочват, че за изпълнител на задачата, включително да отговаря за финансовите и бизнес въпроси, е бил определен Евгений Пригожин, известен още като \"ресторантьорът на Путин\". Източник, участвал в едно от първите интервюта, казва, че Пригожин не бил във възторг от идеята и не разбирал каква е непосредствената му полза, но и не можел да откаже. По това време той вече е заявявал, че мечтата му е да изхранва армията и милицията - общо около 7 милиона души. По-късно руски и западни медии описват, че малко преди създаването на \"Вагнер\" той се занимава със снабдяването с храни, почистването, отоплението, сметосъбирането и строителството на военни поделения и градове. Част от получените от държавата средства отивали за организирането на частната военна компания. Пригожин отрича всичко това, включително съществуването на \"Вагнер\", а The Bell уточнява, че връзката на фирмите с него е косвена - едни и същи адреси, телефони или мениджъри. Първите наемници са забелязани в Крим през февруари-март 2014 г., където според източници, близки до Министерството на отбраната, и без това постоянно базираните и прехвърлени на полуострова щатни руски военни били напълно достатъчно, за да охраняват населението и да потушат опити на украинската армия за съпротива. Така първата сериозна задача се оказва Сирия, за която във \"Вагнер\" започват да подготвят хората през август 2015 г. - на площадка недалеч от база на ГРУ, обслужвана от фирми, свързвани с Пригожин. Месеци наред Министерството на отбраната отрича да има сухопътни операции. През март 2016 г. все пак е признато, че \"отделни задачи\" решават \"подразделения на нашите сили за специални операции\". Според РБК в тези сили влизат и вагнеровци, а източник описва, че \"отначало работят нашите момчета, после идват руските наземни части, арабите и камерите\". Това продължава две години - до февруари 2017 г., когато в прочутия инцидент край Деир аз Зор американската авиация и спецчасти ликвидират отряд, предвождан от руските наемници. И до днес данните за загиналите в това сражение руски граждани се движи между няколко десетки и 300. Руските военни не са разрешавали това настъпление. Скоро след това The Bell твърди, че компанията най-вероятно е имала договор с Дамаск да превзема петролни полета и заводи и да ги охранява, срещу което ще получава 25% от петрола и газа, добити в тези територии. След това фиаско не се чува нищо за участие на \"Вагнер\" в бойни действия, нейни бойци отново се появяват - този път в Африка. За година и половина Русия и държавните ѝ компании подписват договори за военно и икономическо сътрудничество с Гвинея, Нигерия, Чад, Нигер, Централноафриканската република, Либия и др. The Bell пише, че в Судан от \"Вагнер\" е сключена \"сирийска сделка\" - концесия за добив на злато в замяна на обучаването на местна армия. В края на 2018 г. \"Вагнер\" е заподозряна, че изпраща свои хора в Либия, а скоро Пригожин попада на видеозапис на Министерството на отбраната в Москва, на което е пристигналата за преговори делегация на либийски генерал, който е смятан за руско протеже. Преди дни \"Ройтерс\" разказа, че свързани с \"Вагнер\" командоси са пристигнали във Венецуела, най-вероятно за да охраняват президента Николас Мадуро. \"По примера на легендарната Еxecutive Outcomes пред ЧВК \"Вагнер\" се откриват перспективи да се превърне в холдинг, изпълняващ разнообразни услуги - от физическа защита през охрана на обекти до пряко участие в бойни действия. Дали им се получава ще може да се оцени след няколко години\", пише в статията на The Bell. Според изданието от 2014 г. насам през компанията са преминали 7-10 хиляди наемници, а издръжката им и обезщетенията за роднините на загиналите възлизат на милиарди рубли. (източник: Дневник)", "date": "2019.01.29", "title": "ЧВК \"Вагнер\" - рожба на Генералния щаб на Русия, покровителствана от Путин"}
{"url": "https://www.faktor.bg/bg/articles/velikobritaniya-iska-novi-pregovori-za-brekzit", "text": "Британското правителство ще се опита да предоговори с Европейския съюз споразумението за Брекзит до 13 февруари. Това заяви премиерът Тереза Мей в началото на парламентарния дебат за алтернативния й план за напускане на съюза. Очаква се тя да получи мандат за нови преговори с Брюксел по силата на поправка в текста на вече отхвърленото й споразумение. Поправката е одобрена от всички лагери в Консервативната партия и се очаква да бъде приета. Мей ще настоява да отпадне предпазния механизъм срещу възстановяването на физическата граница с Ирландия. Както и преходният период да бъде удължен до края на 2021 година. През това време Великобритания ще продължи да си плаща вноските в европейския бюджет и да спазва правата на европейските граждани на нейна територия.", "date": "2019.01.29", "title": "Великобритания иска нови преговори за Брекзит"}
{"url": "https://www.faktor.bg/bg/articles/novini/balgariya/komisiyata-za-borba-sas-sivata-ikonomika-i-kontrabandata-prie-promenite-v-zakona-za-gorivata", "text": "Министърът на икономиката разполага със срок до 6 месеца, за да изготви наредба за прилагане на т.нар. закона за горивата, който раздели бизнеса. Това решиха тази вечер депутатите от комисията за борба със сивата икономика и контрабандата, обсъждайки промените в закона на второ четене. На продължилото над три часа заседание депутатите от комисия решиха да отпадне банковата гаранция от 20 000 лв. за регистрация на бензиностанция, както искаха собствениците малки обекти. Предложението бе на ДПС Запазват се ведомствените бензиностанции, от които може да се зарежда строителна и минно-добивна техника. Симо Симов от Националното сдружение на търговците на горива, който представлява дребните в бранша остана недоволен. „Наистина се опитвате да създадете един монопол- С този закон ще изхвърлите 400 фирми от пазара. След една година ще имате лавина от протести. Тежко му тогава, който е на власт“, каза той. Според председателя на Българската петролна и газова асоциация и генерален директор на „Лукойл-България“ Валентин Златев по-бързото влизане на закона в сила е от полза за страната. „За бюджета не е маловажно дали ще получи допълнителни реални приходи или не. Нашата цел е равнопоставеност на всички участници и върховенство на закона“, каза той. За да бъдат приети окончателно промените, те трябва да бъдат гласувани в пленарна зала.", "date": "2019.01.29", "title": "Комисията за борба със сивата икономика и контрабандата прие промените в Закона за горивата"}
{"url": "https://www.faktor.bg/bg/articles/novini/svyat/koy-e-chovekat-koyto-darzhi-kartite-za-brexit", "text": "Докато премиерът Тереза Мей се подготвя за нова битка с депутатите по въпроса за Брекзит, един човек стои в центъра на събитията с властта да определя това, което ще се случва оттук нататък. Председателят на Камарата на общините Джон Беркоу е най-известен с начина, по който председателства дебатите, изревавайки „Ред! Ред!“ срещу непокорните депутати и раздавайки наказания на служителите, които го ядосват. Но във вторник той ще играе решаваща роля за това дали Мей ще успее да се придържа към плана си за напускане на Европейския съюз на 29 март и дали на депутатите ще бъде позволено да се опитат да я спрат, обяснява БГНЕС. Притеснително за правителството, той показа, че е щастлив да скъса правилника, за да позволи на парламента да каже думата си. Беркоу е избран за депутат от Консервативната партия на Мей, но издигането му до председател на Камарата на общините през 1999 година означава, че той трябва да бъде политически неутрален. Въпреки това, неговата намеса в дебатите за Брекзит доведе до обвинения от страна на бившите му колеги, че е предубеден както срещу правителството, така и срещу самия Брекзит. Вместо това той се радва на широка подкрепа от страна на депутатите от опозицията. Срещу него има обвинения, че ръководи култура на тормоз в Камарата на общините, а самият той не отрича, че е нарекъл жена – министър в правителството„глупава“. Размяната на реплики между депутатите и председателя става все по-ожесточена, но напрежението достигна точка на кипене по-рано този месец. Пореден важен вот в британския парламент около сагата с Brexit Създавайки прецедент и отхвърляйки съветите на съветниците си, Баркоу позволи на депутатите да променят правителствено предложение по договора за Брекзит. Ефектът беше, че принуди Мей бързо да се върне в Камарата на общините, за да обясни какво ще стане ако споразумението бъде отхвърлено от депутатите – нещо, което се случи само след няколко дни. Решението на Беркоу предизвика гняв в залата, а консервативните депутати и министри го заклеймиха директно. \"Много от нас сега вече ще имат непоколебимо убеждение, че съдията на нашите дела ... вече не е неутрален\", каза един от народните представители. Друг пък коментира стикера, забелязан в колата му, на който било изписано нецензурно обръщение за Брекзит. Беркоу отговори строго, че колата принадлежи на съпругата му и \"тя има право на своите възгледи\", като настоя, че той просто защитава правата на отделните законодатели. Във вторник 56-годишният председател ще се върне на капитанското място, където депутатите обсъждат опитите на Мей да спаси споразумението за развод с Евросъюза. Разочаровани от липсата на напредък, те ще се опитат да я принудят да приеме поправки, които изискват търсенето на нов план, отлагането на Брекзит или свикването на нов референдум. На плещите на Беркоу се пада тежестта да вземе решение преди дебата във вторник кои от тези изменения да бъдат поставени на гласуване. Искове за тормоз Роден през 1963 г. в скромно семейство, Беркоу е израснал в Лондон и е шампион по тенис за деца, което води до любовта му към спорта. Той винаги е бил консерватор, но в младостта си подкрепя десни възгледи, които сега отрича. Той става депутат през 1997 г. и 12 години по-късно е избран за председател на Камарата на общините, като се превръща в най-младият човек, който заема този пост за последните 100 години. Беркоу се опитва да модернизира парламента, като сменя традиционните дрехи на председателя за проста роба върху костюма и се стреми да улесни депутатите – жени, които имат малки бебета. Но критиците казват, че той е надут и опиянен от звука на собствения си глас - един от консервативните депутати гласно го описа като \"глупаво, престорено-набожно джудже\". Преди неотдавнашните сблъсъци около Брекзит, Беркоу разгневи и много консерватори с откритата си съпротива да позволи на американския президент Доналд Тръмп да говори пред парламента. Председателят на Камарата на общините трябва да се пенсионира през следващата година, но имаше предположения, че може да отложи това, за да надзирава процеса на Брекзит - идея, която е твърде вероятно да разстрои правителството. Като се има предвид подкрепата му от опозицията, министрите могат да направят малко по въпроса, въпреки че различни медии допускат, че като наказание може да му бъде отказано място в Камарата на лордовете, когато се оттегли.  (източник: Нова ТВ)", "date": "2019.01.29", "title": "Кой е човекът, който държи картите за Brexit?"}
{"url": "https://www.faktor.bg/bg/articles/ns-podkrepya-usiliyata-na-pravitelstvoto-za-priemaneto-na-balgariya-v-evrozonata", "text": "Народното събрание подкрепя усилията на правителството за изпълнение на ангажиментите, свързани с приемането на България в еврозоната. Това заяви председателят на Комисията по европейски въпроси и контрол на европейските фондове Кристиан Вигенин на среща със заместник-председателя на Европейската комисия, отговарящ по въпросите на еврото и социалния диалог, финансовата стабилност, финансовите услуги и съюза на капиталовите пазари Валдис Домбровскис, съобщиха от пресцентъра на Народното събрание. Гостът е на двудневно официално посещение в България и имаше среща с народни представители от комисиите по европейски въпроси и по бюджет и финанси.  Кристиан Вигенин посочи, че България желае продължаване на евроинтеграцията в дълбочина и продължава активните си действия в посока присъединяване към Шенген и еврозоната. Той изрази задоволство от последователната политика на Европейската комисия за поддържане на активен диалог с представителите на националните парламенти.  Присъединяването на България към Шенген и еврозоната ще бъде важен сигнал към българските граждани, който ще допринесе за укрепване на доверието в европейските институции и европейската интеграция, подчерта на срещата заместник-председателят на Комисията по бюджет и финанси Евгения Ангелова. Тя посочи, че страната ни активно е участвала в дискусиите за укрепването на икономическото управление и за доизграждането на Икономическия и паричен съюз.  \"Една от основните цели на посещението ми в България е да бъдат проведени задълбочени дискусии за перспективите за приемането на България към еврозоната\", отбеляза еврокомисар Валдис Домбровскис. Той посочи, че страните-членки на ЕС трябва да засилят устойчивостта на европейската икономика и да са подготвени за евентуални неблагоприятни явления.  \"България има силен икономически растеж, много силно фискално изпълнение и съотношение между дълг и БВП от 30 процента, което е едно от най-ниските нива в ЕС\", отбеляза Валдис Домбровскис. \"Трябва обаче да се обърне внимание на социалното измерение и по-конкретно на изпълнение на политиките за равенство на доходите, както и на програмите за придобиване на умения и достъп до пазара на труда\", добави той. България е покрила три от четирите критерия и е поела конкретни ангажименти във връзка с членството си в еврозоната, посочи еврокомисарят и добави, че ако страната изпълни тези ангажименти през третото тримесечие на 2019 г. може да се присъедини към Валутния механизъм II (ERM II).", "date": "2019.01.29", "title": "НС подкрепя усилията на правителството за приемането на България в еврозоната"}
{"url": "https://www.faktor.bg/bg/articles/novini/balgariya/eva-maydal-ima-useshtane-che-koruptsiyata-u-nas-e-visoka-no-borbata-s-neya-zavisi-ot-vseki-edin-ot-nas", "text": "Вероятността да приемем еврото през 2020 година - това е много добра новина. Но не е важна точно дата,  много по-важен е ангажиментът на българското правителство. Ние препотвърдиха нашата позиция пред ЕК. Това обяви в студиото на Би Ти Ви евродепутатът Ева Майдел. Тя посочи, че този месец честваме 20 години от създаването на еврото. И болшинството европейски граждани одобряват това, че ние сме в еврото, което е втората по сила валута след долара. А това означава, че европейската икономика става една от най-силните в света. Европа е един проект, който цели не да разрушава, а да обединява. И затова еврото е възможност да станем по-богати и по-сигурни за нашите пари, подчерта Майдел. Тя обясни, че са предвидени различни механизми, които да защитят парите на гражданите. Има европейски и банкови институции, които препястват да се случват проблеми с техните пари и това е тезата, която се отстоява и от българското правителство. Позитивите са много по-конкретни и измерими, отколкото митовете около еврото. Преди една година 9 от 10 българи се страхуваха от това, какво ще се случи, когато приемем еврото. Нужна е повече информация, която да увери гражданите, че техните пари ще бъдат защитени с влизането ни в еврозоната. Можем това да  докажем с конкретни цифри, с тях можем да оборим и лъжите и страховете на хората, подчерта евродепутатът и добави: Ние имаме ясно разписана пътна карта, по която правителството много прецизно и конкретно върви. Дай боже да продължим това и след стрестовете на банките. Ако мине всичко наред, това ще даде по-голяма увереност да се присъединим към чакалнята на еврозоната. Не очаквам големи препъни камъни. Добре е да се замислим кой не иска да бъдем в еврозоната, защото това е свързано и с нашата евроинтеграция, аргументира се Майдъл. Тя коментира и темата с корупцията в България, след като бяхме поставени на 77 място по индекса на корупцията в света. В България усещането за корупцията е високо. Но това, което е важно да отбележим, то дори и корупцията да намалява, усещането остава за по-дълго време. Корупцията е свързана с всеки един от нас. Затова както ние гледаме на себе си, така ще ни възприемат и нашите европейски партньори, убедена е Ева Майдел.", "date": "2019.01.29", "title": "Ева Майдел: Влизането на еврото до 2020 е добра новина за България"}
{"url": "https://www.faktor.bg/bg/articles/ivan-krastev-dosega-evroparlamentat-silno-napomnyashe-germanskiya-sled-izborite-shte-zapochne-da-napomnya-ungarskiya", "text": "\"Времето, когато беше достатъчно да гледаме на Европейския съюз като на \"Брюксел\" и да внимаваме и се съобразяваме с него, вече е минало, трябва да се интересуваш от всички в ЕС, включително от малките, включително от тези, от които досега не сме се интересували.\"   Това заяви политологът Иван Кръстев в изказването си на Срещата на бизнеса с правителството.   Председателят на Управителния съвет на Центъра за либерални стратегии коментира предстоящите избори за Европейски парламент на 26 май. Според него съществуването на вътрешен национален консенсус е от ключово значение на този вот.   \"Европейските избори се провеждат на национално ниво - не се обсъжда и политиката на Съюза, а по-скоро вътрешната политика. За Източна Европа е характерна ниска избирателна активност. Заради това, че ЕС изглежда под натиск, заради протестната активност, Брекзит и други фактори избирателната активност се очаква да се покачи\", каза Кръстев, като по този начин обясни, че гласуването за ЕП е силно повлияно от вътрешната политика, винаги отражение на вота дава отношението към конкретното правителство.    \"Кризата в ЕС е реална, но подкрепата за него никога не е била по-висока днес в сравнение с последните 20 години. Протестиращите губят активността си на избори и затова очакванията за мощна популистка вълна са преувеличени\", смята Кръстев. Затова според него най-вероятно през май ще бъде избран силно фрагментиран Европейски парламент с подвижни мнозинства, който трудно ще взима решения. Много по-лесно ще се създават негативни мнозинства, пречещи нещо да се случи, изтъква Иван Кръстев. Политологът припомни прогнозата на френския президент Еманюел Макрон, според който евроизборите може да се превърнат в сблъсък между проевропейските и антиевропейските партии. Кръстев обаче посочи, че за разлика от 2017 година в момента няма голяма популистка партия, която да призовава за излизане от ЕС или от еврозоната. Но вероятността протестни партии да се представят по-добре от традиционните е голяма.   Иван Кръстев прогнозира, че за разлика от всички предишни европейски парламенти, ЕНП и ПЕС няма да имат мнозинство. И ако досега ЕП силно е напомнял германския, сега ще започне да напомня унгарския парламент.   \"Някои от популистките партии ще имат силно представителство в парламента, но ще бъдат и важна част от европейската политика и биха имали блокираща квота\", изтъкна Иван Кръстев.", "date": "2019.01.29", "title": "Иван Кръстев: Скоро Европарламентът ще напомня не на германския, а на унгарския"}
{"url": "https://www.faktor.bg/bg/articles/zapochva-traditsionnata-godishna-sreshta-na-biznesa-s-pravitelstvoto", "text": "Започва традиционната годишна среща на бизнеса с правителството. Форумът ще бъде посветен на пътя на България към еврозоната и какви ще са ефектите върху икономиката. За участие са поканени Валдис Домбровскис, зам.-председател на Европейската комисия и комисар за еврото и социалния диалог и финансовата стабилност. На срещата ще присъстват още премиерът Бойко Борисов, министърът на финансите Владислав Горанов, управителят на Българската народна банка Димитър Радев.", "date": "2019.01.29", "title": "Бизнесът и правителството обсъждат пътя на България към еврозоната"}
{"url": "https://www.faktor.bg/bg/articles/darzhavata-e-poharchila-82-hil-leva-za-portreta-i-veshtite-na-batenberg", "text": "\"Откупеният портрет и ценните предмети на Александър I Батенберг ще бъдат транспортирани в България в петък, в присъствието на охрана\". Това каза пред журналисти министърът на културата Боил Банов след завръщането си от Виена, където участва в търг за уникален портрет и ценни предмети, принадлежали на княз Александър I Батенберг.  \"Предметите са още в аукционната къща. Днес ще бъдат заплатени, ще изпратим реставратор, за да се опаковат сериозно и ще ги транспортираме до тук с охрана, защото са ни важни. Вероятно в рамките на петък ще се приберат”, обясни министър Банов. Той отбеляза, че стойността на картината е 18 хил. евро, а цената на всеки от трите подноси варира от 5 000 до 5 500 евро. Министър Банов подчерта, че не знае кои са били останалите участници в търга, защото голяма част от частните колекционери работят с подставени лица. Общата сума, която държавата ни е платила в крайна сметка е 82 хил. лева. „Има хора, които просто говорят по телефон. Тя е една много сложна обстановка, доста интересна“, обясни той. „Аз бях вътре в търга, аз наддавах. Вероятно вътре са разбрали, но ние обявихме и пуснахме слух, че имаме малко пари и ще се явяваме символично. Това беше целта, за да не се вдига цената. Това си беше една сериозна надпревара. Участват хора с доста сериозен опит и един от основните проблеми при тези търгове е това, че когато се обяви, че ще участва държава, цената може да се надигне в пъти над нормалното“, допълни министърът на културата.", "date": "2019.01.29", "title": "Боил Банов: Платихме 82 хил. лева за портрета и вещите на Батенберг, пуснахме слух преди търга, че нямаме много пари"}
{"url": "https://www.faktor.bg/bg/articles/layf-stayl/selin-dion-stresna-fenovete-si-s-nova-viziya-plashat-se-che-e-bolna-ot-anoreksiya", "text": "Селин Дион отново привлече вниманието на медиите, този път с нейния анорексичен вид. Тя стана тема на таблоидите и заради връзката си с 16 години по-младия танцьор Пепе Муньос, която все още не е публично оповестена. Популярната певица е с драстично променен външен вид, а феновете й са загрижени за нейното тегло. Те масово я съветват за започне да е храни и смятат, че е на ръба на анорексията, тъй като на последните фотографии изглежда като бледо копие на себе си. През 2016 г. почина нейният съпруг и тя едва преживя трагедията, но скоро след това претърпя друг шок, когато почина и брат й Даниел.", "date": "2019.01.29", "title": "Селин Дион стресна феновете си с нова визия, плашат се, че е болна от анорексия"}
{"url": "https://www.faktor.bg/bg/articles/andi-mari-se-e-podlozhil-na-operatsiya-za-smyana-na-tazobedrenata-stava", "text": "Бившият №1 в тениса Анди Мъри обяви, че се е подложил на операция за смяна на тазобедрената става. Британският тенисист, който преди началото на Australian Open заяви, че това може да е последният турнир в кариерата му, се е оперирал в Лондон в понеделник. \"В момента се чувствам малко странно и леко наранен, но силно се надявам това да сложи край на болките ми. На втората снимка може да видите, че вече имам метален таз\", написа Мъри в профила си в \"Инстаграм\". Носителят на три титли от Големия шлем отпадна още в първия кръг на Australian Open след загуба в петсетов мач от Роберто Баутиста Агут. Още преди началото на надпреварата в Мелбърн Мъри заяви, че иска да се откаже на \"Уимбълдън\" през лятото.", "date": "2019.01.29", "title": "Анди Мъри се подложи на операция за смяна на тазобедрената става"}
{"url": "https://www.faktor.bg/bg/articles/sport/svetat/edin-ot-shefovete-na-razbitata-banda-za-urezhdane-na-machove-v-tenisa-e-izklyuchitelno-blizak-do-balgariya", "text": "Един от шефовете на разбитата преди дни банда за уреждане на мачове в тениса в Испания е изключително близък до България. Това твърди английският разследващ журналист Деклан Хил, който е един от най-големите специалисти по черно тото в света. “Разполагам с документи още от миналото лято. Но няма да ги разкрия, ако случайно някой правоохранителен орган като Европол се сети да ми ги поиска. Заради това само ще повдигна малко завесата около този синдикат”, пише той в сайта си declanhill.com. Тази организация е работила поне 3 години и е манипулирала най-малко 300 мача в тениса, припомня \"24 часа\". В организацията са участвали над 40 тенисисти. Работила е в цяла Европа - България, Италия, Холандия, Франция, Белгия и други държави. Откраднати били хиляди самоличности, корумпирани са банкови служители, които изпрали парите, като към това се добавя и манипулирането на мачове в тениса. Хората от престъпния синдикат имат доста добри връзки. Те дори са собственици на футболни отбори или пък имат влияние върху други спортни тимове. Според Деклан Хил, когато някой от играчите се дърпал, членовете на престъпната група били слонни и на насилие. Кс. П. е лидер на организацията, въпреки че се опитва да не парадира с това. Най-интересният член на ръководството според Деклан Хил е З. З. Той държи връзките с азиатските букмейкъри, където могат да се залагат доста повече пари и да се използват играчи с по-висок ранг. З. З. е свързан с много други престъпни организации. Той лично е уреждал манипулирането на футболни мачове в България - на Пирин, Созопол и други отбори. Имал огромни връзки и с българския баскетбол. Ако Европол иска да удари сериозно черното тото, трябва да работи върху З. З., който може да даде много важна информация, твърди Деклан Хил. И последният от шефовете бил Д. Дж., който отговарял за информацията за играчите и как може да бъдат привлечени. Шефът Кс. П. много често отбелязвал прякора Пилоти в разговорите си, което вероятно е друга връзка на организацията. Имало и връзка с известния бос на манипулирането на мачовете във футбола Вилсон Радж Перумал, който, след като излежа присъдата си във Финландия, спокойно живее в Унгария. Навремето точно той посочи, че има българин в неговата организация на най-високо ниво, като спомена Костадин Хаджииванов, бившия президент на Беласица. Според Асошиейтед прес в синдиката, който бе разбит по-рано в Белгия и където отново са замесени арменци, са били обхванати над 100 тенисисти. Вече са разпитани играчи от Белгия, Холандия, Германия, Словакия и България. Сега се очакват разпити и на такива от САЩ, Чили и Египет. Според “Екип” във Франция са били разпитани 21-годишният Жул Окала, който има най-добро класиране в световната ранглиста е 381-о място, и Мик Лескюр, който през август достигна до 487-о място. Шефът на този синдикат е с прякор Маестро и в момента се намира в ареста в Брюксел. Играчите са получавали между 500 и 1500 евро, за да манипулират резултата от мачовете си, твърдят разследващите. Това са най-вече турнири на ниско ниво, където няма дори награден фонд или е прекалено малък, за да се живее от него.", "date": "2019.01.29", "title": "Един от шефовете на разбитата банда за уреждане на мачове в тениса е изключително близък до България"}
{"url": "https://www.faktor.bg/bg/articles/grisho-propuska-roterdam", "text": "Най-добрият ни тенисист Григор Димитров няма да играе на турнира в Ротердам заради контузия. След втора медицинска консултация в рамките на седмица поради възпаление на сухожилие в рамото, българинът е взел решение да пропусне надпреварата, съобщава TennisKafe.com, позовавайки се на информация от мениджъра на първата ни ракета Георги Стоименов. Миналата година Димитров стигна до финала в Ротердам, където отстъпи с 2:6, 2:6 на Роджър Федерер.", "date": "2019.01.29", "title": "Най-добрият ни тенисист пропуска Ротердам"}
{"url": "https://www.faktor.bg/bg/articles/skandalno-video-na-barni-sandars-kak-gol-igrae-i-pee-ruski-pesni-vzrivi-neta", "text": "Медии разпространиха с американския демократ Бърни Сандърс, на което е гол до кръста, пие и пее с руски граждани по време на меден месец в СССР през 1988 г. Израелският вестник \"Аарец\" пише, че американският ветеран Травис Джъстин, който е лидер на групата Draft Beto 2020, призоваваща Бето О'Рурк от Демократическата партия да се кандидатира за президент, първи е публикувал видеото в \"Туитър\". Под видеото Джъстин пише, че наскоро е открито видео от 1988 г., на което Бърни Сандърс и съпругата му Джейн са на меден месец в СССР, където в пияно състояние пеят This Land Is Your Land с група руски граждани. This Land Is Your Land е на американския певец и музикант Уди Гътри. Сандърс загуби първичните избори в Демократическата партия за излъчване на кандидат за президент на САЩ през 2016 г. от бившия държавен секретар Хилари Клинтън.  (източник: news.bg)", "date": "2019.01.29", "title": "Пуснаха провокативно видео с Бърни Сандърс - полугол и пиян пее песни с руснаци в СССР"}
{"url": "https://www.faktor.bg/bg/articles/teo-ushev-1", "text": "Известният аниматор Тео Ушев, който беше номиниран за \"Оскар\", написа по този повод във \"Фейсбук\": \"Разбира се, че писмо от български интелектуалци в подкрепа на европейската цивилизация, няма да бъде написано. Нищо, че всекидневно идеята за равнопоставеност и братство между хората е атакувана безмилостно отвсякъде. Така де, липсата на ред, дисциплина и правила в държавата е най-лесно да се оправдава с роми, евреи, еврогейове и родоизменници - колко му е да се \"изпляскаш\" срещу тях, веднага ще станеш \"cool\" и \"говорещ истината пич\".  Българският интелектуалец е особен вид. Той обича да се сниши, когато има буря, да изчака, да огледа, и тогава ако види, че облаците са попреминали, да пооткрехне лекичко първо перденцето, после прозореца, да види има ли други наизлезли вече и чак тогава, първо тихичко, после понабрал смелост, да понадигне гласче. Заспал е зимен сън българският интелектуалец, чака някой да го покани на закуска първо. Ма няма страшно, ако медиите ви поокалят малко бе, приятели! Нали едната чест ни е останала в тази клета държавица! Ако в нея има останали още \"интелектуалци\", де.\"", "date": "2019.01.29", "title": "Тео Ушев: Разбира се, писмо от български интелектуалци в подкрепа на Eвропа, няма да бъде написано"}
{"url": "https://www.faktor.bg/bg/articles/ivaylo-dichev-ako-nashite-intelektualtsi-shte-se-angazhirat-s-kauza-tya-shte-e-za-nosiite-ili-kukerite", "text": "Много ме радва фактът, че се заражда проевропейско движение, много ще се радвам да видя и у нас такива инициативи. Това коментира проф. Ивайло Дичев пред bTV по повод отвореното писмо на световно известни интелектуалци в подкрепа на европейската идея. „Нашите интелектуалци, когато трябва да се ангажират с кауза, то ще е или с носиите, или с кукерите – някаква антиевропейска позиция, нещо за националната чест и гордост”, отбеляза още той. Същото е с някои медии. Нещо като \"дигитален Дарвинизъм в медиите\" - чува се само този, който вика най-силно. По думите му обаче трябва да си дадем сметка какво би била България без Европа. „Какво би станало, ако Европа се разпадне – ние, малка периферна страна, изцяло зависим икономически от Европа, ние сме като подизпълнител на европейски фирми, какво би станало с нашата дипломация и отбрана, какво ще стане, ако не сме опрени на еврото. Ако изгубим визите, пазара, образованието на децата си и всичко друго. Кой ще ни пази в този жесток свят от други блокове – като Америка, Китай, или от Близкия изток”, попита Ивайло Дичев. Той прогнозира, че тази година ни очаква икономическа криза и ще се обърнем към Европа в очакване на помощ. „Следващият европарламент ще бъде много шарен, ще има не популистка вълна, а многобройни малки формации ще влязат в конфликт помежду си. Това ще блокира още повече реформите”, прогнозира проф. Ивайло Дичев.", "date": "2019.01.29", "title": "Ивайло Дичев: Ако нашите интелектуалци ще се ангажират с кауза, тя ще е за носии или кукери"}
{"url": "https://www.faktor.bg/bg/articles/balgariya-na-77-mo-myasto-po-inteks-na-koruptsiyata-v-sveta", "text": "ългария е на 77-о място от 180 държави по индекс за възприятие на корупцията за 2018 г. С индекс от 42 точки страната ни е непосредствено малко над Суринам и Тунис, а до България се нареждат Буркина Фасо и Гана. За последните 7 години има практически застой в борбата с корупцията и индексът почти не е помръднал спрямо 2012 г., когато е бил 41 пункта. Това са основните изводи от Индекса за възприятие на корупцията за 2018 г., представен днес от асоциация \"Прозрачност без граници\" – българското представителство на международната организация за борба с корупцията Transparency International. Индексът не е просто показател за брой дадени и получени подкупи, той отразява възприятията за корупцията в цялост - корупционното явление в неговата пъстрота и разнообразие, уточниха от организацията. В индекса се включват също способността на държавата да налага прозрачност и отчетност, ефективното съдебно преследване, защитата на разобличаващите корупция, на журналистите, несъразмерната административна тежест, степента на овладяване на държавата, административните услуги и др. За България индексът се базира на 10 различни многопрофилни изследвания, в които са се включили представители на бизнеса, на администрацията, граждани. България устойчиво е на опашката на Европейския съюз. В последните 10 години само веднъж страната не е била на последно място – през 2012 г., когато Гърция изпадна в тежка криза и стана извънсистемен играч, посочиха от организацията. Сега Гърция има преднина с 3 точки. В сравнение с Югоизточна Европа средният индекс е 41 пункта, като след България за този район са Турция с 41 пункта, Сърбия – с 39, Босна и Херцеговина – с 38. Тук не става въпрос просто за неправене на реформи, а за установена система от обществени и икономически отношения, която система генерира този резултат, посочи председателят на управителния съвет на организацията и политолог Огнян Минчев. Ние нямаме управление на правова държава, имаме повърхностна, номинална институционална държавност, посочи той. Отбеляза, че става дума за реални процеси на заобикаляне на институциите. А страната не се променя в резултат от законови промени, а под повърхността. \"Говорим за неинституционален, неюридически процес на възпроизвеждане на статуквото, за икономика зад сцената, за правосъдни институции, чиито представители функционират само номинално законно, а де факто често заобикалящи закона. Държавата функционира под правилата, под институциите, под законите\", отбеляза Минчев. И заяви, че става дума за \"де факто олигархична структура на концентрация на властта зад формалното й разделение и институционално устройство\".", "date": "2019.01.29", "title": "България на 77-мо място по интекс на корупцията в света"}
{"url": "https://www.faktor.bg/bg/articles/nyakolko-mesetsa-predi-vota-za-ep-evroskeptitsi-smenyat-kursa", "text": "Докато британските депутати се готвят за поредното ключово гласуване по въпроса за Брекзит, някои водещи евроскептици на континента вече не се стремят да печелят привърженици с лозунга за излизане от ЕС. Това прегрупиране става в навечерието на изборите за Европейски парламент през май, в които антисистемните политици виждат златна възможност да завладеят политиката в ЕС. Както показа безизходицата около Брекзит, да бъде напуснат съюзът е по-лесно на думи, отколкото на дело. За популистите други теми - като например противопоставянето на миграцията - са далеч по-привлекателни от политическа гледна точка. \"Сегашната бъркотия в Лондон със сигурност е изиграла роля\", смята Николай фон Ондарца от германския Институт за изследвания на международните отношения и сигурността. \"Това определено не е реклама за напускане на ЕС\", добави той. Красноречив пример е лидерът на френската крайна десница Марин Льо Пен, която първоначално наричаше Брекзит \"победа на свободата\". През 2017 г. в предизборните кампании партията й се обявяваше за излизане от ЕС. Но сега тя казва, че нейният Национален сбор допуска, че Великобритания може да се върне обратно в една бъдеща \"европейска организация\", която зачита националния суверенитет. Според нея благодарение на успехите на евроскептичната десница в няколко европейски страни вече може да се мисли не за напускане на съюза, а за превръщането му в \"съюз на нации\". \"Не ние сме се променили, а политическата ситуация в Европа\", каза тя наскоро в интервю за френската телевизия Бе Еф Ем. Ондарца отбелязва, че също толкова важен фактор за промяната у Льо Пен е и изборното й поражение от президента Еманюел Макрон, допълвайки, че това е било \"важна поука\" и за останалите популистки партии. \"Сега те по-скоро искат коренна промяна на ЕС, отколкото разпадането му\", смята той. Междувременно в Италия през март 2018 г. популистите бяха избрани на власт, но трябваше да се сблъскат с действителността на управлението. Сега Рим казва, че Брекзит без споразумение вероятно ще има \"катастрофални последици\" за европейската икономика, включително за италианската, заяви Каролине Кантер от римския филиал на Фондация \"Конрад Аденауер\". Тези \"предвидими последици\" са особено драстични \"за държава, която вече е в тежко икономическо състояние с голям публичен дълг\", добави тя. \"Първоначалната радост на популистите от Брекзита вече отмина\", каза Кантер. Не само във Франция, но и в цяла Европа първоначално евроскептиците приветстваха референдума за Брекзит като знак, че избирателите са готови за антибрюкселска революция. По време на предизборната си кампания за националните избори в Холандия през март 2017 г. крайнодесният кандидат за премиер Герт Вилдерс призоваваше сънародниците си да бъде организиран референдум за членството в ЕС, за да могат \"холандците отново да са господари в собствения си дом\". В германската крайнодясна \"Алтернатива за Германия\" - която беше създадена през 2013 г. като евроскептична партия, преди да възприеме твърдолинейно послание против миграцията - също имаше някои изтъкнати гласове, които призоваваха за скъсване с Брюксел. Един от депутатите на АзГ в Европарламента Беатрикс фон Щорх, нарече Брекзит \"голяма услуга за Европа\". Макар част от ръководството на АзГ сега да гледа на Брюксел малко по-позитивно, партията всъщност втвърди още повече позицията си срещу миграцията и членството в ЕС, по което се различава от останалите евроскептични партии в съюза, заяви Ондарца.  Промяната сред евроскептиците беше може би най-силно изразена в Италия, където през 2018 г. крайнодясната партия \"Лигата\" и антисистемното Движение \"5 звезди\", се обединиха, за да съставят сложна управленска коалиция. Преди изборите и двете партии нападаха ЕС. През януари 2017 г. например лидерът на \"Лигата\" Матео Салвини, който сега е вицепремиер и министър на вътрешните работи, следващ твърдолинеен политически курс, призова страната му да напусне еврото, наричайки единната европейска валута \"провалил се криминален експеримент\". Партията му обвиняваше еврото за икономическите неволи на Италия и агитираше за \"връщане към предмастрихтското статукво\". Под това се имаше предвид времето отпреди европейския договор от 1992 г., който отвори пътя за създаването на единната европейска валута.  В последно време тази риторика до голяма степен утихна. \"Не искаме да напускаме нищо\", каза неотдавна Салвини в интервю за италианската държавна телевизия. \"Искаме да променим правилата на ЕС отвътре\", добави той. В същото време \"Лигата\" и \"5 звезди\" коригираха позицията си по отношение на ЕС така, че тя да бъде насочена към различаващите се един от друг електорати на двете политически сили, отбеляза Антонио Вилафранка от италианския Институт за международни политически изследвания. \"Сега въпросът с най-голяма тежест е миграцията, особено за \"Лигата\", каза той. \"А за Движение \"5 звезди\", чиято база е бедният юг, фокусът сега е върху борбата със строгите мерки за икономии - включително налаганите от Брюксел фискални правила\", заяви Вилафранка. \"И двете партии използват тези платформи, за да настояват за \"по-справедлива сделка\" за Италия\", добави той. Друга страна, в която популистите постигнаха големи успехи в последно време, е Австрия, където те сега са партньор в управляващата коалиция. Сред новите членки на ЕС те са на власт и в Полша, Унгария и Чехия. Но сега голямата цел за евроскептиците са изборите през май за ЕП, а не борбата с Брюксел или защитата на Брекзит. Имайки предвид нагласите срещу миграцията, популистите смятат, че те дори биха могли да станат най-голямата група в Европарламента. Сред тези, които са се прицелили в изборите, е и Салвини. Наскоро той се срещна с председателя на управляващата в Полша партия \"Право и справедливост\" - Ярослав Качински, за да обсъдят възможно сътрудничество за изборите. Салвини дори подхвърли идеята, че може да се кандидатира за председател на Европейската комисия. \"Лигата\" \"се опитва да вдъхне живот на нов европейски Рененсанс\", каза той през декември пред журналисти. \"Не сме тук, за да разрушаваме и разделяме. Тук сме, за да дадем нов живот на (европейската) мечта, която през последните години без съмнение беше разрушена\", заяви Салвини. (БТА)", "date": "2019.01.29", "title": "Брекзит подплаши водещи евроскептици, сменят курса в навечерието на изборите"}
{"url": "https://www.faktor.bg/bg/articles/predstavitel-na-nato-makedoniya-ima-shans-do-2020-da-stane-ravnopraven-chlen-na-aliansa", "text": "акедония ще може да стане пълноправна членка на НАТО до пролетта на 2020 г. Това каза представителят на НАТО от отдела за политически въпроси и политика на сигурност Таня Хартман, която отговаря за присъединяването на Македония. В интервю за изданието \"360 степени\", няколко дни след като парламентът в Атина гласува договора за името със Скопие, Хартман каза, че подписването на протокола, с който формално ще започне присъединяването на страната към Алианса, ще бъде насрочено \"в следващите дни\". Подобна информация идва и от кореспондента на държавната агенция МИА в Брюксел, според която Македония чака всички членки на НАТО да получат съгласието на властите си, за да бъде подписан документът. Агенция \"Блумбърг\" междувременно съобщи, че Гърция се е съгласила да бъде първата страна, която ще го направи, а след това ще влязат в сила и конституционните промени (сред тях - смяна на името), заложени в Преспанския договор. Щом всички подпишат, Македония ще може да участва в дейностите на НАТО като поканена страна, обяснява служител на Алианса. Ако това действително се случи до няколко седмици, македонският министър на отбраната ще може да участва дори в срещата на ресорните министри на Алианса, насрочена за 13 февруари. Според Хартман подписването не би могло да се отложи с повече от \"няколко седмици\", но ратификацията може да отнеме време - в случая с Черна гора например бяха необходими 12 месеца. Щом тя се осъществи обаче, Македония ще може да стане четвъртата (след Хърватия, Албания и Черна гора) членка на НАТО от Западните Балкани.", "date": "2019.01.29", "title": "Представител на НАТО: Македония има шанс до 2020 да стане пълноправна членка на Алианса"}
{"url": "https://www.faktor.bg/bg/articles/novini/balgariya/politolog-zameryaneto-s-kamani-ot-strana-na-prezidenta-radev-zapochva-da-plashi", "text": "Драматичният коментар  за случващото се в държавата показа залитане в посока промяна на политическата система в държавата, по-скоро на управленската система – България от парламентарна да отиде към президентска република. Това каза пред Novini.bg политологът Любомир Стефанов по повод отчета на президента Румен Радев за втората година от мандата му. Видяхме доста сериозни съмнения в капацитета на политическите актьори да се справят, затова е призивът към радикална промяна, затова са обвиненията в неизпълнение на работа, съмненията във виталността на демокрацията в България, думите за отсъствието на справедливост. По този начин завива нещата много дискретно, ако не към нов политически проект, към сериозно преосмисляне на статуквото. Даже, ако не се лъжа, в речта си, той отправи заплаха към настоящето статукво, че ако още веднъж имало парламентарни избори и ако там би се произвело управление само с цел оставане на власт, това щяло да бъде последният му такъв шанс и щели да настъпят драматични политически промени. Иска ми се да го разчета като дружески съвет, въпреки че по начина, по който президентът го поднася, едва ли не казва, че ще има преврат и гражданска война. Което не би трябвало да прави – когато искаш да допринесеш и се припознаваш като част от една система на управление, поднасяш конструктивни съвети, не отправяш заплахи, заяви Стефанов. Президентът продължава онзи тон, с който, провокиран донякъде от присъстващите в парламента депутати, когато се появи в Народното събрание и ги заплаши, че малко им оставало на тях, а той имал 5 години. Това вече не е разговор, а \"замеряне с камъни\". За съжаление, от две години парламентът не е виждал президента на живо, отказа да се срещне с министър-председателя, а от друга страна партията, която го подкрепя, едва ли не го припозна като месията на българската политика. Мен тези неща вече ме притесняват, тъй като с подобен тип месианство и фаворизиране на един човек спрямо друг се зачеркват демократичните механизми за управление. България е избрала да бъде демократична парламентарна република. В нея нещата се случват по определен ред и има закон – на който не му харесва, има механизми как да се промени. Но да говори за катастрофични, апокалиптични сценарии е неприлично, неинституционално и не е национално отговорно, посочи политическият анализатор. По думите на Стефанов президентът Радев не успява да надмогне партийната си обвързаност. Много ми се иска той да бъде символ на единството на нацията, но действията му сочат друго. Успява да разочарова големи маси, които са гласували за него. Прекалява с опозиционността си. През последните две години не сме го чули да каже едно добро нещо за управляващите, което само по себе си е нереалистично, тъй като България, макар и да отчита по-малко като брой успехи, го прави и самият факт е обнедеждаващ, каза още Любомир Стефанов.", "date": "2019.01.29", "title": "Политолог: \"Замерянето с камъни\" от страна на президента Радев започва да плаши"}
{"url": "https://www.faktor.bg/bg/articles/poroshenko-tryabva-ni-mir-s-rusiya-no-pozorni-pozi-pred-putin-nyama-da-zaemame", "text": "Трябва ни мир с Русия, каза украинският президент Петро Порошенко, предаде РИА Новости. Държавният глава говори на форум, посветен на европейската интеграция на източноевропейската страна в Киев. \"Народът ни се измори от войната. Ето защо на нас ни е необходим мир с Русия. Студен, но мир\", посочи той. \"Ние обаче няма нито да клякаме, нито да заемем каквато да е било друга позорна поза пред руския президент Владимир Путин\", категоричен бе лидерът на Украйна. Порошенко припомни, че на 31 март неговите съграждани ще избират не само президент, но и върховен главнокомандващ. \"Аз ще участвам в надпреварата\", обяви той.", "date": "2019.01.29", "title": "Порошенко: Трябва ни мир с Русия, но пред Путин няма да клекнем"}
{"url": "https://www.faktor.bg/bg/articles/opasnata-razhodka-na-rumen-radev", "text": "Отчетът на президента Румен Радев след изтичането на втората година от неговия мандат беше съчетание от познати тези и нови послания.  Първо, чухме почти без вариации повторение на известните силно критични послания, смъмрящи работата на правителството, парламента и съдебната система. За пореден път, когато говори за политическата система, Радев рисува картини с мрачен поглед, отсичайки думите с патетично-гробовен тембър (\"политици-грабители\", отхвърляне на \"мантрата на ГЕРБ за стабилност и икономически растеж\", \"преследване на свободата на словото\", \"критично ниско доверие в парламента\", \"лобистко законодателство\" и т.н.). Разбира се, за някои този злокобен film noire, тези pompes funèbres изглеждат като доволно пресоляване на манджата. Но всъщност казаното има реална почва в негативните оценки, поставяни от външни институции (вж. например новия доклад на \"Трансперънси интернешънъл\"). А натъртваната репетитивност е изпитан похват на пропагандата. Така посланията пускат семенца по-дълбоко в съзнанието на аудиторията. И тук трябва да се спрем на съмненията. Например, когато става дума за тезата, че президентът е последна преграда пред използването на законодателния процес и съдебната система в интерес на частни, партийни интереси. Факт е, че Радев наложи вето 12 пъти, от които само едно бе прието от НС (на промените в Закона за приватизация и следприватизационен контрол). Той обаче не попречи на т.нар. \"гражданска конфискация\", не способства за разгласяването на стенограмата за грабежа на КТБ. Така изглежда, че в порива си към повече справедливост, Радев си дава сметка, че има граници, които за него, като политик, е опасно да прескача. Една от основните критики към Радев се състои в това, че неговата претенция да бъде лоялен \"натовски генерал\" не е особено убедителна. В речта си президентът отдели немалко време, за да разсее тези съмнения, позовавайки се на активната си външнополитическа дейност. Впрочем, аз не съм склонен да подкрепя тезата, че Радев е \"троянски кон\" на Кремъл. Като политик, дошъл в коридорите на властта на крилете на БСП, той няма как да не се съобразява с избирателите на Столетницата, а и се опитва да флиртува със симпатиите към Русия в страната като цяло. Наивно е обаче да се смята, че по-този начин, заемайки противоречиви позиции (Трябва ли да паднат санкциите, наложени на Русия, г-н Президент, \"да\" или \"не\"?), той може да увеличи своята електорална подкрепа. С такива маневри Радев трудно ще спечели доверието на избирателите, които заемат, например, политическия център. Не по-малко спорни са тезите на Радев по сагата с изтребителите. Той определя решението на НС за започване на преговори със САЩ за F-16 като лобистко. Това обаче е некоректно. Предстои тепърва да видим какъв ще е финалът на преговорите. Но огромното влияние и тежест на американската оръжейна индустрия в НАТО, организация в която България членува, няма как да не бъдат взети под внимание. Решението ще бъде обусловено от политически и, в по-малка степен, от \"пазарни\" съображения. Крайният резултат от опита да се седи на два стола обикновено е падението. А това, че г-н Радев не е особено убедителен в каскадата си, се доказва от спадащия му рейтинг. Последният остава висок, но, както показват данните, оповестени през януари 2019 на \"Алфа Рисърч\", за три месеца Радев губи 5 пункта одобрение и за първи път от встъпването му в длъжност положителните оценки за неговата дейност са под границата от 50 на сто (47% одобрение срещу 17% неодобрение). Второ, по време на отчета на президента Радев чухме и поредната, този път съвсем недвусмислена заявка за това, че той е готов да подкрепи нов политически проект. \"От началото на своя мандат следвам много ясно кредо - законност, справедливост и суверенитет\", заяви Радев. \"Дали бих подкрепил нов политически проект? Да, ако той отстоява тези ценности и работи за модернизацията на България.\" Целта на този проект, според мен, няма да бъде да е конкурент, който ще \"фагоцитира\" БСП. А по-скоро ще е нейна патерица, гега, с помощта на която Столетницата ще опита да надскочи себе си, да пробие електоралния таван от малко над 900 000 гласа, който от години не може да премине. За да е успешен този проект обаче той трябва да пожъне успехи отвъд традиционните ловни полета на БСП. Факт е, че на президентските избори през 2016 година Радев надхвърли подкрепата за БСП. Така че тук въпросът е дали той и неговият екип могат да си върнат обратно поне разочарованите.  Трето, нов момент е Съветът за стратегическо развитие на България, който президентът ще сформира. Вероятно той ще послужи като едно от ядрата, около които ще се роди новият политически проект. Ключовият въпрос е кои \"интелектуалци и висококвалифицирани специалисти\" ще бъдат привлечени. Ако става дума за до болка познати фигури, гравитиращи от години около БСП, целта на Съвета и неродения проект няма как да бъде изпълнена. Вече на сцената се появи инициативният комитет, оглавен от историка акад. Георги Марков, който призова президентът да \"оглави обединението на нацията\". Възможно е това да са \"кадри\", позиционирани в политическия център. Има сигнали, че това могат да са някои от бившите политици от НДСВ (например, служебният премиер проф. Герджиков). Но \"царският проект\" фалира безславно преди години, а лъчите на тези \"политически звезди\" са доста поизбледнели. И ако от царски хора ще се правят президентски, не трябва да се забравя, че около кадрите на НДСВ витае неприятният за мнозина ореол на Тройната коалиция. След като преди няколко месеца Радев отхвърли тезата за необходимостта от предсрочни избори, сега държавният глава ги определи като сигурна перспектива. Така той сигнализира, че за него легитимността на това правителство е изчерпана и даде зелена светлина за нов вот, както и, разбира се, за новия си проект. Според мен, последният ще се материализира през следващите месеци. Може би ще го видим на местните избори през есента (дистанцията до европейските през май е твърде къса). Естествено, президентът няма как да оглави новата формация. Но ще се опита да вгради сянката си в нея. Беше даден и \"последен шанс\" на парламентарната република; ако той не бъде реализиран от един нов парламент, ще се търси промяна на конституцията и увеличаване на ролята на държавния глава. Ако теглим чертата под всички тези амбиции, се вижда, че в момента г-н Радев прави опасна разходка, която го отвежда до самата граница на неговите законни правомощия. В заключение, макар да е рано да се прогнозира дали проектът на Румен Радев ще бъде успешен или не, към момента се изясниха поне две неща. Първо, нова \"президентска партия\" ще видим и то в непосредствено бъдеще. Второ, заявките на г-н Радев ще задълбочат институционалното противопоставяне между него и управляващата коалиция ГЕРБ-Обединени патриоти.", "date": "2019.01.29", "title": "Опасната разходка на Румен Радев"}
{"url": "https://www.faktor.bg/bg/articles/sasht-predavat-na-huan-guaydo-kontrola-nad-aktivi-na-venetsuela", "text": "САЩ са позволили на лидера на венецуелската опозиция Хуан Гуайдо, когото Вашингтон признава за временен президент на Венецуела, да получи контрола над някои активи на нейното правителство и Централната банка, които се намират на сметките на Федералния резерв в Ню Йорк и други американски банки, се казва в разпространено във вторник заявление от заместник ръководителя на пресслужбата на Държавния департамент Робърт Паладино, предава ТАСС. „Тази сертификация ще помогне на легитимното правителство на Венецуела да защити тези активи в полза на венецуелците“, се казва в заявлението. „Призоваваме другите правителства да признаят Хуан Гуайдо за временно изпълняващ длъжността президент и да предприемат аналогични мерки за защита на наследството на Венецуела от по-нататъшни кражби от страна на корумпирания режим на (президента Николас) Мадруро“. На 23 януари Гуайдо, чието назначение на поста председател на парламента два дни по-рано бе анулирано от Върховния съд на Венецуела, се обяви за и.д. президент на страната. В същия ден САЩ го признаха, след което Мадуро обяви случилото се за опит за държавен преврат и заяви, че прекъсва дипломатическите отношения със САЩ.", "date": "2019.01.29", "title": "САЩ предават на Хуан Гуайдо контрола над активи на Венецуела"}
{"url": "https://www.faktor.bg/bg/articles/nikolay-nenchev-poznavam-rumen-radev-ot-vvs-predupredih-za-nego", "text": "Делото срещу мен е фарс. Не се безпокоя толкова за себе си, колкото за съдебната система в България. Обвиняват ме за това, че съм бил ощетил чужда компания. Това просто е фарс. Да, вярно е, ощетил съм я, но съм го направил за сметка на българските граждани. Това разкри бившият военен министър Николай Ненчев в студиото на \"Плюс-минус\" по Нова телевизия по повод делото срещу него, в което е подсъдим за ремонта на двигатели на изтребителите МиГ-29. ,,Какво съм направил? Спестил съм над 6 милиона на българския народ и съм сключил по-добри срокове и по-добра гаранция по споразумението. Освен това търсех най-доброто за българските военнослужещи. Така че не ме интересува доколко съм ощетил някаква чужда компания'', допълни Ненчев. ,,Нямам притеснение относно хода на делото или себе си. Ясно е, че прокуратурата в случая изпълнява чужди поръчки, тъй като самото обвинение е чужда поръчка. Това просто убива вярата на хората, но аз ще продължа да се боря. Ако отново съм в тази позиция, пак бих постъпил така'', призна бившият министър. \"Ние сме част от Северноатлантическия договор. Всички решения на НАТО, на Атлантическия съвет бяха свързани с това да се спрат всчкакви ограничения и  зависимости от Русия. Ние имахме подобно решение, но само при положение, че няма друга алтернатива. Но ние имахме алтернатива, и то от съюзническа Полша, където спестихме и данъци, и мита\", допълни Ненчев. Той припомни и думите на президента Румен Радев, който е окачествил сделката с Полша като корупция.  \"Със словото си вчера президентът извърши поредната глупост. Познавам го от доста време, работил съм с него. Още по времето, когато беше командир на военновъздушните сили, си беше такъв. Предупредих за него, надявах се, че по време на мандата си ще напипа политическия пулс, но това нещо не се случва. Румен Радев се опитва да убие имунитета на политическата ни система, да тества нивото на търпимост на българското общество. Това е много опасно. Но президентът Радев подценява интелекта и високото ниво на българската интуиция, която ще му изиграе лоша шега. Нито веднъж не е уважил Народното събрание, а ние сме парламентарна република. Когато издигнаха кандидатурата му за президент имах надежда, че ще се промени и ще напипа политическия пулс, но явно хората не се променят'', завърши Ненчев.", "date": "2019.01.29", "title": "Николай Ненчев: Познавам бившия командир на ВВС Румен Радев, предупреждавал съм за него"}
{"url": "https://www.faktor.bg/bg/articles/georgi-ganev-situatsiyata-vav-venetsuela-e-dramatichna-no-ne-ochakvam-voenna-namesa-otvan", "text": "Изключено е да се иска светът да стои и да си трае за това, което се случва във Венецуела. Имаме драматична конституционна криза във Венецуела. Въпросът е ,че политическия проблем е следствие на пълния разпад на стопанската система, банкрут на икономиката, гладуващо население и хуманитарна криза. Този коментар направи в студиото на Нова ТВ икономистът Георги Ганев. Поводът - позицията на света, който е разделен във виждането си за това Мадуро да продължи да управлява страната, след като я докара до почти пълен банкрут.  Никой не говори за военна намеса във Венецуела, затова не трябва да правим сравнение с Ирак, Либия и Сирия. Не очаквам изобщо да има военна намеса отвън. Но е невъзможно да не се иска позиция от останали свят. Много е важно да видим какво искат самите венецуелци. Според  другия гост в студиото – лидерът на АБВ Румен Петков външната намеса във Венецуела е вредна. Папата също казал, че трябва да се намери мирно, демократично решение.  Няма място за ултиматуми, каквито направи например Макрон. Но и във Франция има протести, има и жертви – нека тогава г-н Макрон да си подаде оставката. Светът е разделен в позицията по отношение на Венецуела, посочи Петков.  Той бе категоричен, че грубото намесване във вътрешните работи на една държава е вредно.  Да оставим венецуелците да си решат проблема. Да се намеси ООН е нещо различно. Ние трябва да сложим стоп на заплахите от евентуален военен конфликт. Нужен е мир и диалог, отсече партийният лидер.", "date": "2019.01.29", "title": "Георги Ганев: Ситуацията във Венецуела е драматична, но едва ли ще се стигне до военна намеса отвън"}
{"url": "https://www.faktor.bg/bg/articles/novini/balgariya/npsd-izgoni-ot-partiyata-orhan-ismailov-shefskiyat-post-poema-kasim-dal", "text": "Орхан Исмаилов вече не представлява партия НПСД. Неговото членство е прекратено и вече не е неин председател. Това решение е взел днес Изпълнителният политически съвет на  политическата формация.  До крайната мярка се стигна, след като преди дни Исмаилов самоволно вкара НПСД в коалиция с „Воля” и други леви формации. Ето и пълния текст на партийното решение:", "date": "2019.01.29", "title": "НПСД изгони от партията Орхан Исмаилов, шефският пост поема Касим Дал"}
{"url": "https://www.faktor.bg/bg/articles/goranov-nyama-nito-edna-smislena-prichina-koyato-da-poprechi-na-patya-ni-kam-evrozonata", "text": "\"Получихме уверение от Европейската централна банка, че на базата на политическите ангажименти, с които ние се ангажирахме и поехме пред Европейската комисия, те ще бъдат реализирани. Страната ни има реален шанс през 2019 година да бъде присъединена към ERM-2\". Това каза министърът на финансите Владислав Горанов по време на 13-тата годишна среща на бизнеса с правителството. Той допълни, че има много предимства, които еврозоната ще донесе на страната ни. Финансовият министър бе категоричен, че няма икономическа логика да има съществена промяна на ценовите равнища при присъединяването на страната ни към еврозоната. Освен това такива не били наблюдавани и при предишните предишните присъединявания. „България е уникална с това, че имаме фиксиран курс към еврото. На практика ние сме пряко свързани с монетарната политика на ЕС, но без да участваме пряко във взимането на решения на ЕЦБ. Подобен статус би ни дал предимство“, смята Горанов. „За да се случи това приемане, предложихме съществени изменения в законодателството, които да улеснят ЕЦБ при стартиране на близко сътрудничество, променихме Закона за БНБ, както и въведохме новите правила. Предстои някои минимални подобрения в законодателството, за да се синхронизира пълноправното ни членство в еврозоната“, заяви финансовият министър. Горанов заяви още, че не очаква някакви сериозни трусове в държавата, било то икономически или политически, които да попречат на пътя ни към въвеждането на еврото. \"Няма нито една смислена причина държавата ни да се включи в една от най-мощните икономически структури, наречена евро. Нито едно от действията, които се налага да приемем, не е против българското общество. Всякя а една от тях ще доведе до по-добро. То е една добра основа за по-ускорено икономическо развитие и присъединяване към клуба на най-богатите държави\".", "date": "2019.01.29", "title": "Горанов: Няма нито една смислена причина, която да попречи на пътя ни към еврозоната"}
{"url": "https://www.faktor.bg/bg/articles/valeri-dimitrov-balgariya-e-gotova-za-evrozonata", "text": "Като цяло България се справя много добре, целта, обявена от финансовия министър Владислав Горанов от 1 януари 2022 г. в България да може да се плаща в евро, не е твърде амбициозна. Това каза пред БНР финансистът проф. Валери Димитров. „България се справя много добре по отношение на публични финанси, а напоследък и дори по ред икономически показатели, икономически растеж“, каза бившият председател на Сметната палата. „Мисля, че България е готова за еврозоната“, каза проф. Димитров преди днешната традиционна среща на бизнеса с правителството, където основната тема е „България по пътя към еврото“. Според него в огромна степен това се дължи на режима на валутния борд, което е най-доброто нещо във финансовата и валутната история на България. Макар да смята, че страната ни е готова за еврозоната, проф. Димитров каза, че трябва да се изчакат тестовете на системата, които сега вървят, и оценката от Европейската централна банка на банките ни. Според него банковата система в България е в добро състояние, но има други сфери, в които са необходими по-големи усилия. „Не банковия и финансов сектор, там има какво да се подобрява. Има един огромен проблем – управлението на дружествата с държавно и общинско участие, там има много провали“, каза проф. Димитров. „Препъникамъкът (за еврозоната – б.р.) като цяло е все още ниската степен на икономическо развитие на България, ниските икономически показатели в сравнение с други членки на ЕС... В последните години обаче България наваксва“, добави той. Влизането в еврозоната ще спомогне за по-бързото преодоляване на бедността, но то няма как да се случи за няколко години, каза още Валери Димитров.", "date": "2019.01.29", "title": "Валери Димитров: Влизането в еврозоната ще спомогне за по-бързото преодоляване на бедността"}
{"url": "https://www.faktor.bg/bg/articles/bum-na-prodazhbata-na-e-vinetki-prihodite-za-api-nad-45-mln-leva", "text": "Близо 109 000 безплатни електронни винетки са издадени на хора с увреждания от началото на 2019 година, съобщи Агенция \"Пътна инфраструктура\". За същия период на миналата година АПИ е предала на дирекциите за социално подпомагане приблизително 102 000 годишни хартиени винетки за леки автомобили. На хората с 50 и над 50 на сто намалена работоспособност, както и на лицата или семействата, отглеждащи деца с трайни увреждания до 18-годишна възраст и до завършване на средно образование, но не по-късно от 20-годишна възраст, се издава безплатна електронна винетка с валидност от една година. Тя е за сметка на бюджета на АПИ. До момента са продадени общо 630 025 електронни винетки за над 45.2 милиона лева. На 28 януари е бил най-големият ръст в продажбите досега - купени са 50 896 електронни винетки, от които 39 041 са годишни. Общият брой на продадените годишни е-винетки до момента е 370 136. Хората с увреждания могат да подадат заявлението-декларация за получаване на безплатна електронна винетка лично в дирекция \"Социално подпомагане\" по настоящ адрес, с писмо чрез лицензиран пощенски оператор или по електронен път съгласно Закона за електронния документ и електронните удостоверителни услуги. Дирекциите \"Социално подпомагане\" обработват и одобряват документите в 7-дневен срок от подаването на документите. Агенцията за социално подпомагане (АСП) изготвя и предоставя по електронен път чрез защитен канал на АПИ дневна заявка за издаване на безплатни годишни електронни винетки. В срок до края на работния ден, следващ деня на получаване на дневната заявка, пътната агенция издава безплатна електронна годишна винетка. Валидността на винетката може да бъде проверена на сайта на АСП (http://www.asp.government.bg/proverka-na-vinetka).", "date": "2019.01.29", "title": "Бум на продажбата на е-винетки, приходите за АПИ над 45 млн. лева"}
{"url": "https://www.faktor.bg/bg/articles/ekspert-c-vavezhdaneto-na-evpopeyc-ite-platezhni-cictemi-mogat-da-badat-cpecteni-po-nya-ol-o-miliona-evpo-godishno", "text": "Бългapия нe мoжe дa oчaĸвa, чe cъc зaмeнянe нa лeвa c eвpoтo тoвa aвтoмaтичнo щe дoвeдe дo пo-виcoĸ pacтeж зa иĸoнoмиĸaтa. Зa дa ce cтигнe дo нeгo, e нeoбxoдимo дa бъдaт нaпpaвeни дoпълнитeлни ycилия oт дъpжaвaтa. Kaтo ocнoвнa oчaĸвaнa пoлзa мoжe дa ce пocoчaт пo-ниcĸитe paзxoди зa извъpшвaнe нa чyждecтpaнни тpaнзaĸции, ĸoитo мoгaт дa cпecтят нa cтpaнaтa пo няĸoлĸo милиoнa eвpo гoдишнo. Toвa мнeниe изpaзи диpeĸтopът нa Цeнтъpa зa eвpoпeйcĸи пoлитичecĸи изcлeдвaния (СЕРЅ) Дaниeл Гpoc в paмĸитe нa Гoдишнaтa cpeщa нa бизнeca и пpaвитeлcтвoтo, opгaнизиpaнa oт \"Kaпитaл\". \"Oбщoтo ми зaĸлючeниe e, чe пoлзитe oт пpиcъeдинявaнeтo нa Бългapия ĸъм Eвpoзoнaтa щe бъдaт гoлeми, нo нямa дa имa aвтoмaтичeн бyм нa pacтeжa. Πpaвитeлcтвoтo тpябвa дa paбoти в тaзи пocoĸa и дa дaдe cвoя пpинoc\", пocoчи eĸcпepтът. Πo нeгoвитe дyми бългapcĸaтa иĸoнoмиĸa ce пpeдcтaвя мнoгo пo-дoбpe в cpaвнeниe c пpeди 20 гoдини, нo вce пaĸ нe тoлĸoвa дoбpe oт oчaĸвaнoтo. \"Бългapия ce пpeдcтaвя пo-дoбpe oт Гъpция, нaпpимep, нo пo-злe oт дpyги eвpoпeйcĸи cтpaни. Ocнoвнaтa пpичинa зa тoвa ce ĸopeни в cпeцифиĸaтa нa тъpгoвиятa\", cмятa Гpoc. Eĸcпepтът aĸцeнтиpa въpxy тoвa, чe cтpaнaтa ни изнacя пoвeчe cтoĸи c ниcĸa дoбaвeнa cтoйнocт в cpaвнeниe c Pyмъния, ĸoятo ce пpeдcтaвя пo-дoбpe в тaзи пocoĸa. Гpoc дaдe пpимep ĸoнĸpeтнo c aвтoмoбилнaтa индycтpия, пpи ĸoятo ceвepнaтa ни cъceдĸa вce oщe ни изпpeвapвa oceзaeмo. \"3% oт eĸcпopтa нa Бългapия ce гeнepиpa oт ceĸтopa пpи 18% зa Pyмъния. Дa, cтpaнaтa пocтaви дoбpo нaчaлo c инвecтициитe в индycтpиятa, нo имa oщe ĸaĸвo дa ce нaпpaви в тaзи пocoĸa\", oбяcнявa тoй. Πo дyмитe нa Дaниeл Гpoc Бългapия щe мoжe дa ce възпoлзвa oт eвpoпeйcĸитe вepиги зa дocтaвĸи c пpиeмaнeтo нa eвpoтo. \"Дъpжaвaтa oбaчe тpябвa дa ce възпoлзвa пpaвилнo oт тeзи възмoжнocти\", дoпълни тoй. Πo oтнoшeниe нa oчaĸвaниятa зa пpивличaнe нa пoвeчe пpeĸи чyждecтpaнни инвecтиции cлeд ĸaтo cтpaнaтa ни пpeминe ĸъм eдиннaтa eвpoпeйcĸa вaлyтa, eĸcпepтът пocoчи, чe e cĸeптичeн в тoвa oтнoшeниe. \"Moжe дa бъдaт пpивлeчeни дoпълнитeлни чyждecтpaнни инвecтиции, нo нe cмятaм, чe тe щe ce yвeличaт cъщecтвeнo\", ĸaзa Гpoc. Зa тeмaтa c нивoтo нa лиxвитe и дaли тe биxa ce пoнижили знaчитeлнo в Бългapия, eĸcпepтът ĸoмeнтиpa: \"Лиxвитe в cтpaнaтa имa нaĸъдe дa пaдaт в cpaвнeниe c дpyги пaзapи в Eвpoпeйcĸия cъюз. Bce пaĸ oбaчe тpябвa дa бъдeм блaгopaзyмни пo oтнoшeниe нa тoвa пoнижeниe.\". \"Moжeм дa ĸaжeм, чe лиxвитe щe пaднaт, нo тoвa тpябвa дa e нa фoнa нa пoдoбpявaнe нa иĸoнoмиĸaтa и нa въвeждaнeтo нa нeoбxoдимитe peфopми oт cтpaнa нa дъpжaвaтa\", пocoчи oщe Гpoc. Cпopeд cпeциaлиcтa eднa oт нaй-cъщecтвeнитe пoлoжитeлни пpoмeни зa Бългapия пpи пpиeмaнeтo нa eвpoтo щe дoйдe oт пoнижaвaнeтo нa paзxoдитe зa извъpшвaнe нa чyждecтpaнни тpaнзaĸции. \"Дocтa вepoятнo e тeзи paзxoди дa пaднaт и тoвa e вaжeн apгyмeнт зa бългapcĸaтa иĸoнoмиĸa. C въвeждaнeтo нa eвpoпeйcĸитe плaтeжни cиcтeми мoгaт дa бъдaт cпecтeни пo няĸoлĸo милиoнa eвpo гoдишнo\", cмятa тoй. Πo тeмaтa зa възмoжния eфeĸт oт пpиeмaнeтo нa eдиннaтa вaлyтa въpxy пaзapa нa имoти y нac, cпeциaлиcтът пaзapни пpoyчвaния зa ЦИE в Соllіеrѕ Іntеrnаtіоnаl Mapĸ Poбинcън ĸoмeнтиpa, чe c eвeнтyaлнoтo пoнижeниe нa лиxвитe мoжe дa ce oчaĸвa cĸoĸ нa cтoйнocтитe нa жилищaтa. \"Πpиeмaнeтo нa eвpoтo щe дoвeдe дo пoвeчe инвecтиции в бългapcĸия имoтeн ceĸтop. Toвa oбaчe щe cвъpзaнo нe тoлĸoвa c лиxвитe, ĸoлĸoтo c възпpиeмaнeтo нa cтpaнaтa вeчe ĸaтo чacт oт Eвpoзoнaтa\", cмятa тoй. \"Aзия e гoлям инвecтитop в имoти в Изтoчнa Eвpoпa, ĸoнĸpeтнo в Πoлшa. Toвa oбaчe нe вaжи зa cтpaни, ĸaтo Бългapия и Pyмъния\", oбяcни Poбинcън. Πo нeгoвитe дyми гoлeмитe aзиaтcĸи инвecтитopи зaлaгaт нaй-вeчe нa cигypнocттa и нa peпyтaциятa, ĸoгaтo избиpaт cтpaни, ĸъм ĸoитo дa нacoчaт влoжeниятa cи. \"C въвeждaнeтo нa eдиннaтa вaлyтa в cтpaнaтa щe дoйдaт тeзи инвecтитopи и тoвa щe бъдe, зaщoтo тe вeчe щe възпpиeмaт Бългapия ĸaтo чacт oт Eвpoзoнaтa\", дoпълни Poбинcън.", "date": "2019.01.29", "title": "Експерт: Пoлзитe oт пpиcъeдинявaнeтo нa Бългapия ĸъм Eвpoзoнaтa щe бъдaт гoлeми"}
{"url": "https://www.faktor.bg/bg/articles/gledat-deloto-sreshtu-angel-bonchev-za-shte-te-gramna-kato-kuche", "text": "Състав на Софийски районен съд гледа делото срещу бившият президент на футболен клуб \"Литекс\", който е изправен пред Темида, защото заплашил с убийство сина си Бончо Аврамов, предаде \"Булфото\".  Инцидентът станал в края на октомври 2017 година в хидропарк \"Казичене\" край София. Бончев заредил законно притежавания си пистолет и го насочил към сина си с думите: \"Ей сега ще те гръмна като куче\".  Тогава Бончев беше задържан в столичното 8 РПУ. Бизнесменът е една от жертвите на групата за отвличания \"Наглите\". През септември миналата година големият син на бившия президент на \"Литекс\"- Бончо Аврамов - беше задържан по обвинение за производство на дрога.", "date": "2019.01.29", "title": "Гледат делото срещу Ангел Бончев, \"изстрелял\" репликата \"Ще те гръмна, като куче\""}
{"url": "https://www.faktor.bg/bg/articles/mazh-schupi-staklo-na-gishe-za-pasporti-sluzhitelka-e-postradala", "text": "Столични полицаи изясняват обстоятелствата около инцидент в София. Сигналът е получен в 14.20 часа. По първоначални данни 41-годишен мъж счупил витринно стъкло на гише в приемната на Дирекция „Български документи за самоличност“, вследствие на което е пострадала служителка. Тя е транспортирана за оказване на медицинска помощ. Мъжът е задържан. Изясняват се всички факти и обстоятелства около инцидента.", "date": "2019.01.29", "title": "Мъж счупи стъкло на гише за паспорти, служителка е пострадала"}
{"url": "https://www.faktor.bg/bg/articles/ostaviha-v-aresta-obvinenite-za-finansirane-na-terorizam", "text": "Апелативният специализиран съд остави в ареста петимата, обвинени за финансиране на тероризъм. Така бе потвърдено решението на по-долната инстанция и отхвърлена жалбата на обвиняемите за по-лека мярка за неотклонение. Миналата неделя спецсъдът остави в ареста Мустафа Алибрахим, Абдалхай Халум, Атеф Хсара, Сулейман Али и Исения Асенова, като взе за тях мярка за неотклонение „задържане под стража“. Вижте още новини от България! Съдът прие изцяло аргументите на Апелативната специализирана прокуратура за това, че е налице обосновано предположение лицата да са извършили престъпленията, за които са обвинени и че има опасност да извършат друго престъпление. За двама от тях съдът реши, че могат и да се укрият. Петимата са обвинени за това, че са прехвърлили нерегламентирано над 25 милиона евро в Сирия, както и над 100 автомобила и за това, че са част от група за финансиране – пряко или косвено, на терористична организация. Като част от групата е обвинено и още едно лице, което е обявено за международно издирване.", "date": "2019.01.29", "title": "Оставиха в ареста обвинените за финансиране на тероризъм"}
{"url": "https://www.faktor.bg/bg/articles/obshtestvo/zakon-i-red/ekspert-glavniyat-prokuror-ima-prekaleno-golyama-tezhest-pri-naznachavane-na-prokurorite", "text": "Усещането за корупция сред страните в Европейския съюз е най-високо в България, а най-ниско - в Дания, сочи изследване на организацията \"Трансперънси интернешънъл\". От общо 180 държави по света, обхванати в проучването, нашата страна заема 77-о място с резултат от 42 точки. Дания, която има най-добри показатели в ЕС и в света, получава 88 точки, а Сомалия е в дъното на класацията с 10 точки и заема 180-о място. Средният резултат за ЕС е 66 точки. Ваня Нушева от \"Прозрачност без граници\" обясни защо има много добър растеж по отношение на Естония и Чехия пред БНР: \"В Естония електронното правителство е само един от компонентите, но дава много силно възприятие за ефективно и прозрачно функциониращи институции, политически партии, които се финансират прозрачно. Това води до благоприятна икономическа среда и постоянно повишаване на индекса. В Чехия също индексът се повиши с 9-10 пункта. Това е заради контрола върху изразходване на средствата за обществени поръчки. Беше поставен сериозен акцент върху по-ефективния контрол\". Тази година у нас ще се избира нов главен прокурор. Иванка Иванова от Институт \"Отворено общество\" отбеляза, че у нас има специфичен начин на избор на главния прокурор. \"Няма друга държава от ЕС, която да дава на главния прокурор същите гаранции за независимост, каквито имат председателите на двете върховни съдилища. У нас и процедурата по избор на прокурори, и назначаване на главен прокурор се развива основно с участието на колективни органи като ВСС и парламента, а в повечето други страни тези процедури са затворени и се осъществяват еднолично, най-често от министъра на правосъдието. Проблемът у нас е, че колективните органи, въвлечени в тези процедури, сами по себе си не носят отговорност за кадровите решения, които вземат\", отбеляза Иванова. Според нея целият разговор трябва да се обърне. \"Вместо да гледаме как да търсим отговорност на главния прокурор, трябва да обърнем внимание на факторите, които правят другите прокурори зависими от него. Главният прокурор има прекалено голяма тежест при назначаване на прокурорите и тяхното кариерно развитие, което ги прави прекалено зависими от него. Има примери, където се вижда колко е важно да има механизъм за отстраняване на главния прокурор и разследване. У нас проблемът е в прекалено голямата власт, която той има по отношение на другите прокурори\", повтори Иванка Иванова.", "date": "2019.01.29", "title": "Експерт: Главният прокурор има прекалено голяма тежест при назначаване на прокурорите"}
{"url": "https://www.faktor.bg/bg/articles/bivshiyat-izpalnitelen-direktor-na-ktb-e-s-obvinenie-po-razsledvaneto-elena-yoncheva", "text": "Бившият изпълнителен директор на Корпоративна търговска банка Александър Панталеев е с обвинение по разследването за пране на пари срещу депутата от БСП Елена Йончева, съобщи бТВ. Според обвинението, той е действал в съучастие с другия директор на фалиралата преди четири години банка - Георги Христов, на когото се очаква също да бъде повдигнато обвинение.  И двамата са подсъдими по делото за присвояването на близо 3 милиарда лева от КТБ, което се гледа в Специализирания наказателен съд и в което задочно подсъдим е банкерът Цветан Василев. Специализираната прокуратура твърди, че Панталеев е бил подбуден от Цветан Василев, за да бъдат отпуснати на Елена Йончева 25 милиона евро. На Александър Пантелеев е наложена мярка за неотклонение 50 хиляди лева, която той ще обжалва.  Преди дни депутатът от БСП Елена Йончева също обяви, че ще обжалва паричната си гаранция от 20 000 лева.", "date": "2019.01.29", "title": "Бившият изпълнителен директор на КТБ с обвинение по разследването \"Йончева\""}
{"url": "https://www.faktor.bg/bg/articles/shestima-dushi-sa-osadeni-za-palezhi-i-podgotovka-za-ubiystvo", "text": "Шестима души са осъдени за палежи и подготовка за убийство. Пловдивският апелативен съд потвърди изцяло присъдата на Окръжен съд – Пловдив. Те са признати за виновни в извършване на престъпления в различни форми на съучастие помежду си: палежи на автомобили и сгради; повреждане на автомобил; приготовление за убийство; кражба и грабеж. Наложени им са ефективни наказания „лишаване от свобода“. Решението не е окончателно и подлежи на протест и обжалване пред Върховния касационен съд.", "date": "2019.01.29", "title": "Осъдиха шестима за палежи и подготовка за убийство"}
{"url": "https://www.faktor.bg/bg/articles/oblastniyat-upravitel-na-lovech-stana-shef-na-api", "text": "Агенция пътна инфраструктура вече има нов началник – областният управител на Ловешка област Георги Терзийски. Георги Терзийски ще смени инженер Светослав Глосов, който подаде оставка по настояване на премиера на 9 януари заради хаоса с електронните винетки. Терзийски е юрист и икономист по образование. Утре Министерският съвет трябва да освободи Терзийски от поста му, а за председател на Управителния съвет на АПИ ще го назначи министърът на регионалното развитие.", "date": "2019.01.29", "title": "Областният управител на Ловеч стана шеф на АПИ"}
{"url": "https://www.faktor.bg/bg/articles/elena-yoncheva-ako-iskate-me-razstrelyayte", "text": "\"Шашната съм! Ако искате, ме разстреляйте!\" Това заявява Елена Йончева пред Епицентър.БГ във връзка с информация на бТВ, цитирана от всички основни медии в страната, че изпълнителният директор на КТБ Александър Панталеев е с второ обвинение по повод кредит от 25 млн. евро, за който бил подбуден от Цветан Василев да бъде отпуснат на Елена Йончева.   \"Нямам кредит от КТБ. Нямам никакви средства в КТБ. Единствените ми отношения с банката са свързани с производството на филми,\" заявява Елена Йончева заради информацията, тиражирана от телевизията.   Информацията на бТВ гласеше буквално следното:  \"Изпълнителният директор на КТБ Александър Панталеев е с второ обвинение. Специализираната прокуратура го обвини в присвояване в особено големи размери за отпуснат кредит на Елена Йончева от 25 милиона евро! Обвинението е било повдигнато по делото на Елена Йончева.  Според обвинението, Панталеев е действал в съучастие с другия изпълнителен директор на фалиралата банка – Георги Христов, който още не е получил обвинението си.Двамата вече са подсъдими по мегаделото за КТБ.  Специализираната прокуратура твърди, съобщава БТВ, че Панталеев е бил подбуден от Цветан Василев, за да отпуснат на Елена Йончева 25 милиона евро. Наложената мярка за неотклонение на Панталеев е 50 000 лева, но ще се обжалва.  Обвиненият отказа коментар.\"   \"Не е възможно на Елена Йончева да бъде отпуснат такъв кредит, това може да стане само на фирма, станала е грешка на сайта на БТВ\", заяви пред Епицентър.бг Канна Рачева, автор на репортажа за обвинението срещу Александър Панталеев. Тя подчерта, че в обвинителния акт е написано, че Пантелеев в съучастие с Георги Христов, е бил подбуден от Цветан Василев да бъде отпуснат кредит от 25 милиона евро на фирма, без да се споменава името й.  \"Може би е споменато, защото обвинението  на  Александър Панталеев е по делото на Елена Йончева\", допуска Канна Рачева.    Според обвинението през 2011 година Панталеев и Христов присвоили пари, които Елена Йончева \"изпрала през фирмата си\", съобщи БНР.   Прокуратурата все още не е публикувала подробности, от които да стане ясно в какво всъщност се състои обвинението. На сайта на прокуратурата, в информацията за обвинението към Йончева беше споменато, че предстои да получат обвинение още трима души, което заяви и зам.главният прокурор Иван Гешев.", "date": "2019.01.29", "title": "Елена Йончева: Ако искате, ме разстреляйте!"}
{"url": "https://www.faktor.bg/bg/articles/obshtestvo/ulitsata/navodneniya-zalivat-yuzhna-balgariya", "text": "Заради валежите и снеготопенето, в следващите часове има опасност от наводнения в Южна България, предава Нова телевизия Нивата на реките ще продължат да се покачват, като под най-сериозно наблюдение са коритата на всички реки в Родопите и Благоевградско. Най-високата вълна се очаква утре.", "date": "2019.01.29", "title": "Наводнения заливат Южна България"}
{"url": "https://www.faktor.bg/bg/articles/borisov-vavezhdaneto-na-evroto-shte-distsiplinira-bankoviya-sektor", "text": "Въвеждането на еврото ще дисциплинира банковия сектор. Това каза премиерът Бойко Борисов на 13-ата среща на бизнеса с правителството, предаде Агенция „Фокус“.  „От една година се занимаваме само с изтребители, а не с доходите и това, което ще гарантира на хората по-добър просперитет“, коментира Борисов. „Защо е важна темата за еврото? Критиците казват, че щели да се вдигнат цените, но държавите, към които се стремим - всички те са с въведено евро. Аз бих задал контравъпрос - кои се плашат от въвеждането на еврото и защо? – Защото в Банковия съюз нито централните банки, нито банките в съответната държава могат да си позволяват волности. Защо ни е страх тогава да дисциплинираме този сектор? Той е толкова важен за всеки един от нас. Целта е, ако някой собственик на банка я доведе до фалит, не данъкоплатците да платят и хората да си изгубят парите, а той да понесе своята отговорност и той да я платят“, посочи Борисов.  Сред предимствата от въвеждането на еврото той отчете по-ниските лихви по кредитите, стабилната банкова система и това, че при финансова криза има кой да помогне на съответната държава. „Но важното е да дисциплинираме банковия сектор, да не се случва това, което се случи с КТБ. Това няма как да се случи, когато България е в този клуб“, допълни още премиерът.  По думите му бъдещето на еврото е важно е за бъдещето на Европа.  „Радвам се на оценката на заместник-председателя на Европейската комисия Валдис Домбровскис, че България се движи добре по пътя към еврото“, посочи още Борисов.", "date": "2019.01.29", "title": "Борисов: Въвеждането на еврото ще дисциплинира банковия сектор"}
{"url": "https://www.faktor.bg/bg/articles/borisov-otgovori-na-radev", "text": "„Аз съм сигурен, че за ервопейците, колкото и да са критични към ЕС, по-добро място за живеене няма, по-стабилно място няма, по-висша демокрация няма“, Това заяви Бойко Борисов на среща с бизнеса и отговори на равносметката от втората си година на \"Дондуков\" 2, която направи президентът Румен Рдев.  Премиерът коментира обвиненията, които отправи държавният глава относно самолетите F-16: „Да обвиниш българското правителство, че прави далавера с Тръмп? Възможно ли е? Не е възможно. В България крадецът вика дръжте крадеца. 12 кугъра, пантери, спартани, милиарди и нямат вътре една пущчица, едно патронче. Само за бягане стават“, коментира Борисов. „Да ми кажеш, че сме заплаха за демокрацията, при положение, че два пъти им нося оставката. Така че не се притеснявайте – инстинктът на хората е най-верен и ще ни заведе в правилната посока“, каза още Бойко Борисов.", "date": "2019.01.29", "title": "Премиерът отговори на Радев: Крадецът вика \"дръжте крадеца\"!"}
{"url": "https://www.faktor.bg/bg/articles/novini/svyat/konflikt-mezhdu-moskva-i-teheran-v-siriya-voyuvat-ruski-i-iranski-voenni", "text": "Турската агенция Anadolu съобщава за въоръжен конфликт между проиранската групировка на брата на сирийския президент Башар Асад - Махер и проруската групировка на Сухейл ал-Хасан. При това, по информация на агенцията, и в двете групировки влизат руски и ирански войски. По източници на медията, в резултат на стълкновенията има \"множество убити и ранени\".  Сирийски източници съобщават за 200 убити от двете страни. Информацита за боевете между руските и иранските групировки се потвърждава и от германския Der Spiegel, който се позовава на записи на разговори, които свидетелстват за \"конфликт между сирийските подразделения на двата основни съюзника на Асад — Русия и Иран\". По данни на списанието победител в сблъсъка е била групировката на Сухейл ал-Хасан, в състава на която влизат руски подразделения. \"Нито една от страните не желае да се афишират тези ибтки между съюзници\", пише Der Spiegel, но добавя, че стълкновенията продължават. Москва и Техеран се конкурират за контрола над долината Ал-Габ в северозападна Сирия.", "date": "2019.01.29", "title": "Конфликт между Москва и Техеран в Сирия, воюват руски и ирански военни"}
{"url": "https://www.faktor.bg/bg/articles/novini/svyat/-novaya-gazeta-boing-777-e-izletyal-ot-moskva-za-karakas", "text": "Самолет \"Боинг-777\" е излетял от летище Внуково в Москва за Каракас, съобщава \"Новая газета\".  Самолетът е собственост на компанията Nordwind Airlines и никога досега не е летял до Венецуела.  Вестникът пише, че самолетът се е върнал сутринта от Тайланд и веднага е заминал на новия рейс за Каракас. По данни на Flightradar24, той ще пристигне в сотлицата на Венецуела около 20 часа местно време. По информация на сайта Boeing.Ru, самолети от серията Boeing 777 могат да превозват до 400 души и дължина на полета от 9,1 до 17,5 хиляди километра. Припомняме, че междувременно говорителят на Кремъл Дмитрий Песков опроверга информацията, че във Венецуела е изпратена група руски наемници от частна военна компания за защита на президента Николас Мадуро.", "date": "2019.01.29", "title": "\"Новая газета\": Боинг-777 е излетял от Москва за Каракас"}
{"url": "https://www.faktor.bg/bg/articles/valna-ot-bombeni-zaplahi-v-ruski-gradove", "text": "Серия от бомбени заплахи беше регистрирана в няколко руски града, съобщи „Сибир реалии\". Заплахите са били отправени основно в градове в Сибир. Множество фалшиви заплахи е имало в автономната република Хакасия.  В град Кемерово е имало 10 подобни сигнала, включително за жилищни сгради. В Новосибирск се е наложило евакуация на 4 болници. В Алтайския край са били отправени множество заплахи срещу училища. В Омск са били евакуирани 10 училища, диагностичен център и болница. Стигнало се е и до евакуация на жилищни сгради. Всички сигнали са се оказали фалшиви. Вълната от такива сигнали започна преди седмица в Камчатка.", "date": "2019.01.29", "title": "Вълна от бомбени заплахи в руски градове"}
{"url": "https://www.faktor.bg/bg/articles/novini/svyat/psportite-na-naemnitsite-ot-chvk-vagner-dokazvat-vrazkata-im-s-gru", "text": "\"Задграничните паспорти на наемниците от частната военна компания \"Вагнер\" в Африкаса от така наречета \"ГРУ-вска\" серия, което доказва връзката им с Главното разузнавателно управление или военното разузнаване на Русия\", заяви председателят на Службата за сигурност на Украйна Василий Грицак,  .  Паспорти от същата серия са имали и така наречените \"туристи от Солсбъри\" Руслан Боширов и Александр Петров, обвинени в отравянето на Сергей Скрипал и дъщеря му, както и на още двама британски граждани. В СБУ са анализирали международните паспорти на 1012 руски наемници, задействани в \"африканската експанзия\" и изводът е, че те са изработени и издадени от едно и също отделение в Москва - същото, където са получили паспортите си за чужбина Петров и Боширов. Мнозинството паспорти на наемниците от ЧВК \"Вагнер\" се различават само по последните две цифри (също както паспортите на Боширов и Петров). Всичките 1012 души са летели до ЦАР, Судан и други африкански страни на ротационен принцип от август до декември 2018 година. Полетите са организирани от ООО \"М Инвест\", влизаща в холдинга на Евгений Пригожин и са извършвани със самолети на Министерството на отбраната на Русия.  Анализаторите на СБУ са стигнали до извода, че ЧВК \"Вагнер\" \"фактически е секретен отряд от извънщатни убийци на ГРУ\". По данни на СБУ, над 90% от бойците на този \"африкански корпус\" през 2014-2015 година са воювали против Украйна.   СБУ публикува списък от 149 души, които в началото на тази година са участвали в потушаването на антиправителствените протести в Судан.  Припомняме, че паспорт от същата серия имаше още един провален агент на  ГРУ - Едуард Шишмаков (Широков), разобличен като организатор на опита за държавен преврат в Черна гора.", "date": "2019.01.29", "title": "Паспортите на наемниците от ЧВК \"Вагнер\" доказват връзката им с ГРУ"}
{"url": "https://www.faktor.bg/bg/articles/konchalovski", "text": "Русия има нужда от нов лидер, някой като Петър Велики, който да поведе борба срещу нейната изосткаеналост от съвременния свят. Това казва  световноизвестният руски режисьор Андрей Кончаловски. В безпощаден анализ преди време той разкри днешната изостаналост на страната си. И приведе чудовищни данни от...сатистиката. В тези негови думи днес се вслушват все повечце руснаци, а казаното от него се споделя от хиляди.  Отдавна вече са ме записали като русофоб, който презира своя народ. Това е глупост. Тогава русофоби могат да се нарекат и Чехов, и Горки, и Херцен, и Чадаев, великите руснаци, искащи да избавят Русия, са думите му.  Руският народ не е мъртвец, да да се говори само хубаво за него. Ние сме жив, пълен със сили, талантлив народ , просто много млад, неизвървял своя исторвически път, водещ до процъфтяване и успех за всяка личност, казва той.   \"По много показатели Русия не е в Европа, даже не е в Азия -по ниво на корупцията, по ниво на инвестициите, по ниво на инвестициите в наука и т.н. Ние сме в Африка. Ще кажа нещо повече . Не ние трябва да се обиждаме от такова сравнение, а африканците. Те имат обяснение за своята изостаналост. Тях 4 века  колонизаторите са ги експлоатирали и унищожавали безпощадно. А нас, руснаците, кой ни колонизира през последните 4 века, кой ни граби?\", коментира той.  Кончаловски погна и съдебната система, докарала се дотам, че „срещу загиналия в затвора юрист Магнитскии бе възбудено наказателно дело – тоест решили да съдят мъртъв човек, който, естествено, не може да се защити. В Европа подобен инцидент се е случил за последно през XVII век, когато изровили от гроба Кромуел и го „обесили\", с горчивина казва той.", "date": "2019.01.29", "title": "Кончаловски: Русия има нужда от нов лидер (ВИДЕО)"}
{"url": "https://www.faktor.bg/bg/articles/karayancheva-ako-na-prezidenta-mu-e-otesnyal-kostyumat-da-si-napravi-partiya-da-otide-na-izbori-i-da-stane-premier", "text": "\"Може би президентът иска предсрочни избори, за да сформира служебно правителство, което да промени решение на Народното събрание за сделката със самолетите\". Това каза във Велико Търново председателят на Народното събрание Цвета Караянчева.  Караянчева определи речта на президента като мрачна, песимистична, очерняща и унижаваща България. „Тя сякаш е писана, за да бъде произнесена от президент на вражеска държава, който иска да унижи, да смаже България и да я превземе. Тази реч прилича повече на продължение на речта, която той произнесе за Нова година. Но докато в онази реч се акцентира основно на сделката със самолетите, сега изведнъж се оказа, че трябва да правим и предсрочни парламентарни избори. Допреди два месеца нямаше такава идея, може би защото президентът иска да сформира служебно правителство, което да промени решението на Народното събрание“, посочи Цвета Караянчева.  Тя покани президентът Румен Радев в Народното събрание, за да разбере как работи парламентът. Председателят на Народното събрание подчерта, че всички закони, които парламентът приема, минават обществено обсъждане. По думите ѝ те са в полза на българския гражданин. Според нея те имат оценка за въздействие и съответните мотиви.  Караянчева заяви, че твърденията на Радев за това, че се приемат лобистки закони са неаргуметирани. Тя подчерта, че Парламентът е най-прозрачната институция в България, а ниският ѝ рейтинг се дължи на факта, че се дава възможност на българските граждани да знаят какво правят техните народни представители. „Ако ви е отеснял костюмът на президент, направете си партия, каквото желание виждам, че имате, и направете всичко възможно да спечелите изборите след две години и да станете премиер и да вземате важни решения. Когато човек взема важни решения, той не може да угоди на всички, затова и рейтингът понякога пада. Когато се наложи да вземате важни решения и да заставате с лицето си зад тях, тогава може би и вашият рейтинг ще падне. Законите са сложени на сайта на Министерството и отстояват един месец там, за да се направи обществено обсъждане и да могат да се чуят всички различни гледни точки. Когато законите се внасят от народни представители, те също са подложени на обществено обсъждане и ние чуваме различни гледни точки. Ако искате да водите диалог с българския парламент, имате възможност да изпратите своите експерти и да чуем вашите позиции. В никакъв случай не отнемаме правото ви да налагате вето. Това е ваше конституционно право и ние го уважаваме, но имаме право да имаме различно мнение, защото България е демократична държава“, каза още Цвета Караянчева.", "date": "2019.01.29", "title": "Караянчева: С речта си Радев очерни България, иска служебно правителство, за да си купи Грипените"}
{"url": "https://www.faktor.bg/bg/articles/sergey-lavrov-rusiya-shte-napravi-vsichko-vazmozhno-za-da-zapazi-na-vlast-maduro", "text": "Руското външно министерство и Кремъл остро осъдиха санкциите, наложени от Съединените щати срещу венецуелската петролна и газови компания PDVSA, съобщава Би Би Си. Руският външен министър Сергей Лавров ги нарече \"нелегитимни и незаконни\", дори \"цинични\". Според Лавров, Русия ще \"направи всичко\", за да остане на власт венецуелският президент Никола Мадуро, който в Русия, за разлика от САЩ и редица други страни, се счита за легитимен. Лавров обвини САЩ в подготовката за свалянето на Мадуро. Подобни оценки бяха направени и от говорителя на Кремъл Дмитрий Песков. По-рано руският заместник-министър на финансите Сергей Сторчак заяви, че след налагането на санкциите Венецуела може да има проблеми с обслужването на държавния дълг към Русия. Два месеца по-късно Венецуела, според Сторчак, трябва да плати на Русия 100 милиона долара. Досега, както казва заместник-министърът, Каракас не е допускал забавяне на плащанията. В същото време Сторчак отказа да коментира дали PDVSA ще може да обслужва дълга си към Роснефт. От 2006 г. Русия е отпуснала на Венецуела заеми в размер на около 17 млрд. долара. САЩ вече наложиха санкции срещу венецуелската държавна петролна компания PDVSA и блокираха 7 млрд. долара активи на компанията. Това съобщи в понеделник съветникът по националната сигурност на президента на САЩ Джон Болтън. \"Ще продължим да разкриваме корупцията на Мадуро и неговите слуги, а действията ни означават, че те вече няма да могат да узурпират активите на венецуелския народ\", посочва Болтън, цитира агенцията. Мнучин заяви, че санкциите могат да бъдат премахнати, ако контролът върху държавната петролна компания на Венецуела получат САЩ, които признават за легитимен временния президент Хуан Гуайдо.", "date": "2019.01.29", "title": "Лавров: САЩ готвят свалянето на Мадуро, Русия ще направи всичко, за да остане на власт"}
{"url": "https://www.faktor.bg/bg/articles/ninova-kachi-na-piedestal-radev-toy-e-sadarzhatelen-printsipen-i-perspektiven", "text": "Корнелия Нинова похвали президента Румен Радев за вчерашната му реч. Според нея държавният глава е \"съдържателен, принципен и перспективен\". Лидерката на БСП цитира какво е казал през 2016 г. и констатира, че според нея тоя е спазил обещанията си. По думите ѝ, Румен Радев е перспективен, защото не само, че посочвал проблемите в държавата, а и давал решения. Сред каузите, с които се занимавал държавният глава, Корнелия Нинова изтъкна борбата с корупцията и позицията му за свободата на словото.  Припомня, че вчера Румен Радев и Илияна Йотова дадоха пресконференция, на която направиха равносметка за свършеното през последната година. На срещата с журналистите пък имаше колеги, които не бяха допуснати по неясни причини, а въпросите, които бяха зададени от определени медии, изглеждаха, като съгласувани предварително с президента и вицепрезидента.", "date": "2019.01.29", "title": "Нинова качи на пиедестал Радев: Той е съдържателен, принципен и перспективен"}
{"url": "https://www.faktor.bg/bg/articles/politika/hlyab-i-pasti/feysbuk-pregrya-ot-otcheta-na-radev-premina-vsichki-razumni-granitsi-obyavi-pravitelstvoto-na-sasht-za-korumpirashto", "text": "„Да създаваш опозиция с указ напомня времената на Луканов и Лилов, които се консултираха в Кремъл. С публичния си отчет Радев доказа, че учи добре наизуст, но не притежава политически рефлекс. Той е успешен образ само в добре режисиран предварителен сценарий. Изведен от зоната му на комфорт той не се справя с предизвикателствата. Прокламира радикална промяна на политическата среда, но е обикновен играч в чужд сценарий. В този контекст болката му по Грипен го вкара отново в руския сюжет при който европейските институции трябва да се сблъскат с митичния враг на Евразия – САЩ. Във вътрешно-политически план изпълни двете си основни поръчки:  1. Разчитайки на избледнялата обществена памет за комунизма – изкара елита на БСП обект на репресии. Подпомогнат от антиевропейската теза за безидейност в ЕС, развита от Илияна Йотова, откри предизборната кампания на БСП.  2. Обяви, че е намерил юридически допустима форма да създаде новия си политически проект, чрез указ. С този акт припомни историята на АБВ на Първанов, но най-вече върна времената в които Андрей Луканов „създаваше“ опозиция на властта. Все политически проекти създадени и консултирани в Кремъл.” „И ако речта на (п)Резидента, в която той настоява за промяна на конституционно установения ред, не е причина за импийчмънт, значи нищо не разбирам от политика. Не разбирам и по кои конституционни правомощия той иска да създава паралелна изпълнителна власт чрез формиране на \"...Съвет за стратегическо развитие на България, с участието на интелектуалци и висококвалифицирани специалисти. Той ще трябва да разработи и предложи алтернативи на институционалния блокаж, на икономическия и идеен застой, в който се намира страната. Съставът на съвета ще бъде обявен с указ в идните дни...\". „Радев заявил нещо подобно на Мадуро преди година. Виж Венецуела днес!” „Не съм забелязала отношенията с Русия да са били прекратявани, та Радев да ги възстановява. Като уж ги бил възстановил какво точно се случи? Да не би да е издействал да ни върнат онези 100 милиона долара, които ни дължат от 30 г.? Или пък е издействал да ни върнат откраднатия златен резерв и архивите? Или пък е издействал обезщетение за причинените вреди от окупацията и кървавия сталинов режим? Разходил се е до палата на началника си и нищо не е станало, освен да лъска имиджа на Путин, че на крака му ходи държавен глава на страна-член на НАТО и ЕС. Приеха го като васал в Сочи, а не в Кремъл.” „Радев се кани да става Путин. Популизмът му счупи тъпомера. Явно е, че стяга партия – патерица на БСП!” „ Румен Радев направи огромен гаф, който затъмнява всичко друго казано от него. В официално изявление вчера той определи сделката с Ф-16 като корупционна!?! Тъй като това е договореност между две държави, няма как да има корупция само от българска страна, значи американците дават пари, а нашите ги вземат. Българският президент директно обвини САЩ в корупционно действие?!?  Още веднъж да напомня - до този момент и от „Локхийд Мартин” и от българската страна винаги се е твърдяло и никой не е оспорвал, че преговорите и евентуалната сделка се водят/сключва с американското правителство, което днес разбираме от Радев, който има достъп до цялата информация на спецслужбите, че се ангажирало в корупционни действия. Всички знаят от медиите, че корупционни практики има достатъчно добре отразени в медиите, разследвани при сделките с Грипен в Чехия и Унгария. От това следва, че разследвания в тази насока биха могли да докажат възможни основи на мотивацията на държавния ни глава. Защото е ясно, че в отчаянието си е преминал всички разумни и мислими граници на поведение. Той е държавен глава на страна членка на НАТО, в която най-важния ни съюзник са САЩ, чието правителство от днес според Радев е корумпиращо. Както и да гледам това си основание за импийчмент. Или го доказва или да бъде така добър сам да напусне за да спести процедурата.” „Пламенната реч на Румен Радев в защита на Елена Йончева се отличава с един много съществен пропуск, а именно: Защо малко след встъпването си в длъжност Румен Радев разкара Елена Йончева от екипа си? Светлина, повече светлина!” „Президента Радев прочете поредната творба на Иво Христов, замаскирана под името \"отчет\". И противно на всички правила за даване на \"отчет\", Радев се обърна към нацията с критика към управляващите, вместо с отчет за собствената си дейност. Не може да критикуваш \"лобисткото законодателство\" в държавата, под формата на \"отчет\", който нито си задължен да даваш, нито някой ти е поискал и същевременно да лобираш за \"Грипен\". А на фона на факта, че във всички държави закупили шведските изтребители текат корупционни скандали и съдебни дела, този призив изглежда още по нелеп! Целта на \"отчета\" е повече от ясна - докато ни засипва с всеизвестните нам истини, президентът прокара \"незабелязано\" основната причина за \"отчета\". С брилянтно подбраните думи: \"България губи суверенитет с решението за F-16\" се постига точно желания ефект. В днешната обстановка на разделение между поддръжниците на НАТО и проруски настроените в обществото \"загубата на суверенитет\" е най-болната тема. Не мога да се сетя за държава, която е загубила суверенитета си, като е избрала F16. Нали именно членството ни в Алианса и избора на F 16 са гаранция за този суверенитет? А гордостта му, че е възстановил отношенията ни с Русия на фона на събитията във Венецуела и всичките санкции на свободния свят срещу руската икономика е поредната нелепост в действията на \"натовския генерал\".”", "date": "2019.01.29", "title": "Фейсбук прегря от „отчета” на Радев: Премина всички разумни граници – обяви правителството на САЩ за корумпиращо"}
{"url": "https://www.faktor.bg/bg/articles/vav-filipopol-e-parvoto-za-apostol-pavel-hristiyansko-krashtenie", "text": "Музей-галерия „Филипополис“ – Пловдив започва първата за тази година лекция на тема  „Филипопол – мястото на първото християнско кръщение от Апостол Павел“, съобщава сайтът plovdivnow.bg. Проф. Дамян Попхристов ще представи най-новата книга на проф. Асен Чилингиров „Апостол Павел – Филипи - Филипопол“, в която се доказва, че Апостол Павел пристига именно във Филипопол и тук покръства първата християнка Лидия, а не в гръцкото градче Филипи. Проф. Попхристов ще говори по темата с богат снимков материал. Археоложката Елена Кесякова ще говори за нейните открития при разкопките на Голямата Базилика в Пловдив, тясно свързана с темата и също ще използва много снимков материал. Лекцията  в  галерия „Филипополис“ е на 2 февруари 2019 в 17.30 часа, адресът е Пловдив, Стария град, ул. „Съборна“ 29. Пръв от историците Асен Чилингиров тръгва по следите на града,  в който апостол Павел е проповядвал. Неговите аргументи в подкрепа на тезата, че това не е Филипи, античен град в днешна Гърция, а Филипополис (днешен Пловдив) са достатъчно силни и заслужаващи специално внимание. Първото пътуване на апостол Павел в Европа е имало за цел да посети страната на македонците и да помогне на нейния народ, предавайки му благата вест на Христовото учение. По-късно, в своето Послание до римляните (15,19), Павел изрично потвърждава изпълнението на тази своя задача с думите, че „предал учението на Христос чак до Илирик“. Съмнение предизвиква само тълкуването на този разказ. Според тази традиция пътуването на апостолите Павел и Сила е до малкия и незначителен град Филипи, намиращ се само на 15 км от Кавала. Противоречие между разказа и неговото тълкувание има още при споменаването на целта на пътуването: страната на македонците, а не административната единица, носеща името Македония. Но противоречие съдържа и първото изречение, в което се казва, че Филипи бил „първият град  на Македония – римска колония“. Това обаче не е така, защото първият град в страната на македонците не е Филипи, който не е и първият град, посетен от апостол Павел в Европа, защото този град е Неапол (Кавала), нито пък първият град на провинция Македония, който е Амфиполис. При първото си пътуване Павел и Сила отиват в съботния ден „при реката край града“, като се надяват да намерят там юдейски молитвен дом; там те срещат жената на име Лидия, която е първата, възприела светото кръщение от апостол Павел на европейска земя. Но реката играе ключова роля и при второто пътуване на апостол Павел в Македония. Когато той научава, че юдеите искат да го убият по време на пътуването му за Троя, той се отказва да замине по море и избира по-дългия речен път през Македония, качва се във Филипи на кораб и отплава  за Троя, където пристига след петдневно пътуване. Всичко това се съобщава в разказа за Деянията на апостолите просто и ясно. Само че при Филипи няма – а не е имало и в миналото – никаква река, по която да са плавали кораби и която междувременно да е пресъхнала! През цялата античност и чак до средновековието на Балканския полуостров има само две плавателни реки – Дунав и Марица (Хебър). А както е добре известно, на тази река се е намирал Филипопол – или на български Пловдив. И от този град се е пътувало по реката пет дни до Троя – колкото време е било нужно и на апостол Павел за завръщането му.", "date": "2019.01.29", "title": "Във Филипопол е първото за апостол Павел християнско кръщение?"}
{"url": "https://www.faktor.bg/bg/articles/obshtestvo/zakon-i-red/spetsprokuraturata-predade-na-sad-zhivko-martinov-za-sluchaya-sas-sudzhutsite", "text": "Специализираната прокуратура даде на съд за изнудване Живко Мартинов. Разследващите през 2012-2013 г. установиха, че обвиняемият Мартинов като общински представител на ГЕРБ за Добрич, се ползвал с голямо влияние в града. През януари 2012 г. той се срещнал с местния бизнесмен Антон Проданов, който развивал частна търговска дейност в сферата на производството и търговията с месо.  Двамата се познавали добре и Мартинов директно поискал да му приготви и достави четири тона суров суджук. Изрично заявил и намерението си да не го заплаща, изтъквайки общественото си положение и влияние, но и отправяйки му заплахи. Обяснил, че количеството е голямо, защото ще го носи на министър председателя Борисов и на други „високи хора“ от ГЕРБ.  Според обвинението, той е заплашил Проданов, ако не изпълни \"задачата\". Мартинов намекнал, че нямало нищо по-лесно от това, да изпрати данъчните да му разбият бизнеса, и че когато реши, може да го вкара и в ареста. Опитът на Проданов да се противопостави бил париран с думите: „Акъли не искам, действай по-бързо, че съм ти вдигнал мерника и гледай суджука да е пак хубав като предишния“. Живко Мартинов е с мярка за неотклонение „Парична гаранция“ в размер на 20 000 лева.", "date": "2019.01.29", "title": "Спецпрокуратурата даде на съд Живко Мартинов за случая със суджуците"}
{"url": "https://www.faktor.bg/bg/articles/mutri-se-opitaha-da-nahluyat-v-mvr-bolnitsa-i-da-osvobodyat-stayko-stoykov", "text": "7-8 мъже с телосложение на охранители, предвождани от адвокат, са искали да нахлуят в стаята на задържания за 72 ч Стайко Стайков в МВР болница и да го приберат вкъщи, тъй като бил в тежко състояние, съобщи \"24 часа\", като се позовава на информация от лечебното заведение. Мъжете са били веднага спрени от полицаи и съдебни охранители, които не са ги допуснали до стаята на сина на Миню Стайков. Гардовете дори поискали те да поемат охраната на Стайков-младши от държавните органи. До напрежение не се е стигнало и след известно време охранителите и адвоката си тръгнали от болницата. От пресцентъра на МВР заявиха за Канал 3, че такъв сигнал в полицията не бил получаван. В болницата се влиза със специален достъп, а в момента свижданията са преустановени заради грипната епидемия.", "date": "2019.01.29", "title": "Гардове на Стайков опитаха да го измъкнат от МВР болница"}
{"url": "https://www.faktor.bg/bg/articles/obshtestvo/zakon-i-red/apelativniyat-spetssad-gleda-merkite-na-obvinenite-vav-finansirane-na-terorizam", "text": "Специализираният апелативен съд решава дали да остави в ареста обвинените във финансиране на тероризъм. Обвиняеми за престъпления против републиката са петима мъже и една българска гражданка. Срещу един от тях разследването се води задочно, защото е обявен за междудържавно издирване. Повече от 25 млн. евро са били трансферирани през България по така наречения метод \"Хавала”, а по този начин са финансирани терористични организации Всички тези хора ще отговарят пред съда по две обвинения против републиката. Едното е, че са финансирали косвено терористична организация, а другото - че са участвали в група, която е имала за цел да извършва точно такива престъпления.", "date": "2019.01.29", "title": "Апелативният спецсъд гледа мерките на обвинените във финансиране на тероризъм"}
{"url": "https://www.faktor.bg/bg/articles/nikolay-radulov", "text": "\"Работата на Интерпол е да търси издирвания Стайко Стайков в чужбина, а не в България. От службата вероятно не са предполагали, че синът на Миню Стайков е в родината си\". Това заяви преде БТВ бившият секретар на МВР. \"Имало е много други такива случаи. Бяха издирвани Маргините, а аз ги виждах на плажа пред себе си. Когато избухна скандалът, Стайко Стайков е бил на почивка в Гърция. Това обясни адвокатът му. Имам съмнения, че той е влизал и излизал действително от страната ни. Трябва да се затегне контролът на границите ни. Виждал съм как хора, които нямаха визи преди да сме в ЕС, минаваха границата срещу 20 евро. Предполагам, че Стайко Стайков е бил пребит, но не можем още да знаем, дали е отвличан\", каза още Радулов.  Той коментира и случая с рекетьорите от Четвърто районно управление в столицата. Бившият секретар припомни, че като министър Цветлин Йовчев е махнал столовете на МВР, след което полицаите са започнали да ходят по ресторанти - да ядат и да пият без да плащат.", "date": "2019.01.29", "title": "Николай Радулов: От Интерпол не са предполагали, че Стайков е в България"}
{"url": "https://www.faktor.bg/bg/articles/shofyor-blasna-i-ubi-na-myasto-mazh-v-novi-iskar", "text": "Шофьор блъсна и уби на място 42-годишен мъж в Нови Искър. Сигнал за инцидента е подаден около 7.40 ч. тази сутрин, съобщават от МВР. Полицията изяснява самоличността на загиналия. Извършва се оглед на мястото и се разследват причините за инцидента. По непотвърдена все още информация, шофьорът не е успял да вземе завой, а другата версия е, че пешеходецът е бил на пътното платно.", "date": "2019.01.29", "title": "Шофьор блъсна и уби на място мъж в Нови Искър"}
{"url": "https://www.faktor.bg/bg/articles/novi-tramvai-tragvat-v-stolitsata-do-kraya-na-godinata", "text": "„Столичен електротранспорт” ЕАД и полската компания PESA Bydgoszcz SA сключиха днес договор за доставка на 13 броя нископодови съчленени трамваи. Това съобщиха от пресцентъра на Столична община. Новите трамваи са част от мащабната модернизация на градския транспорт в София, която екипът на кмета Йорданка Фандъкова изпълнява като част от мерките за подобряване качеството на въздуха. Новите превозни средства ще бъдат нископодови и климатизирани, с платформа за детски колички и за хора с увреждания, ще разполагат със стоп бутон за слизане и звукова сигнализация за незрящи хора. Осигурено е и видеонаблюдение. Трамваите са с дължина 30 м, като са предвидени специални места за хора с увреждания и майки с детски колички. С доставката на нови 13 трамвая ще се обновят изцяло превозните средства на трамвайна линия №5. Очаква се трамваите да пристигнат в София на две партиди до края на октомври 2019 г. и да бъдат пуснати в редовна експлоатация до края на годината. Договорът е на обща стойност 44 796 377.36 лв. и е част от проекта „Интегриран столичен градски транспорт – фаза II“, който се осъществява с финансова подкрепа на Оперативна програма „Региони в растеж“ 2014 – 2020 г., съфинансирана от Европейския съюз чрез Европейския фонд за регионално развитие. Предвидени са също доставки на резервни части, диагностично оборудване и обучение на персонала. Договорът беше подписан от Евгений Ганчев - директор на „Столичен електротранспорт” ЕАД, Кржижтов Седжиковски - председател на Борда на директорите на PESA, и Славомир Пятек – член на Борда на директорите на компанията. В последните няколко години Столична община закупи 25 нови трамвая, които се движат по линии №7 и №1, както и 58 модернизирани трамвая от Чехия и Швейцария.", "date": "2019.01.29", "title": "Нови трамваи тръгват в столицата до края на годината"}
{"url": "https://www.faktor.bg/bg/articles/novini/svyat/nansi-pelosi-popita-s-kakvo-razpolaga-putin-za-tramp", "text": "Председтелят на Камарата на представителите на американския Конгрес Нанси Пелоси зададе въпрос за връзките на американския президент с Владимир Путин. \"С какво разполага Путин за Тръмп - политически, финансово и лично\", написа тя в профила си в Twitter. Тя изразява и недоумението си от желанието на Тръмп да извади сАЩ от НАТО, като по думите и \"това ще бъде от полза само за Путин\". Любопитен факт е, че нямоклко часа по-късно профилът и https://twitter.com/SpeakerPelosi беше блокиран и не работеше.", "date": "2019.01.29", "title": "Нанси Пелоси попита: С какво разполага Путин за Тръмп?"}
{"url": "https://www.faktor.bg/bg/articles/novini/svyat/strelba-v-hyustan-petima-politsai-sa-raneni-dvama-tsivilni-ubiti", "text": "Петима полицаи са ранени, а двама цивилни са убити при престрелка в Хюстън, щата Тексас. По служителите на реда е открит огън, когато се опитали да извършат обиск в жилище в югоизточната част в града. Те са имали заповед, а обискът е бил част от разследване на мрежа за наркоразпространение. На мястото на инцидента са открити телата на двама души, за които се предполага, че са стреляли по полицаите. Двама от тях са в критично състояние, останалите са в стабилно.", "date": "2019.01.29", "title": "Стрелба в Хюстън: Петима полицаи са ранени, двама цивилни - убити"}
{"url": "https://www.faktor.bg/bg/articles/novini/balgariya/vigenin-namekna-che-ako-okolo-prezidenta-se-formira-nova-partiya-bsp-shte-partnira-s-neya", "text": "\"България има нужда от силна лява алтернатива. Дали БСП може да бъде единствената такава – нека да видим\", каза пред Нова телевизия депутатът от БСП  Кристиан Вигенин. Вигенин коментира думите на президента, че би подкрепил нов политически проект, ако той работи за модернизация на България.   \"Президентът описвайки какво не е наред в страната ни и какво би трябвало да бъде, по-скоро би подкрепил политическа алтернатива, която да промени това. БСП се разпознава като част от такава алтернатива. Не казвам, че говори за БСП, но не смятам, че това е елемент на конфронтиране с БСП. Смятам, че е възможно е да се появи нов проект, който, ако е близък до идеите, които споделя президентът, а те не се различават толкова много от това, за което ние се борим и визията, която приехме, да, това би било една по-голяма силна алтернатива, която е нормално президентът да подкрепи\", каза той. Депутатът не изключи възможността обаче, че ако бъде създаден ляв проект, БСП да потърси партньорство с него.", "date": "2019.01.29", "title": "Вигенин намекна, че ако около президента се формира нова партия, БСП ще партнира с нея"}
{"url": "https://www.faktor.bg/bg/articles/novini/balgariya/deputatite-reshavat-dali-da-otlozhat-zakona-za-gorivata", "text": "Депутатите решават дали да отложат с 6 месеца влизането в сила на т.нар. закон за горивата, срещу който протестират собствениците на малки бензиностанции и превозвачи на горива. Предложенията разделиха и големите в бранша, предава БНР. Днешното обсъждане на второ четене в Комисията за наблюдение на приходните агенции предшества окончателното гласуване на Закона в пленарната зала. Промените задължават малките бензиностанции да имат 20 хил. лева капитал при регистрация, още 20 хил. лева банкова гаранция, а продавачите на бутилирана газ да имат на склад 10 хил. оборотни бутилки.", "date": "2019.01.29", "title": "Депутатите решават дали да отложат закона за горивата"}
{"url": "https://www.faktor.bg/bg/articles/novini/balgariya/s-garnevski-bsp-i-prezidentat-se-opitvat-da-podmenyat-zakonno-izbrano-pravitelstvo", "text": "\"И БСП, и президентът се опитват да прикрият една акция срещу демократичния процес в страната с опит да бъде подменено законно избрано правителство и правителство, което има конкретна програмна за изпълнение, която най-вече дава видими резултати\", заяви пред Нова телевизия депутатът от ГЕРБ Спас Гърневски. Той коментира думите на президента, според когото, който иска да управлява, трябва да предложи високо компетентни, образовани и почтени хора.  \"Това е видно от управлението на ГЕРБ в големите градове, където живеят интелигентни хора и те преизбират тези власти, защото видимо там, където се създават конкретните условия за бизнес и развитие, резултатите са налице. Там, където навремето им се предлагаха магистрали, които те критикуваха, казваха, че не ядат асфалт – там изоставането е видимо. България ще стане нормална  европейска държава, когато във всички области приемат това, което създадоха София, Пловдив и Варна\",  каза той. По повод твърдението на президента, че българската демокрация губи позиции и свободата на словото е обект на преследване, Гърневски каза:  \"Речта на г-жа Нинова по време на Конгреса и вчерашната реч на президента са недвусмислени – грубо посегателство върху разделението на властите в страната. И от трибуната на НС беше направен невероятен натиск срещу независимата съдебна власт, прокуратура, следствие. Президентът вчера също си позволи да препоръчва на прокуратурата къде да ходи и какво да прави\".", "date": "2019.01.29", "title": "С. Гърневски: БСП и президентът се опитват да подменят законно избрано правителство"}
{"url": "https://www.faktor.bg/bg/articles/novini/balgariya/toma-bikov-yoncheva-nikoga-ne-e-bila-razsledvashta-zhurnalistka-radev-ne-se-darzhi-kato-general-a-kato-svekarva", "text": "\"В БСП винаги е имало разделение \"за\" и \"против\" Европа. В един момент имаше сигнали, че различията започват да се преодоляват, поне на повърхността, но при Корнелия Нинова това няма как да стане. Големият проблем е БСП да управлява. Припомням ви, че именно заради позицията си срещу ЕС падна правителството на Жан Виденов\". Това заяви в предаването \"Свободна зона\" по ТВ Европа депутатът от ГЕРБ Тома Биков.  \"Нашето устойчиво мнение е, че казусът с Елена Йончева е между нея и прокуратурата. Тя не направи нито едно разкритие. Беше задала въпрос към АПИ за магистралите. Тя стана разследващ журналист в момента, когато стана депутат. Йончева беше международен репортер. Колко сигнала има от нея в прокуратурата срещу Делян Добрев? Великото ѝ разкритие е, че негова братовчедка е счетоводителка в община. Йончева се събуди през 2018 г. Къде беше скрита гражданската ѝ позиция? От луната ли пада, през 2012 г. не е ли знаела за \"корупция\" в държавата? Прокуратурата я обвинява за офшорна фирма, а не за \"разследванията\" ѝ\", коментира депутатът.  \"Ако има Европа на 2 скорости, ние трябва да се стремим да сме в първата. БСП обаче иска обратното и е против Шенген, например. Президентът Радев също е за това да има две скорости и ние да сме част от втората. Мисленето в политиката не е като устава в казармата. Всеки политик трябва да знае, че може да се самозаблуждава и да има едно наум. Радев не се държи като генерал, а като свекърва\", констатира Биков.", "date": "2019.01.29", "title": "Тома Биков: Йончева никога не е била разследваща журналистка, Радев не се държи като генерал, а като свекърва"}
{"url": "https://www.faktor.bg/bg/articles/novini/balgariya/ogromno-svlachishte-zatvori-patya-smolyan-devin", "text": "Огромно свлачище затвори пътя Смолян-Девин в района на Широка лъка. Земната маса, примесена с камъни, е затворила изцяло и двете платна, съобщи Андриян Петров, зам.-областен управител. На място има екипи, които разчистват земната маса. При падането на свлачището е смачкан лек автомобил \"Пежо\", собственост на Григор Гайдев, каза кметът на Широка лъка Васил Седянков. Няма пострадали хора. До вчера целия район от областта на запад от Пампорово нямаше достъп до областния град , заради непроходимите от непочистен сняг Превала и Пампорово. \"Скоро поне едно от платната ще бъде пуснато, но едва след като се премахне поне частично падналата маса ще е ясно колко голямо е свлачището\", каза Петров.", "date": "2019.01.29", "title": "Огромно свлачище затвори пътя Смолян-Девин"}
{"url": "https://www.faktor.bg/bg/articles/novini/svyat/facebook-shte-protivodeystva-na-predizborni-feyknyuz-v-evropa-i-aziya", "text": "Facebook създава два центъра чиито служители ще се занимават с противодействие на разпространението на дезинформация в хода на предизборните кампании в страните от Европа и Азия. От Facebook съобщиха, че двата центъра ще се намират в Дъблин и Сингапур. \"Това ще позволи на нашите глобални екипи да работят по ефективно в различните региони по време на предизборните кампании и в навечерието на изборите и ще намали времето за реакция. Екипите ще добавят ново ниво на защита от фалшиви новини, оскърбителни изказвания и натиск върху избирателите\", се казва в съобщение на компанията. В държавите, в които се провеждат избори ще бъде забранено публикуването на политическа реклама от ползватели, които не се намират в конкретната страна. Този защитен механизъм ще бъде използван на предстоящите избори в Европа и Укрйна, за да се попречи на чуждото влияние върху изхода от изборите. Припомняме, че в средата на януари 2019 година Facebook и Instagram блокираха 512 страници и акаунта, свързани с Русия и използвани за пропаганда.", "date": "2019.01.29", "title": "Facebook ще противодейства на предизборни фейкнюз в Европа и Азия"}
{"url": "https://www.faktor.bg/bg/articles/novini/balgariya/dimitar-ganev-sotsiologicheskite-danni-ne-pokazvat-pobeda-na-bsp-na-evroizborite", "text": "\"След края на европейското председателство, ГЕРБ беше с няколко пункта над БСП. Заради липса на линия на нов сюжет, имахме 3 месеца последователен ерозия в доверията към управляващите. Дали това ще бъде произведено в Европейските избори, аз съм скептичен. По-скоро си мисля за различен резултат от този на Тренд и АФИС. Избирателната активност е на декоративно ниво. Малко над 3 млн. декларират, че ще гласуват на евровота, който обаче е специфичен\". Това заяви в предаването \"Свободна зона\" по ТВ Европа политологът Димитър Ганев.  \"През 2014 г. действителните гласове бяха 2,2 млн. Не виждам защо да си мислим, че те ще се вдигнат с 30%. На предишните избори имахме три нови субекта, като \"България без цензура\". В момента не виждаме да се задават подобни нови партии. Традиционно в изследванията декларациите за вот на хора са много по-високи. Има престижен елемент и да кажеш, че ще гласуваш. При такава ниска избирателна активност, се очертават 2 пъти по-ниски резултати. Важно е в какво състояние са структурите на партиите по места. Някои може да съществуват, но не знаем дали са активни, имат ли финансов ресурс за кампания, което социологията не може да хване. Трябва да се предвиди и динамичният политически процес и как се позиционират партиите. Не изключвайте скандали през следващите месеци\", каза още Ганев.  \"Обвинението на Елена Йончева ще подейства мобилизиращо на БСП. Вероятно тя ще води листата за евроизборите. Цветан Цветанов отправи много важно послание в НДК - че от това как ще се справят местните структури, ще зависи и как ще бъдат подредени листите на местните избори\", каза още социологът. \"Корнелия Нинова много добре си дава сметка, че популистките послания много по-добре се възприемат от електората ѝ. Ако БСП иска да привлече групи, които са извън твърдите си ядра, трябва да послуша посланията на ПЕС. Повечето българи са положително настроени към европейските ценности. Въпреки щетата, която беше нанесена на Сергей Станишев около \"Истанбулската конвенция\", той все още запазва сериозно доверие сред избирателите на БСП\", отбеляза Ганев. \"Трябва да отбележим, че евроизборите са най силни за ДПС, защото успява да мобилизира максимално електората си. Според наши данни, за тях ще гласуват между 300 и 350 хил. избиратели. Ако има само три български партии в ЕП, формацията на Мустафа Карадайъ може да вкара и четирима евродепутати\", каза още политологът.", "date": "2019.01.29", "title": "Димитър Ганев: Социологическите данни не показват победа на БСП на евроизборите"}
{"url": "https://www.faktor.bg/bg/articles/novini/svyat/sasht-vavedoha-sanktsii-sreshtu-darzhavnata-neftena-kompaniya-na-venetsuela-pdvsa", "text": "САЩ въведоха санкции срещу държавната нефтогазова компания на Венецуела PDVSA, съобщи съветникът по националната сигурност на президента Тръмп, Джон Болтън. Санкциите имат за цел да засилят натиска върху президента Николас мадуро, за да насрочи нови президентски измбори или да попаде оставка от поста си. \"Ние ще продължим да разобличаваме корупцията на Мадуро и нашите действия ще гарантирато, че те повече няма да могат да грабят активите на венецуелския народ\", заяви Болтън, цитиран от Reuters. Независимо от това, че засега военните запазват лоялност към мадуро, Болтън коментира, че те също осъзнават колко тежка е ситуацията и търсят начини да подкрепят опозицията. Припомняме, че PDVSA е най-големият източник на доходи във Венецуела в размер на 11 милиарда долара, а нейната американска дъщерна компания Citgo Petroleum е най-сериозният актив в чужбина.  Това решение ще доведе неизбежно до ръст на цените на нефта, прогнозира The Bell.", "date": "2019.01.29", "title": "САЩ въведоха санкции срещу държавната нефтена компания на Венецуела PDVSA"}
{"url": "https://www.faktor.bg/bg/articles/novini/balgariya/chastichno-bedstveno-polozhenie-v-oblast-smolyan", "text": "Частично остава бедственото положение за област Смолян заради все още затворения проход Превала.  Все още не е отворен и пътят за смолянското село Мугла. Все още има села без ток. Високопроходим автомобил пътува към Мугла, за да закара хляб и лекарства на жителите.  Повишена е опасността от падащи камъни и дървета.", "date": "2019.01.29", "title": "Частично бедствено положение в област Смолян"}
{"url": "https://www.faktor.bg/bg/articles/novini/balgariya/toplo-valezhi-ot-dazhd", "text": "Облачността днес ще е значителна. От запад ще започнат валежи, които през деня ще обхванат и централните райони от страната. На много места валежът ще е от дъжд, над около 1000 метра ще вали сняг, по-съществени ще са валежите в Югозападна България, прогнозират от НИМХ. Минималните температури ще са минус 2-3 градуса, в Югоизточна България 5-8 градуса. Максималните температури ще са между 3 и 8 градуса, в Източна България - между 11 и 14 градуса. Атмосферното налягане е по-ниско от средното за месеца и ще остане без съществена промяна. По Черноморието облачността ще е по-често значителна, но валежи не се очакват. Ще духа умерен, временно до силен южен вятър. Максималните температури ще са от 8 до 13 градуса. Температурата на морската вода е 6-7 градуса. Вълнението на морето ще бъде 2-3 бала. В планините облачността ще е значителна и в масивите от Западна и Централна България ще вали сняг, под 1000 метра - дъжд. Ще духа умерен до силен югозападен вятър. Максималната температура на височина 1200 метра ще е около 2 градуса, на 2000 метра - около минус 1 градус.", "date": "2019.01.29", "title": "Топло, валежи от дъжд"}
{"url": "https://www.faktor.bg/bg/articles/novini/balgariya/desislava-atanasova-zaseche-radev-pripomni-kletvata-koyato-dade-predi-2-godini", "text": "Народният представител от ГЕРБ Десислава Атанасова публикува във Фейсбука си клетвата на президентът Румен Радев преди две години, когато стана властелин на \"Дондуков\" 2. В речта си тогава той говори за това, как ще работи в екип с останалите политици, ще обединява институциите и ще стимулира обществени дебати. Радев е категоричен, че ще е президент на всички българи. все неща, които са диаметрално противоположни на това, което казва и показва с действията си през последните месеци. \"Познайте кой говори и открийте разликите/приликите!\", написа Атанасова и пусна речта на Радев от 2017 г.: \"Ще бъда президент на всички български граждани, президент на диалога и помирението, сътрудничество и баланса, ще работя с парламента, партии и неправителствените организации. Ще работя активно с нашите партньори за ускорената ни европейска интеграция.  Ще бъде президент, който ще отстоява интересите на своя народ. Нека заедно градим едно по-справедливо общество, което не е заложник на миналото. Като президент нямам амбицията да превишавам своите конституционни правомощия. Осъзнавам ясно, че държавният глава по същество е лишен от законодателни и изпълнителни правомощия, но никоя институция сама не е способна да постигне големи национални цели. Ще използвам всички възможности за насърчаване на диалога и взаимодействието между институциите, политическите и обществените сили, сътрудничеството между властите и диалогът с гражданското общество са гарант за демократичното развитие и просперитета на страната ни.  Ще стимулирам обществени дебати по важни теми и ще търся максимално съгласие при вземане на решения. Ще бъда президент на всички българи независимо от партийна принадлежност, религия и етнос. Ще отстоявам надпартийността на институцията и ще се противопоставям решително на опитите за разделение и поляризация на обществото ни\"", "date": "2019.01.29", "title": "Десислава Атанасова засече Радев, припомни клетвата, която даде преди 2 години"}
{"url": "https://www.faktor.bg/bg/articles/novini/svyat/es-otchita-20-rast-na-migrantite-idvashti-ot-turtsiya", "text": "С 20% се е увеличил броят на бежанците, които са пристигнали през 2018 г. в ЕС през Турция. Това се казва в доклад на Еврокомисията, цитиран от германския в. \"Велт ам зонтаг\". Общият брой мигранти, пристигнали от Турция през м.г., е бил 50 789, а през 2017 г. те са били 41 720, което е увеличение с 22%, става ясно от документа. Огромна част от бежанците идват от Сирия, Ирак, Афганистан. Според публикуваните данни 47 939 души са преминали от Турция в Гърция, като почти 16 000 от тях са пристигнали по суша. Заради нарастващия приток на бежанци към Гърция центровете по островите там са препълнени. В тях има около 14 600 души при капацитет на лагерите от едва 7000 души. От Турция бежанците поемат към Италия - 2383 души, България - 349, и Кипър -118, се казва още в доклада на ЕС. 90% от мигрантите, пристигащи в ЕС, при пътуванията си разчитат на помощта на престъпни организации. През март 2016 г. ЕС и Турция се договориха Анкара да спира мигрантите да влизат в ЕС срещу финансова помощ от 6 млрд. евро, припомня в. \"Сега\". Междувременно италианският вицепремиер и министър на вътрешните работи Матео Салвини обяви, че се готви да предприеме съдебни действия срещу екипажа на кораба \"Сий уоч 3\" на германска правозащитна организация, плаващ под холандски флаг с 47 мигранти на борда. Преди седмица той спаси бежанците от либийска гумена лодка, но никой не иска да ги приеме.  \"Разполагаме с доказателства, че капитанът и екипажът на \"Сий уоч 3\" са поставили в опасност живота на хората на борда, отказвайки да изпълнят точните указания, които им бяха дадени преди няколко дни, да свалят тези хора на най-близкото пристанище, но не в Италия!\", написа Салвини в социалната мрежа Туитър.  Той подчерта, че корабът, който хвърли котва близо до Сицилия, е можел да акостира преди това в Либия, Тунис или Малта. Салвини настоя Холандия и Германия да поемат отговорността за плавателния съд. Холандският министър по въпросите на миграцията Марк Харберс обаче заяви, че страната му не е длъжна да намери решение, тъй като \"Сий уоч 3\" е действал по своя инициатива.", "date": "2019.01.29", "title": "ЕС отчита 20% ръст на мигрантите, идващи от Турция"}
{"url": "https://www.faktor.bg/bg/articles/novini/balgariya/pochti-tsyalata-strana-e-v-gripna-epidemiya", "text": "Грипната епидемия в страната продължава да се разраства. От днес тя е в сила  и за област Монтана.  Така областите стават общо 23, като епидемия има и на територията на община Луковит. За учениците в Монтана, както и тези в София-град и област Плевен, грипната ваканция преминава в междусрочна и ще продължи до 5 февруари включително. Пред епидемия е област Търговище. В Хасковско удължиха епидемията и ваканцията с два дни – до сряда. Заради грипа в повече от 1300 училища в страната няма занятия.", "date": "2019.01.29", "title": "Почти цялата страна е в грипна епидемия"}
{"url": "https://www.faktor.bg/bg/articles/novini/svyat/glasuvat-predlozheniyata-za-predogovaryane-na-brekzit", "text": "Долната камара на британския парламент ще дискутира и гласува предложения за поправки в плана на Тереза Мей за брекзит. Целта е премиерът да се опита да предоговори споразумението с Брюксел, така че то да спечели подкрепата на британските депутати. Вчера Мей призова депутатите от своята Консервативна партия да изпратят послание до Брюксел за това какви промени искат в сделката. Тя каза, че иска да осигури отстъпки, свързани с границата със Северна Ирландия, така че да получи подкрепата на привърженици на брекзит от собствената й Консервативна партия и на малката северноирландска партия, която подкрепя нейното правителство и която на 15 януари гласува срещу сделката й за брекзит.", "date": "2019.01.29", "title": "Гласуват предложенията за предоговаряне на Брекзит"}
{"url": "https://www.faktor.bg/bg/articles/novini/svyat/otnovo-zhertvi-na-protestite-sreshtu-maduro-vav-venetsuela", "text": "35 са жертвите на протестите и масовите безредици във Венецуела. Те избухнаха преди седмица, след като председателят на парламента отказа да признае преизбирането на Николас Мадуро и се обяви за временно изпълняващ длъжността президент.  Мадуро обаче отказва да се оттегли. Обявилият се за временен държавен глава Хуан Гуайдо призова армията да не стреля срещу протестиращите.  Съединените щати признават Гуайдо за президент и наложиха нови санкции срещу държавната петролна компания на Венецуела.", "date": "2019.01.29", "title": "Отново жертви на протестите срещу Мадуро във Венецуела"}
{"url": "https://www.faktor.bg/bg/articles/rumyana-kolarova-elena-yoncheva-shte-e-v-tsentara-na-predizbornata-kampaniya-na-bsp", "text": "\"Румен Радев поддържа традицията на Росен Плевнелиев да се отчита за последната година. Това не беше от най-силните му публични изяви. Отчетът беше доминиран от вицепрезидента. Най-големият плюс, който двамата показаха е, че работят в екип, което не видяхме при останалите държавни глави\". Това заяви Румяна Коларова пред БТВ.  \"Прегледах про БСП сайтовете, които не пишат, че Румен Радев ще прави нов политически проект. За да създаде нов политически проект, на президента му трябва позитивна политическа заявка. Плевнелиев например направи \"Стратегия 2020\". Ако Радев иска да прави стратегии, не е редно да кани разни пенкилер специалисти. Да говориш за възмездие и раздаване на правосъдие, ни връщаш в началото на 90-те години на миналия век. Отношенията между Елена Йончева и президента не са толкова топли. Тя напусна по много странен начин. Те имат много странни отношения. БСП ще се опита да поставят Елена Йончева в центъра на кампанията\", каза още политологът.", "date": "2019.01.29", "title": "Румяна Коларова: Елена Йончева ще е в центъра на предизборната кампания на БСП"}
{"url": "https://www.faktor.bg/bg/articles/novini/balgariya/andrey-raychev-prezidentat-se-vpisva-v-stsenariya-na-ninova-za-evrovota", "text": "\"Речта на Румен Радев е в контекста на изборите през май и проблема с Елена Йончева. Тези избори имат много странна особеност, защото и двете партии са убедени, че ще ги спечелят. Това е като мач между Левски и ЦСКА, преди който всички фенове си мислят, че техният отбор ще победи. ГЕРБ и БСП имат две различни стратегии. За Нинова е важно да се казва, че вотът е референдум за сваляне на властта. Румен Радев се вписва в сценария на Корнелия Нинова\". Това каза пред БТВ социологът Андрей Райчев. \"Всички президенти в България правят едно и също нещо, без Росен Плевнелиев - бият по премиерите и след това се провалят с политически партии. Казусът с Елена Йончева не е дребен и ще изиграе много важна роля до европейските избори. Тя ще бъде забита като знаме. Сама свали имунитета си и е абсурдно да ѝ слагат 20 000 лв. гаранция. Била е в Афганистан и Либия и не могат да я уплашат. Ако БСП не я сложи в листата си за евродепутати, ще сбърка\", коментира социологът. \"Съвършено ненужен фарс направиха властта ни със самолетите. \"На гол тумбак - чифте пищови\", коментира Райчев и допълни, че целият шум, който се е вдигнал около изтребителите Ф-16 и \"Грипен\" е бил ненужен.", "date": "2019.01.29", "title": "Андрей Райчев: Президентът се вписва в сценария на Нинова за евровота"}
{"url": "https://www.faktor.bg/bg/articles/novini/svyat/psihopat-ot-sasht-ekzekutira-semeystvoto-si-i-prati-200-000-na-balgarka", "text": "Американец уби родителите и своя брат заради нещастна любовна афера с българка, съобщават медиите във Флорида. Той е откраднал 200 хиляди долара от семейството си, за да ги прехвърли на жената, с която си общувал в сайт за онлайн запознанства, съобщава БТВ. Извършителят на тежкото престъпление е 29-годишен мъж от Флорида. След като е бил разкрит за кражбата на парите, той е бил принуден от родителите си да премине психиатрично лечение за пристрастени към интернет. Прекарал е известно време в клиника, но продължил да си общува с българката. След пореден скандал с близките си мъжът ги убил хладнокръвно. Убиецът е задържан и е направил пълни самопризнания.", "date": "2019.01.29", "title": "Психопат от САЩ екзекутира семейството си и прати $200 000 на българка"}
