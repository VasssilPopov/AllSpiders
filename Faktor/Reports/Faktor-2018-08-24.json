{"url": "https://www.faktor.bg/bg/articles/novini/svyat/dzhon-makkeyn-se-otkaza-ot-lechenieto", "text": "Американският сенатор-републикане Джон Маккейн, който през 2017 година беше диагностициран с глиобластома е прекратил лечението си, се казва в официално съобщение от семейството му. Семейството е изпратило до медиите изявление за неговия отказ от понататъшно лечение, което може и да означава близката кончина на политика, съобщава телевизия NBC News.  Близките на Маккейн припомнят, че повече от година той мъжествено се сражаваше с глиобластомата - особено агресивна форма на рак в мозъка.   \"Но развитието на болестта и неумолимото остаряване произнесоха присъдата си. Със свойствената му сила на волята той реши да прекрати лечението си\", се казва в изявлението. След 5 дни, на 29 август Маккейн ще навърши 82 години. Той е бил шест мандата сенатор от Аризона. През 2008 година се кандидатира за президент. Мккейн е особено уважаван в САЩ заради непримиримите си позиции и като герой от Виетнамската война.", "date": "2018.08.24", "title": "Джон Маккейн се отказа от лечението"}
{"url": "https://www.faktor.bg/bg/articles/novini/svyat/vtori-patk-za-sedmitsa-vdigat-nato-vski-iztrebiteli-ot-rumaniya-zaradi-ruski-samolet", "text": "Британски самолети \"Тайфун\" от базата на НАТО в Румъния отново бяха вдигнати по тревога във въздуха, за да прихванат руски самолет за обрба с подводници Б-12 над Черно море.  окачестви полета на руския самолет на юго-запад от окупирания Крим като \"провокация\". \"Б-12 е летял от окупирания Крим на юго-запад, към въздушното пространство на НАТО\", съобщават от министерството.  \"Ние сме готови колективно да реагираме на всеки акт на агресия и ще подкрепяме нашите съюзници от Източна Европа за предотвратяването на заплахи\", коментира инцидента и министърът на отбраната на Великобритания Гевин Уилямсън.  Това е вторият случай само в рамките на една седмица, когато се налага британски самолети се вдигат във въздуха \"за предотвратяване на провокации от страна на руските самолети\". От 1 мй тази година британските многофункционални изтребители \"Тайфун\" патрулират въздушното пространство на Румъния.", "date": "2018.08.24", "title": "Втори път за седмица вдигат НАТО-вски изтребители от Румъния заради руски самолет"}
{"url": "https://www.faktor.bg/bg/articles/novini/svyat/-kalashnikov-iznenada-sveta-pravi-elektromobil-shte-konkurira-tesla", "text": "\"Калашников\" поднесе изненада: оръжейният концерн представи първия си електромобил, с който иска да бъде конкурент на пионерите от \"Тесла\". Руското возило е с дързък дизайн - и предизвика както хвалби, така и подигравки, коментира \"Дойче веле\". Светлосиньо возило в стил ретро - на изложение в Москва руският оръжеен концерн „Калашников\" представи първия си електромобил. Компанията-производител твърди, че моделът на име CV-1 може да изминава 350 километра с едно зареждане на акумулатора. Не толкова конкретни са сведенията за цената на електромобила. Неясно остава също така кога ще влезе в продажба. Производителят на най-известното автоматично оръжие в света говори без излишна скромност за „супер-автомобил\", който щял да нареди концерна рамо до рамо с пионерите от \"Тесла\". От \"Калашников\" искат точно това - да бъдат възприемани като сериозен конкурент на \"Тесла\". Що се отнася до дизайна, CV-1 доста прилича на един съветски автомобил от 1970-години, наричан ИЖ-Комби (по името на завода в Ижевск - бел.ред.). Светлосиният цвят, огромната правоъгълна решетка на бронята и дръжките на вратите в стил ретро предизвикаха обаче смесени реакции. В социалните мрежи могат да бъдат прочетени всякакви коментари и определения - от „Кибер-пънк\" до „ИЖ-Зомби\". А някои юзъри отправят доста саркастични реплики относно амбициите на „Калашников\" да навлезе в производството на електромобили: „Вашите танкове са супер, но щеше да е по-добре, ако не се бяхте захващали с леки коли\", гласи един от коментарите на Фейсбук-страницата на концерна. Това не е първият изненадващ опит на „Калашников\" да навлезе в непознати води. Наскоро концернът представи модна колекция. Има дори чадъри и калъфи за смартфони с логото на „Калашников\".", "date": "2018.08.24", "title": "\"Калашников\" изненада света: прави електромобил, ще конкурира \"Тесла\""}
{"url": "https://www.faktor.bg/bg/articles/novini/balgariya/kancho-stoychev-kato-dezdemona-darzhavnostta-e-potapkana-doverieto-vav-vlastta-e-ubito", "text": "Държавността е потъпкана, доверието на гражданите във властта е убито. Така драматичноq като една Дездемона, като една многострадална Геновева,  се изрази в дневния информационен блок на Радио „Фокус“ смятаният за близък до БСП социолог Кънчо Стойчев. По думите му казусите с чумата по дребните преживни животни, Търговския регистър и фалиралата компания „Олимпик“ изгубили вярата на обществото.  Много често властта попада в ръцете на хора, които имат ентусиазъм, но нямат способности и обикновено проблемът не бива решен, а само се задълбочава, каза още социологът, без да се замисли, че това се отнася основно за неговите любимци. „Идеята, че сега изведнъж отнякъде ще дойде напълно подготвен човек или група хора, които ще са в състояние да възстановят държавността и доверието, ми се вижда глупава. По-скоро бих заложил на мъчителен, по-дълъг процес, процес на възникване и зараждане, процес на проби и грешки, процес на сътресения. Но нас това не бива да ни плаши. Няма да се оправи България без сътресения. Битката за нашата държавност, достойнство и доверие във властта трябва да започне час по-скоро. Тя трябва да започне във всеки един от нас – тези, които сме решили да останем в нашата страна“, коментира Кънчо Стойчев.  Този процеспродължава вече 70 години, Кънчо, няма ли край? Той каза още, че обществото е докарано до ситуация, в която всяко съобщение от страна на властта, не се приема като истинско. Той обясни, че заразата с чума по дребните преживни животни не трябва да се омаловажава, но страната ни е изправена пред много по-сериозни проблеми – заразата на обществото и не", "date": "2018.08.24", "title": "Кънчо Стойчев като Дездемона: Държавността е потъпкана, доверието във властта е убито"}
{"url": "https://www.faktor.bg/bg/articles/novini/balgariya/konfliktat-s-detskiya-radiohor-na-bnr-e-reshen", "text": "Конфликтът с Детския радиохор на БНР днес бе решен. Това стана на среща между ръководството на Радиото, родителите на хористите и двете диригентки на Радиохора, която се проведе в Съвета за електронните медии по покана на председателя на СЕМ София Владиирова. Директорът на БНР Александър Велев се ангажира да бъде изготвена стратегия за развитието на Радиохора, който ще бъде реорганизиран. „Съжалявам, че явно в някакъв момент не обърнах достатъчно внимание на проблема с Детския радиохор. Очевидно е, че там е имало наслагване на едно напрежение и едни недобри решения доведоха до тази ситуация\", каза Велев. Формацията минава на подчинението на генералния директор, а не на Музикалната къща, както беше досега. „Аз смятам, че човек, когато минава през такива неща, трябва да излезе по-силен и по-мъдър и би следвало да извадим поуки от цялата ситуация. Много се радвам, че и госпожа Караманова, и госпожа Димитрова са тука и надявам се и за в бъдеще да бъдат така – от лявата ни и от дясната ни страна, за да можем да работим заедно за благото на хора. Това, което взехме като решение и вчера и Управителният съвет подкрепи това решение, е да продължим да работим заедно, по нов начин. Най-важното за мен е спокойствието на децата и другото е сигурността на децата“, заяви генералният директор на БНР Александър Велев. Досегашният ръководител на Детския радиохор Венеция Караманова ще продължи да работи с хористите като главен диригент, докато децата изградят отношения на доверие и сплотеност с новия диригент Теодора Димитрова. „Никой не роптае против нейната личност. Просто им трябваше малко време и тази бързина, с която в Музикалната къща решиха, че могат да направят тази промяна, смути децата. Радвам се на новия начин на управление, смятам че той е правилният и това ще успокои отношенията“, каза Караманова. Председателят на СЕМ София Владимирова изрази удовлетворение от благоприятното развитие на конфликта. „Много благодаря, че отделихте от времето си, за да ни уверите, че всичко е наред и ще бъде наред“, обърна се тя към родителите и подчерта, че ако се изпълни уверението, дадено на срещата да има стратегия за бъдещето и развитието на Детския радиохор, „няма нищо по-хубаво, защото всички ще забравим притеснението, че детският радиохор ще изчезне“. Бетина Жотева - член на СЕМ, нарече хо́ра „емблема на Радиото“ и допълни „това, че всички сте тук заедно, усмихнати и че сте намерили разрешение е най-добрата новина за нас“. Според Иво Атанасов, член на СЕМ, „проблемът можеше да не бъде допуснат, както и някои предишни проблеми можеше да бъдат избегнати“. „Господин Велев каза, че в конфликта винаги има две страни, но аз ще добавя, че в този и в предишни конфликти едната страна винаги беше една и съща“, каза Атанасов пожела на детския радиохор да върви напред и да прославя България, както и досега. Според Розита Еленова - член на медийния регулатор, ситуацията е била породена от лоши управления на вътрешната комуникация в БНР: „Защо вие не потърсихте Съвета за електронни медии предварително? Няма нужда всеки път да ходите в парламента. Не е редно! Следващия път, ако се налага, трябва да пеят под прозорците на Съвета за електронни медии!“. Въпреки изразеното мнение, че ръководството на БНР не е управлявало добре тази криза медийният регулатор отчете, че конфликтът е бил овладян по най-добрия начин. „По принцип всички ние гледаме с едно недоверие към институциите, но виждаме, че вътре има и свестни хора. Много приятно съм изненадан от всичко, което се случи, от Ролята на СЕМ, от това, което Г-н Велев направи, повече от всичко, което имахме като най-смели очаквания. Той действа с грижа към младите хора, което няма как да не ни радва“, каза баща на едно от момичетата в хора. В неделя децата заминават на лагер в село Кранево, където ще се подготвят за предстоящия музикален сезон.", "date": "2018.08.24", "title": "Конфликтът с Детския радиохор на БНР е решен"}
{"url": "https://www.faktor.bg/bg/articles/bezumie-ochakvat-pone-oshte-10-skok-v-tsenata-na-grazhdanska-otgovornost", "text": "Поне 10 процента скок в цената на задължителната застраховка \"Гражданска отговорност\"  през следващите месеци. Това предвиждат от Асоциацията на пострадалите при катастрофи. Причината за оскъпяването на полицата според тях е липсата на минимален праг при този вид застраховки.   Премахването преди години на минималния праг в цената на \"Гражданската отговорност\" у нас, както и случаят с фалита на кипърският застраховател \"Олимпик\", пораждат условия за услугата, алармират експертите.   \"Може би едно поскъпване от поне 10 процента ще се наблюдава през близките няколко месеца. Трябва да се пресметне много точно каква е необходимата сума, каква е разликата в събираните суми и изплатените, за да може да се покриват. Защото иначе рискуваме да има втори \"Олимпик\", обяви Илия Тодоров от Асоциация на пострадалите при катастрофи. Според него вариантите за получаване на обезщетения за ужилените при фалита на \"Олимпик\" българи са три. \"Може би най-лесно би било, ако комуникацията става през тях. Т.е. всички желаещи да получат някакво обезщетение, да могат да подадат документите си в България, в българския гаранционен фонд, на български и съответно всички административни проблеми, преводи и т.н. – те да се извършват служебно и съответно комуникацията се извършва с кипърския гаранционен фонд\", допълни Тодоров. Още по-заплетена се оказва ситуацията при водачите, направили застраховка в кипърското дружество, и участвали в тежка катастрофа. Тогава освен до изясняване на ситуацията между българската и кипърската държава, допълнително се чака и решението на съда. Такава е ситуацията с трагедията на магистрала „Тракия”, когато загинаха 6 души след катастрофа между пътнически автобус и лек автомобил.  Оказа се, че колата е застрахована при фалиралото кипърско дружество.  \"Ако се окаже, че виновен за ПТП-то е автобусът, тогава казус няма. Ако обаче се окаже, че лекият автомобил е виновен, както първоначално се твърдеше, тогава действително ще получат обезщетения близките на загиналите и пострадалите, но те ще се забавят доста\", каза още експертът. Припомняме, че 200 000 наши сънародници бяха ужилени след фалита на Олимпик.  Все още няма яснота от къде ще дойдат парите - дали от българския гаранционен фонд или от кипърския. Ясно е, че всички, ощетени ще трябва да подадат официално искане, заверено от кипърското посолство.", "date": "2018.08.24", "title": "Безумие! Очакват поне  още 10 % скок в цената на \"Гражданска отговорност\""}
{"url": "https://www.faktor.bg/bg/articles/novini/svyat/angela-merkel-izdevatelstvata-nad-armentsite-nyama-i-ne-tryabva-da-badat-zabraveni", "text": "Германската канцлерка Ангела Меркел спомена избиването на 1,5 милиона арменци през 1915 г. след срещата в Ереван с арменския премиер Никол Пашинян, като заяви, че издевателствата над арменците няма и не трябва да бъдат забравени, предаде Ройтерс, цитирана от БТА. Меркел избегна използването на думата \"геноцид\", спестявайки си вероятно повторение на напрежението с турския президент Реджеп Тайип Ердоган от 2016 г., след като германският парламент определи тези събития като геноцид. Меркел нарече възпоменателната церемония в Бундестага през 2016 г. \"важна стъпка в културата на възпоменанието\", но подчерта, че използваният там термин \"геноцид\" е бил политическо, а не законово определение. Германия е готова да поеме отговорността по решаването на конфликта в Нагорни Карабах, заяви Меркел. Берлин също така е готов да съдейства на Армения за либерализация на визовия режим с ЕС. Тя добави, че с Пашинян са обсъдили борбата с корупцията и икономически теми. Това е първа визита на германски канцлер в Армения и тя бе определена като историческа от премиера Никол Пашинян. Той добави, че на срещата с Меркел е обсъдил важни международни въпроси, включително отношенията на Армения с ЕС. \"По повечето въпроси възгледите ни съвпадат. Това значи, че сътрудничеството между страните ни е с голям потенциал\", каза той. Меркел ще е в Армения до събота, а оттам ще замине на посещение в Азербайджан.", "date": "2018.08.24", "title": "Ангела Меркел: Издевателствата над арменците няма и не трябва да бъдат забравени"}
{"url": "https://www.faktor.bg/bg/articles/novini/balgariya/dvumesten-samolet-se-razbi-na-letishte-balchik-pilotat-e-zaginal", "text": "Двуместен самолет се разби на летище Балчик. При кацането машината се ударила силно в пистата, преобърнала се е и се е запалила. Пилотът е загинал на място. Самолетът Cirrus SR22 излетял от летище Лесново в 17:45. Летял е в неконтролирано въздушно пространство на височина 3100 метра, след което преминал през въздушното пространство на летище Варна и в 18:54 ч. е предаден за кацане на летище Балчик. Пилотът е потвърдил, че е осъществил контакт с летище Балчик и се е насочил за кацане след което се ударил в пистата. Предстои екип на Звеното за разследване на авиационни произшествия към Министерството на транспорта, информационните технологии и съобщенията да започне разследване на инцидента.", "date": "2018.08.24", "title": "Двуместен самолет се разби на летище Балчик, пилотът е загинал"}
{"url": "https://www.faktor.bg/bg/articles/novini/balgariya/zhurnalist-izkazvaniyata-na-siderov-i-ataka-za-makedoniya-tryabva-da-se-podlagat-na-samnenie", "text": "\"В сложния в политическо отношение настоящ момент българско-македонските отношения се нуждаят от спокойствие и осъзнатост\", коментира  журналистът Николай Кръстев от Bloomberg TV Bulgaria. \"Нека да реагираме с повече спокойствие на случващото се в Македония, за да не провокираме излишно напрежение\", каза той. Той допълни, че година след подписването на договора за междусъседство между България и Македония, в сложния за двете страни момент, при факта, че Македония е суверенна страна, емоционалният за българите въпрос създава напрежение чрез маргинални фигури в обществено-политическия живот, макар да са част от управляващата коалиция.  \"Изказванията на Волен Сидеров и политическа партия \"Атака\", когато става дума за Македония, трябва да се подлагат на съмнение. Досега партията не е вземала отношение по тази тема, винаги се е фокусирала във вътрешно държавните проблеми\", каза още Кръстев. Журналистът не вижда основания за надграждане на договора, както поиска Сидеров. Журналистът уточни, че след известно време България ще е партньор с Македония в НАТО.  \"България беше тази, която първа призна независимостта ѝ и помогна да избегне гръцкото ембарго\", припомни Кръстев. \"Македония призна, че в България няма македонско малцинство\", каза още гостът, а за нашата дипломация напомни, че се е представила добре с подготвянето на този договор. \"Ние не знаем какво ще стане на референдума на 30 септември, ние не знаем как ще гласуват славомакедонците, знаем как ще гласуват албанците. Трябва да осъзнаваме внимателно случващото се. В момента в Македония имаме един десант от представители на ЕС и посоката пред нашата съседка е едно откъсване от нейното антично минало –  напред, където ѝ е мястото, при цивилизованите държави в евроатлантическия договор\", каза още той. Според него последните 100 години са били изпуснати в българско-македонските отношения. Кръстев обясни, че в този период исторически създадената ВМРО се разделя с пари от Русия, тогава се създава политическата идея за Македония от страна на Москва и Белград. \"Всяка критика, дошла от България се използва и вкарва отношенията в един обяснителен режим, от който никой няма полза\", каза още Николай Кръстев.", "date": "2018.08.24", "title": "Журналист: Изказванията на Сидеров и \"Атака\" за Македония трябва да се подлагат на съмнение"}
{"url": "https://www.faktor.bg/bg/articles/novini/balgariya/balgarskiyat-klon-na-olimpik-ne-e-pravil-vnoski-v-garantsionniya-fond-v-kipar", "text": "\"Българският клон на кипърската застрахователна компания \"Олимпик\" не е правил вноски върху застрахователните полици в България в гаранционния фонд в Кипър\", заяви пред БНР Акис Папахристодулу, генерален мениджър на Кипърския фонд за автомобилно застраховане. Той увери, че кипърският гаранционен фонд ще изпълни всички свои задължения след прекратяването на дейността на \"Олимпик\" и сключените от нея застрахователни договори. \"Тези негови задължения произтичат от кипърските закони и международните споразумения, по които той е страна. Фондът има подписани двустранни споразумения с гаранционните фондове на много европейски страни, включително и България\", посочи неговият генерален менидижър Акис Папахристодулу. \"Фондът има задължение само да компенсира потърпевшите при пътни злополуки, но няма задължения относно възстановяването на суми по прекратените застрахователни полици\", уточни той. Кипърският гаранционен фонд се финансира с 5% такса върху застрахователните премии за автомобилна застраховка и негови членове са всички застрахователни компании, които попадат в обхвата на разпоредбите на Закона за застрахователния бизнес и които сключват сделки за застраховане на моторни превозни средства в Кипър. \"Ние получаваме вноски само от автомобили, застраховани в Кипър, автомобили с кипърски номера. Аз вярвам, че българският Гаранционен фонд трябва да е събирал вноски от българските автомобили, от застрахователните компании в България, но питайте тях, защото всяка страна си има различни правила\", подчерта генералният мениджър на фонда. На въпрос дали българският клон на \"Олимпик\", като част от регистрираната в Кипър компания, е привеждал вноски за сключените от него застраховки в кипърския гаранционен фонд, Папахристодулу отговори:  \"Аз ви казвам - българският клон не е плащал вноски в кипърския гаранционен фонд. Това е ясно\". По последни данни от КАТ над 80 000 коли не са подновили полиците си след фалита на \"Олимпик\". От 22 август пък МВР прекрати гратисния период за налагане на глоби на онези, които нямат валидна сключена \"Гражданска отговорност\".", "date": "2018.08.24", "title": "Българският клон на \"Олимпик\" не е правил вноски в гаранционния фонд в Кипър"}
{"url": "https://www.faktor.bg/bg/articles/advokatka-na-sakskoburggotski-po-vreme-na-okupatsiyata-darzhavata-vliza-v-imota-vrana-i-go-dokarva-do-sasipiya-1", "text": "Частната собственост беше отнета по един псевдоначин. Политическата класа употреби съда, защото дворецът \"Врана\" е лична собственост. Това е домът на Симеон Сакскобургготски. Има документи, които показват, че неговият дядо е купувал тази земя. Държавата няма нито един документ, който да показва, че е отделила един лев за двореца и земята. Това каза пред бТВ адвокат Ели Христова, която защитава интересите на Симеон Сакскобургготски по казуса за собствеността на двореца \"Врана\". \"Лъжа е, че царското семейство не е притежавало частна собственост. Лъжа е, че държавата е построила двореца \"Врана\". Хората не са запознати с всички документи. Държавата влиза в имота \"Врана\" през 1946 година и го докарва до съсипия. За да се отърве от него, държавата го прехвърля на Столична община. Сградите са били пред рухване. Държавата не е дала нито един лев за двореца \"Врана\". Държавата реши да се саморазправи с царското семейство. Това дело корумпира държавата. Точно поради тези причини младите хора не искат да остават да живеят в България\", категорична беше адвокат Христова. На съвсем противоположното мнение беше адвокат Мариана Попова, която защитава интересите на държавата. \"Ясно беше доказано, че дворецът \"Врана\" е държавна собственост. Държавата не е оказвала никакъв натиск. Тя има право да защити своите интереси. Държавата избра нашия екип и ние анализирахме много подробно целия казус. Останалите дела, за \"Царска Бистрица\", за \"Сарагьол\", също показаха, че всички тези имоти са държавни. Видно е, че всички средства са дошли от държавния бюджет. Няма нито едно доказателство, че Фердинанд или Борис са давали частни средства. Не трябва да спорваме присъда, която е влязла в сила\", обяви адвокат Попова. \"Изумена съм от това, което чувам. Ние тук не можем с колегата да разиграем съдебен процес, движил се с години. Всички документи отпреди 120 г. насам говорят, че цар Фердинанд като частно лице е купувал за себе си и е плащал той. Държавата няма нито един документ, с който да докаже, че е дала и 1 стотинка за двореца \"Врана\", закупуването му и каквото и да е. Държавата спечели делата, макар че според мен тя загуби моралния си облик и загубиха българските гражданите, които не могат да разчитат на закона и справедливостта“, каза адвокатката на Симеон II.", "date": "2018.08.24", "title": "Адв. Ели Христова за двореца \"Врана\": Политическата класа употреби съда за саморазправа с царското семейство"}
{"url": "https://www.faktor.bg/bg/articles/shef-na-zastrahovatelna-kompaniya-s-otnet-litsenz-v-sistemata-ima-problemi-koito-mogat-da-dovedat-do-novi-faliti", "text": "Отнеха ни лиценза на база на измислени твърдения. Успяхме да се наложим на италианския пазар. Продадохме полици за около 400 млн. евро и ни отнеха лиценза. Фактът, че сме изплатили всички полици, говори достатъчно. Наши клиенти бяха министерството на отбраната, министерство на финансите, ЧЕЗ. Ние сме изплатили висчки финансови претенции. Това е разликата между нас и \"Олимпик\". Ние имаме средства. Това каза пред камерата на БТВ Виктор Серов, председател на борда на директорите на застрахователна компания  \"Надежда\", чийто лиценз беше отнет миналата година. \"Ние се разраснахме бързо и направихме пробив в Италия. Нашият лиценз беше отнет, защото успяхме, а не защото имахме проблеми. Не искам да назовавам конкретни имена и не искам да давам оценки на КФН. Говоря само с факти. Ако бяхме финансово несъстоятелни, щеше да има проблем. Ние имаме пари и сме си изплатили всички полици. Това е голямата разлика между нас и \"Олимпик\". Застрахователният бизнес е много сложен. България е малък пазар и има 40 лицензирани фирми. Това довежда до рискови ходове и до намаляване на цените. Има системни проблеми и ако те не бъдат отстранени, ще има още фалити\", разкри Серов.", "date": "2018.08.24", "title": "Шеф на застрахователна компания с отнет лиценз: В системата има проблеми, които могат да доведат до нови фалити"}
{"url": "https://www.faktor.bg/bg/articles/ekspert-poskapvaneto-na-prirodniya-gaz-e-neizbezho", "text": "Ще има увеличение в цените на парното, хранителните продукти и услугите, но няма да бъде драстично. Това заяви в ефира на Би Ти Ви председателят на Български енергиен форум Иван Хиновски по повод четвъртото за годината поскъпване на природния газ.  Според енергийния експерт плановото поскъпване от 15%, ще се свие до около 10%. По думите му трябва да очакваме поскъпване на парното средно с 5%. При тока няма да се усети повишаване, но при стоките и услугите ръстът ще бъде към 7%. Хинковски обясни, че поскъпването на природния газ не се дължи на приумици на КЕВР.  \"Това е борсова стока, чиято цена е свързана с петрола от сорт \"Бренд\", а заради неговия скок се променя цената на \"Газпром\" към нас\", каза енергийният експерт и допълни, че страната ни може да преговаря с руската компания за крайната цена. Председателят на Български енергиен допълни, че цената на природния газ в България не са най-високи в Европа, а това е благодарение на КЕВР, които според него си вършат добре работата.", "date": "2018.08.24", "title": "Експерт: Поскъпването на природния газ е неизбежо"}
{"url": "https://www.faktor.bg/bg/articles/veneta-raykova-razkri-che-v-knigata-se-gavri-s-pisko-a-ne-s-krisko", "text": "\"Искам категорично да заявя, че романът ми е художествена измислица и няма как в него да бъдат разпознати реални лица от българския шоубизнес. Това написа телевизинната водеща Венета Райкова в личния си профил във Фейсбук във връзка с появилата се информация в медиите, че \"се гаври с Криско\". \"Писко в \"Скандал\" е два метра висок, рус, мускулест мачо от Павликени, започнал кариерата си преди пет години - това няма нищо общо с Криско!  Личното ми отношение към Криско е положително, симпатизирам му и дори съм качвала клипче в профилите си как пея песните му. Затова не забърквайте името ми и това на романа ми в интриги и лъжи!, пише още Райкова. В последната си книга в няколко реда Райкова разказва как рапърът Писко е стиснат и не дава и стотинка на гаджето си Капчица. Скандалната блондинка разказва как е имал гадже плеймейтка Капчица. Припомняме, че преди Цвети Криско бе интимен с Ася Капчикова. За момента Криско по никакъв начин не отговаря на откритите нападки на Венета и бившата си. За никого обаче не е тайна, че певецът наистина е стиснат и не пръска пари по жените си, а предпочита да ги инвестира в нови песни и проекти, пише в. \"Телеграф\".", "date": "2018.08.24", "title": "Венета Райкова разкри, че в последната си книга не се \"гаври\" с Криско, а с Писко"}
{"url": "https://www.faktor.bg/bg/articles/sport/grigor-sreshtu-vavrinka-v-parviya-krag-na-otkritoto-parvenstvo-na-sasht", "text": "Григор Димитров ще трябва да се справя с труден съперник още на старта на четвъртия за годината турнир от Големия шлем - Откритото първенство на САЩ. Жребият определи българинът да се изправи срещу 101-вия в световната ранглиста Стан Вавринка. Швейцарецът има 3 титли от Големия шлем в кариерата си, като през 2016 г. триумфира именно на US Open. Той обаче получи тежка контузия в коляното през 2017 г. и се смъкна доста надолу в подреждането.  Григор, който е поставен под номер 8 в схемата на турнира, и Вавринка ще изиграят осми мач помежду си и втори за настоящия сезон. Българинът има 4 победи срещу 3 успеха за опонента му. Двамата играха за последно на \"Уимбълдън\", където Димитров допусна обрат и бе отстранен след оспорван двубой. Иначе българинът попадна във втората четвърт на схемата, където ще трябва да се бори за по-предно класиране с Милош Раонич (в трети кръг) и Джон Иснър (в четвърти кръг). При успех, той ще срещне Хуан Мартин дел Потро, който е водач в тази част. Димитров никога не е прескачал четвърти кръг на турнира, като през миналата година отпадна във втори след загуба от Андрей Рубльов. Шампионът от миналата година Рафаел Надал ще започне защитата на титлата си срещу Давид Ферер. Жребият определи на четвъртфинал евентуално отново да се осъществи сблъсък на корта между Новак Джокович и Роджър Федерер. Именно двамата решиха съдбата на титлата в Синсинати преди седмица, а краен победител стана сърбинът.", "date": "2018.08.24", "title": "Григор срещу Вавринка в първия кръг на Откритото първенство на САЩ"}
{"url": "https://www.faktor.bg/bg/articles/sport/sobstvenitsite-na-livarpul-otkazaha-da-go-prodadat-za-2-mlrd-paunda", "text": "Собствениците на \"Ливърпул\" са отказали колосална оферта от 2 млрд. паунда за 100% от акциите на клуба, разкрива британското издание \"Дейли Мейл\".  Предложението дошло в края на 2017 г. и е отправено от шейх Халед Бин Зайед Ал Нехаян - предприемач от Близкия изток и братовчед на собственика на \"Манчестър Сити\" шейх Мансур.  Компанията \"Фенуей Спортс Груп\", която притежава мажоритарния дял акции в тима от града на \"Бийтълс\" обаче категорично е отхвърлила щедрото предложение. Американската фирма закупи най-големия пакет от акции на \"Ливърпул\" през октомври 2010 г. за 300 млн. паунда. За 8 години те успяха да стабилизират финансово отбора, който през изминалия сезон игра на финала на Шампионската лига, но загуби от \"Реал\" Мадрид. Двете страни по предложението са провели среща, но офертата на шейха и за миг не се е приближавала до желанието на собствениците. В последните месеци те търсят малък инвеститор, с който да направят отбора още по-стабилен и да се противопоставят на финансовите гиганти в световен мащаб. Ако сделката се беше осъществила, \"Ливърпул\" щеше да оглави безапелационно класацията за най-скъпопродаден футболен отбор в света. В момента на първо място в нея е \"Манчестър Юнайтед\". \"Червените дяволи\" бяха оценени на 790 млн. паунда през 2005 г., когато преминаха в ръцете на американската фамилия Глейзър.", "date": "2018.08.24", "title": "Собствениците на \"Ливърпул\" отказаха да го продадат за 2 млрд. паунда"}
{"url": "https://www.faktor.bg/bg/articles/sport/namushkaha-s-nozh-angliyski-fen-v-gartsiya", "text": "Привърженик на \"Бърнли\" е бил намушкан с нож в крака, а други четирима са се измъкнали с по-леки наранявания от сблъсъците на англичаните с фенове на \"Олимпиакос\" преди мача от турнира Лига Европа в Гърция. ВВС съобщава, че общо 23-ма привърженици на гостите са били арестувани заради нетрезво състояние, а от клуба добавиха, че повечето от 900-те им фенове са се държали \"безупречно\". \"За съжаление обаче има някои с наранявания, включително един фен, който беше намушкан в крака и получи медицинска помощ на стадиона. Всички, които са получили наранявания, са се движили към стадиона самостоятелно и извън организирания маршрут\", добавиха от клуба. В друг мач от плейофите за влизане в групите на Лига Европа между \"Партизан\" Белград и \"Бешикташ\", завършил 1:1, фен пострада на трибуните и лекарите се борят за живота му.  Сръбският привърженик се строполил на земята след изравнителното попадение на \"Бешикташ\" в 15-ата минута. Хората до него го изнесли на пистата, където е качен в линейка и откаран в болница. Медиите в Сърбия пишат, че все още не е ясно дали фенът на \"гробарите\" ще оцелее.", "date": "2018.08.24", "title": "Намушкаха с нож английски фен в Гърция"}
{"url": "https://www.faktor.bg/bg/articles/svetovniyat-shampion-s-frantsiya-i-vratar-na-totnam-yugo-loris-e-arestuvan-v-london", "text": "Световният шампион с Франция и вратар на Тотнъм Юго Лорис е бил арестуван в Лондон. Причината е, че е шофирал след употреба на алкохол. Френският страж е прекарал седем часа в ареста, след което му е повдигнато официално обвинение и е бил освободен. Лорис ще трябва да се яви в съда на 11 септември. Все още няма официално изявление от клубния му отбор Тотнъм за случая.", "date": "2018.08.24", "title": "Световният шампион с Франция и вратар на Тотнъм Юго Лорис е арестуван в Лондон"}
{"url": "https://www.faktor.bg/bg/articles/zhiveem-v-prenaseleni-domakinstva-pri-nad-1-milion-neobitaemi-zhilishta", "text": "Българското население живее в пренаселени домакинства при положение, че 1 220 416 жилища са необитаеми – това сочат данни на регионалното министерство относно жилищната ситуация в страната. През 2011 г. населението на страната ни е било 7 327 224 души, живеещи в 3 3887 149 жилища, сочат данните на НСИ. Празните жилища в градовете са 25,45%, а тези в селата – 42,96%, като това се дължи главно на обезлюдяването. Процентът на празните жилища в Софийска област е много висок – 48,2%. За Перник – 44,9%, а в Бургаска област – 43,7%. „Причините да са празни са много. Често те са наследствени и съществуват спорове, които не се уреждат, като междувременно апартаментите стоят празни”, поясни зам.-министърът на регионалното развитие Малина Крумова. Другата причина е, че има много хора, които са заминали за чужбина и не отдават, нито продават жилищата си. Относно данните за Бургаска област, Крумова коментира, че там е възможно статистическо изкривяване, тъй като повечето имоти се водят ваканционни и са заети през определена част от годината. „Около 40% от домакинствата в страната ни са пренаселени”, коментира Крумова. Тя уточни, че държавата предвижда данъчни стимули за отдаването или продажбата на празните апартаменти, но това може да бъде направено едва след адекватно разглеждане на жилищния проблем.", "date": "2018.08.24", "title": "Живеем в пренаселени домакинства при над 1 милион необитаеми жилища"}
{"url": "https://www.faktor.bg/bg/articles/eksperti-za-mazutniya-razliv", "text": "Адвокат Петър Славов и екологът Петко Цветков обвиняват държавната администрация в бездействие и безхаберие, поради което се е допуснал този разлив от потъналия плавателен съд \"Мопант\".  Източването на мазут от потъналия преди близо век кораб още не е започнало, заради силното вълнение на морето. Два кораба и два контейнера със специализирано оборудване вече са ситуирани на Созополското пристанище, в очакване на по-добри условия, за да започнат работа. Самият Петър Славов заяви в ефира на \"България он Еър\", че е подавал сигнал до РИОСВ за мазут в морето в същия район още през 2016 година, но от там са му върнали отговор, че проблем няма. \"След като този потънал кораб е там от преди 100 години, не мога да си представя, че РИОСВ - Бургас не е знаело за това, че басейнова дирекция не е знаела, че морска администрация не е знаела и че виждайки този сигнал не са могли тогава 2016 година да направят връзката и съответно тогава още да предприемат съответните мерки\", категоричен е Петър Славов. По думите му добре е, че водолазите са заснели самото изтичане на видео, за да им повярва администрацията, че има проблем. Петко Цветков от фондация \"Биоразнообразие\" също е на мнение, че институциите е трябвало да действат своевременно. \"Вече определени количества са изтекли от кораба и са изтичали през годините. Говорим за 1, 2, 3 или 5 милиона, които ще отидат за изпомпването, какво пречеше тези неща да се отделят преди 5 или 10 години и да намалее наистина рискът\", настоя екологът. Двамата бяха категорични, че виновните трябва да понесат отговорност и да се спре да се действа постфактум. Петър Славов пък добави, че не трябва да се чака премиерът да дойде на крака, за да започнат институциите да работят, а Цветков пък поиска повече контрол на дейностите в Черно море.", "date": "2018.08.24", "title": "Експерти обвиниха държавата в безхаберие и бездействие за мазутния разлив в Черно море"}
{"url": "https://www.faktor.bg/bg/articles/na-vnimanie-na-patnitsite-ryanair-vavezhda-novi-pravila-za-bagazha-ot-noemvri", "text": "Нови правила за багажа ще въведе от ноември нискотарифната авиокомпания Ryanair, съобщиха от компанията.  Безплатният сега голям ръчен багаж до 10 кг вече ще се заплаща - и за качването му на борда, и за чекирането му. Без такса остава само малката ръчна чанта с размери, позволяващи да бъде поставена под предната седалка на борда на самолета. Цената на куфара до 10 кг на борда ще варира от 6 до 8 евро, а чекирането на същата чанта ще струва от 8 до 10 евро.  Правилото ще важи за пътниците без закупена услуга \"приоритетен бординг\", става ясно още от новите правила. Цената на тази услуга в момента е 6 евро. От Ryanair обясняват, че въвеждат промяната, тъй като полетите често се бавят, защото пътниците носят твърде много ръчен багаж. Конкурентните нискотарифни авиопревозвачи ЕasyJet, Wizzair и Norwegian в момента позволяват безплатен средноголям куфар за кратки полети. Според Ryanair промяната няма да доведе до допълнителни приходи, тъй като чекирането на 10-килограмов багаж според новата система е значително по-евтино, отколкото досега. Компанията също така увеличава допустимия размер за всички видове багаж.", "date": "2018.08.24", "title": "На внимание на пътниците: Ryanair въвежда нови правила за багажа от ноември"}
{"url": "https://www.faktor.bg/bg/articles/zagadachna-smart-na-britansko-semeystvo-oprazni-top-hotel", "text": "Британският туроператор Томас Кук съобщи, че евакуира клиентите си от хотел в египетския курорт Хургада на Червено море, след като двама от тях починаха при все още неизяснени обстоятелства, предадоха световните агенции.  Двамата британци, 69-годишният Джон Купър и 63-годишната му съпруга Сюзън, които работели за компанията в Обединеното кралство, били намерени мъртви в луксозния хотел \"Щайгенбергер аква меджик\", пише dir.bg.  Според първоначалната информация Сюзън е починала от шок, получен след като видяла как съпругът й Джон е получил масивен инфаркт. По-късно обаче от Томас Кук излезе съобщение, че обстоятелствата около смъртните случаи са неясни, а компанията е получила данни за \"повишено ниво на заболявания сред другите гости\". Приятели на двойката пък са свидетелствали пред британския таблоид \"Дейли Мейл\", че става дума за неизвестен и вероятно смъртоносен газ, заради който и другите гости са се оплакали от симптоми на хранително отравяне. Именно заради това от Томас Кук са преместили всички свои клиенти и са отменили предстоящите резервации. На гостите, които са от различни националности и са общо над 300, ще бъде предложено настаняване в други хотели или възможност да се върнат у дома.", "date": "2018.08.24", "title": "Опразниха луксозен хотел в Хургада след загадъчна смърт на британско семейство"}
{"url": "https://www.faktor.bg/bg/articles/feysbuk-partizankata-korneliya-ninova-talantliv-premier-kak-da-ne-mu-zavidish", "text": "За 29 години този преход създаде политико-олигархичната прослойка от всички партии, за която няма значение кой е на власт, важно е да си на хранилката. Що се отнася до успехите на Борисов и нашата \"завист\", да ви кажа, то си е за \"завиждане\", написа във Фейсбук лидерът на БСП Корнелия Нинова, като изброи последните \"успехи\" на премиера. \"Изисква се огромен талант, за да успееш за десет дни да сринеш търговския регистър и да блокираш икономическия живот в страната, да ти фалира клон на застрахователно дружество и да ограбиш 250 000 души, френската лаборатория да ти каже, че няма чума, след като си избил животните на хората, и да обявиш, че през октомври ще вдигнеш цената на газа с 15 процента.  Насреща му да тичаш, не можеш да го стигнеш\", продължи Нинова. Тя оцени и вчерашния ден, като го наречен \"интересен\". \"Вчера беше интересен ден. Само намек за прокурорско погалване по главата на вожда възпламени до такава степен шайката, че забравиха какво казва един от тях през 2013 г.: \"Дойде време да платим сметката за цирка, който ни осигури Бойко Борисов. Все по-често ще се сещаме за \"Буда\" и ще осъзнаваме, че страната ни се управлява от второразреден бандит. Борисов трябва да лежи в затвора\". Ето за тези метаморфози, безпринципност, интереси, пари, власт и цинизъм на прехода ви предлагаме разговор и воля да ги спрем във \"Визия за България“, призова лидерът на БСП.", "date": "2018.08.24", "title": "Фейсбук партизанката Корнелия Нинова:  Талантлив премиер, как да не му завидиш"}
{"url": "https://www.faktor.bg/bg/articles/turtsiya-i-rusiya-ukrepvat-boynata-si-druzhba", "text": "На фона на напрежението със САЩ, Турция се обръща на Изток и ще засили сътрудничеството си с Русия. И по-точно военнотехническото сътрудничество. Това стана ясно след срещата между министрите на външните работи на двете страни Мевлют Чавушоглу и Сергей Лавров, проведена в Москва. \"Имаме плътни контакти по линия на военните ведомства, което се доказва и с днешната визита на министъра на отбраната на Турция, която се провежда паралелна с нашите преговорите\", обяви Лавров. подчерта, че контактите между Москва и Анкараса достигнали \"безпрецедентна интензивност\", като припомни, че срещата му с Чавушоглу е шестата от началото на годината. Освен това се планират още срещи между представители на двете правителства. Още в началото на септември, пък се очаква и среща на ниво президенти между Владимир Путин и Реджеп Ердоган. Макар още да не е потвърдено, твърде вероятно е тя да се състои в Иран на 7 септември, като част от регулярните подобни срещи за Сирия. В тази връзка Лавров и Чавушоглу се разбраха двете страни да положат общи усилия за връщането на сирийските бежанци в родината им.", "date": "2018.08.24", "title": "Турция и Русия укрепват бойната си дружба"}
{"url": "https://www.faktor.bg/bg/articles/kabinetat-na-ispaniya-diktatorat-general-franko-shte-bade-ekshumiran", "text": "Испанският диктатор генерал Франсиско Франко ще бъде ексхумиран. Това реши правителството в Мадрид на днешното си заседание. Идеята е останките на Франко да бъдат преместени, а мавзолейният комплекс, където те лежат, да бъде преустроен. Още с встъпването си в длъжност през юни премиерът социалист Педро Санчес си постави като основна задача да изрови тялото на диктатора и да разруши мавзолея му, тъй като е неприемливо да се почита паметта на генерала. \"Като една установена европейска демократична страна Испания не може да си позволи символи, които да разделят испанците. Подобен мавзолей би бил неприемлив в другите европейски страни, които също са имали диктатори, като Германия и Италия\", обяви преди време Санчес. А за взетото днес решение говори вицепремиерът Кармен Калво. \"Да имаме гробница на Франко показва липса на уважение към жертвите, които също са погребани там. Не можем да губим време по този въпрос. Не и това правителство. Демокрацията е несъвместима с гробница в памет на Франко”, обяви Калво. Тя поясни, че ще бъде издаден специален указ, с който ексхумацията да бъде извършена в спешен порядък. Решението обаче преди това трябва да бъде одобрено и от парламента. Планът на социалистите е да превърнат мавзолейния комплекс \"Долината на падналите\" в място за \"помирение и възпоменание за всички испанци\".  Какво ще стане с погребаното преди 43 години тяло на Франко засега не е ясно. Неговите близки ще имат възможност да го погребат, където поискат, ако ли не, правителството ще намери \"достойно и уважително място\", на което да бъдат положени останките. Още не е ясно и кога точно ще бъде изровено тялото на Франко.", "date": "2018.08.24", "title": "Кабинетът на Испания: Диктаторът генерал Франко ще бъде ексхумиран"}
{"url": "https://www.faktor.bg/bg/articles/novini/svyat/dzhon-boltan-amerikanskite-sanktsii-shte-deystvat-dokato-rusiya-ne-promeni-povedenieto-si", "text": "\"Американските санкции срещу Русия оствата в сила и ще действат до тогава, докато поведението на Русия не се промени\", заяви на брифинг в Киев съветникът на президента Доналд Тръмп Джон Болтън.  \"В продължение на 90 дни ние трябва да видим стъпки насочени към сваляне на санкциите от страна на Москва. Русия трябва да прекрати химическата си програма\", заяви той, като припомни, че новите санкции са наложени заради химическата атака срещу Сергей Скрипал и дъщеря му във Великобритания и намесата на Кремъл в изборите в САЩ. Болтън съобще, че е обсъдил с президента Петро Порошенко възможната намеса на Русия в предстоящите избори за президент в Украйна.  \"Договорихме се да разгледаме действия, необходими за това да се попречи на Русия да се намеси в укринските избори. Готови сме да си сътрудничим с правителството на Украйна, за да не допуснем намеса в изборите\", каза още Болтън.", "date": "2018.08.24", "title": "Джон Болтън: Американските санкции ще действат докато Русия не промени поведението си"}
{"url": "https://www.faktor.bg/bg/articles/novini/svyat/darzhavniyat-sekretar-na-sasht-prizova-kremal-da-osvobodi-sentsov-v-otgovor-dali-mu-razyasneniya", "text": "Държавният секретар на САЩ Майк Помпео се е обадил на министъра на външните работи на Русия Сергий Лавров с призив да бъде освободен украинския режисьор Олег Сенцов, който обяви гладна стачка на 14 май тази година, съобщават от преслежбата на Държавния департамент. \"Държавният секретар е изразил нашата загриженост по повод здравето на Сенцов и призова Русия незабавно да го освободи, както и всички украински политзатворници\", се казва в съобщението. От руското Министерство на външните работи съобщават, че \"Помпео засегнал въпроса за изтърпяващшя наказанието си по обвинение в терористимчна дейност Сенцов, на са му били дадени съответните разяснения\", без да се конкретизира какво точно е казано на Помпео. Русия отказва да предаде Сенцов, защото го смята за гражданин на РФ. Сенцов е роден в Крим и след анексирането му от Русия той, според руските власти, автоматично е станал руски гражданин. Припомняме, че Олег Сенцов беше осъден на 20 години лишаване от свобода по обвинение в тероризъм. Сенцов не признава вината си и на 14 май обяви гладна стачка с искането да бъдат освободени всички украински политически затворници, намираще се в руски затвори, кто не включва себе си.", "date": "2018.08.24", "title": "Държавният секретар на САЩ призова Кремъл да освободи Сенцов, в отговор получил \"разяснения\""}
{"url": "https://www.faktor.bg/bg/articles/novini/balgariya/poyavi-se-byala-lyastovichka-v-strelcha", "text": "Бяла лястовица в ято от черни събратя се появи в Стрелча. Пристигането й предизвика силен интерес сред хората, някои от които заснеха птицата и качиха видеото в социалната мрежа. Клипът вече има хиляди преглеждания и десетки споделяния само за първите си 24 часа във Facebook, съобщава \"Дарик\". Бялата лястовичка и нейните черни спътници са знак за наближаването на есента. По традиция необичайната лястовичка се приема като символ на надеждата и вярата в доброто. Затова и хората в Стрелча я приемат с увереност, че природата дава знак за благополучие и щастливи дни. До момента не е изследвано статистически една на колко лястовици е бяла, но според експерти това е изключително рядко явление. Тези екземпляри са като останалите от вида градска лястовица и са приемани от ятото като тези с обичайна окраска. В Пазарджишко са се появявали през 2005-2006 г., като тогава две лета поред бе забелязвана по една бяла лястовица - първо на пътя за Пловдив, а после - и на изхода към Пещера. През 2009 г. бе заснета още една - над село Крали Марко.", "date": "2018.08.24", "title": "Появи се бяла лястовичка в Стрелча"}
{"url": "https://www.faktor.bg/bg/articles/novini/balgariya/blagorodstvo-lekari-platiha-sas-svoi-pari-tazobedrena-stava-za-sotsialno-slaba-staritsa", "text": "Благороден жест направиха лекари от Русе към пациент в нужда. Медиците от клиниката по ортопедия в Университетската болница \"Канев\" са събрали средства да доплатят поставянето на изкуствена тазобедрена става на 86-годишна социално слаба жена. Ставата се оказва прекалено скъпа за възрастната жена, която живее със слепия си син. Тя споделя, че двамата разполагали само с 300 лева. Лекарите обаче бързо вземат решение да помогнат. \"Става въпрос за един напълно осъзнат и осмислен спонтанен жест от наша страна\", посочват докторите от отделението. Възрастната жена вече се възстановява след операцията и дори прави първи крачки в отделението за рехабилитация. Пациентката Йорданка Тричкова споделя, че в болницата са много внимателни и й помагат полека вече да се придвижва сама. \"На лекарите им пожелавам много здраве\", казва Йорданка. От болницата заедно с общината и Съюза на слепите са настанили временно сина на Йорданка в социално заведение. Клиниката ще събере и още средства, с които жената да посрещне нуждите си след изписването.", "date": "2018.08.24", "title": "Благородство: Лекари платиха със свои пари тазобедрена става за социално слаба старица"}
{"url": "https://www.faktor.bg/bg/articles/novini/svyat/v-darzhavniya-departament-shte-ima-veche-starshi-savetnik-za-borba-sas-zlonamerenata-aktivnost-na-rusiya", "text": "В Държавния департамент на САЩ е въведена нова длъжност - старши съветник за борба със злонамерената активност на Русия и тенденции. Абревиатура на новата длъжност (senior advisor for Russian malign activities and trends) съвпада с името на руската междуконтинентална балистична ракета \"Сармат\" - SARMAT. За новата длъжност съобщи заместник-държавния секретар Уес Митчел по време на изслушване в Сената за ефективността на санкциите срещу Русия.", "date": "2018.08.24", "title": "В Държавния департамент ще има вече старши съветник за борба със злонамерената активност на Русия"}
{"url": "https://www.faktor.bg/bg/articles/novini/svyat/sasht-ne-izklyuchvat-razmyana-na-teritorii-mezhdu-sarbiya-i-kosovo-ako-dvete-strani-se-dogovoryat", "text": "Съветникът по националната сигурност на президента Доналд Тръмп Джон Болтън заявил, че САЩ не биха се включвали в разговори за потенциална размяна на територии между Сърбия и Косово, съобщи Voice of America. \"Нашата политика е, ако държавите могат да се договорят помежду си, не изключваме териториални корекции и не е наше право да съдим за това. Очевидно става върпос за тежък проблем, иначе отдавна щеше да бъде решен. Но ние няма, а предполагам и никой в Европа, да застанем на пътя на решение, ако то е постигнато заедно и и удовлетворява и двете страни\", коментирал Болтън по време на пресконференция в Киев в отговор на въпрос за позицията на САЩ по въпроса за териториалната размяна. Той изтъкнал, че спорът между Сърбия и Косово е най-важният на Балканите и неговото решаване е изключетелно важно за установяването на стабилност на Балканите.", "date": "2018.08.24", "title": "САЩ не изключват размяна на територии между Сърбия и Косово, ако двете страни се договорят"}
{"url": "https://www.faktor.bg/bg/articles/putin-shte-napravim-vsichko-za-sigurnostta-na-gruzinskite-separatistki-republiki", "text": ". Президентът на Русия Владимир Путин в петък, че Москва ще направи всичко, което може, за да гарантира тяхната сигурност, десет години след руско-грузинската война, предава AFP, цитгирана от \"Фокус\". Анатолий Бибилов за Южна Осетия и Раул Хаджимба от името на Абхазия бяха в Кремъл в петък за разговори, десет години след като Русия стана една от първите държави, признала претенциите им за независимост, направени през 90-те години на 20 век. „Стремим се да направим всичко, което можем, за да гарантираме сигурността на Южна Осетия и да ѝ дадем икономическа помощ“, заяви Путин по време на срещата си с Бибилов. Въпреки всички трудности, а такива има много, републиката се развива“, добави той. По-късно Путин заяви пред Хаджимба: „Отдаваме голямо значение на съвместната ни работа, насочена към гарантиране на сигурността на Абхазия“. „Това включва и сътрудничество между въоръжените сили и граничната охрана“, допълни руският президент.", "date": "2018.08.24", "title": "Владимир Путин: Ще направим всичко за \"сигурността\" на грузинските сепаратистки републики"}
{"url": "https://www.faktor.bg/bg/articles/targovskata-voyna-mezhdu-kitay-i-sasht-mozhe-da-dovarshi-svetovnata-targovska-organizatsiya", "text": ". Търговската война, изригваща между двете най-големи икономики в света, Китай и САЩ, може да предвещае и края на Световната търговска организация (СТО). И това е добро нещо, според Дани Родрик, професор в Харвард и автор на книгата „Директен разговор за търговията“, рецензирана от американския журналист Нейтън Гардълс във водещ материал за електронното издание на американския вестник The Washington Post, който Агенция „Фокус“ представи без редакторска намеса. Да, светът се нуждае от международна система базирана на правила за международната търговия. Но правилата на СТО, твърди Родрик в интервю, са изковани в апогея на „пазарния фундаменталистки консенсус“ по време на ерата на Роналд Рейгън и Маргарет Тачър и последвалото десетилетие. Навлизайки твърде много в суверенитета на държавите, консенсусът е подготвил почвата за днешната популистка реакция. Според Родрик, 90-те години на 20 век са „повратен период, в който светът се движи към различен вид глобализация, много различен от предишната версия в непосредствения следвоенен период. Наричам това ‚стремежът към хиперглобализация‘. Във финансите, този феномен е маркиран от финансовата глобализация – или нормализацията на движението на свободния капитал. В търговията, това е създаването на СТО. По същество, глобализацията се измести от това да е средство за национален икономически просперитет до това да бъде краят – с националните приоритети принудени да се приспособят към нуждите на глобализацията вместо обратното“.", "date": "2018.08.24", "title": "Търговската война между Китай и САЩ може да довърши Световната търговска организация"}
{"url": "https://www.faktor.bg/bg/articles/hvanaha-3-busa-s-nezakonno-dobiti-darva", "text": "В нощта на 23-ти срещу 24-ти август служители на Изпълнителна агенция по горите проведоха акция за противодействие срещу нарушенията в горските територии във Врачанско. Това съобщиха от пресцентъра на агенцията. По време на действията са задържани са 3 буса, превозващи общо 5 кубически метра незаконно добити дърва за огрев. По случая са уведомени органите на МВР в областите Враца и Плевен. Следствените действия продължават.", "date": "2018.08.24", "title": "Хванаха 3 буса с незаконно добити дърва за огрев"}
{"url": "https://www.faktor.bg/bg/articles/tsiklonat-bruno-dovyava-parviya-snyag-na-balkanite", "text": "Нов циклон ще удари Балканския полуостров в петък и събота с условия за силни бури, придружени с поройни дъждове, силен вятър и градушка, които може да предизвикат проблеми в страните от региона, предупреждават от редакцията на електронното издание на македонския вестник „Вечер“. Метеоролозите поясняват, че циклонът се е образувал над територията на Италия, откъдето постепенно ще се премести и обхване територията на Балканите.  В същото време от север ще навлезе значително хладен въздух, което ще доведе до рязко понижение на температурите. Това ще създаде условия в най-високите планински райони на Балканския полуостров за падането на първия сняг за сезона.  От редакцията поясняват, че в Македония влиянието на „Бруно“ ще се усети в петък и събота, а от началото на седмицата по-голямата част от страната ще бъде обхваната от дъжд, гръмотевични бури и силни ветрове.", "date": "2018.08.24", "title": "Циклонът \"Бруно\" удря Балканите"}
{"url": "https://www.faktor.bg/bg/articles/trevozhna-statistika-1-4-miliona-balgari-ne-rabotyat", "text": "Недостигът на работна ръка на българския пазар на труда е един от факторите, които оказват негативен ефект върху развитието на производството и икономическия растеж в страната ни. На този фон 1,4 млн. българи нито работят, нито са регистрирани в бюрата по труда. Това показват данни, представени от Българската стопанска камара, пише Novini.bg.  Според експертите все по-често работодатели от един и същ отрасъл се конкурират при наемане на работници. Тази тенденция се задълбочава през последните няколко години и е характерна за всички държави в Европейския съюз (ЕС).  Пътищата за преодоляване на недостига на работна сила са различни и зависят от икономическото и социалното развитие на отделните държави, обясняват още от Съюза на българския бизнес.  По данни на Националния статистически институт (НСИ) и Министерството на труда и социалната политика (МТСП) в страната ни се наблюдава устойчива тенденция за увеличаване на заетостта и намаляване на безработицата. Данните на Евростат за първото тримесечие на 2018 г. показват, че равнището на безработица средно за 28-те членки на ЕС е 7 %. На този фон равнището на безработица в България по данни на Агенцията по заетостта е 5.7 на сто.  Същевременно се наблюдава изключително високо ниво на неактивни лица на възраст от 15-64 г. в страната ни, които по-различни причини не работят.  Публикуваният от МТСП кратък анализ на пазара на труда за м. юни 2018 г. показва, че по данни на НСИ броят на неактивните лица е 1 337 300, а броят на обезкуражените лица през същия период е 91 600. На практика българската икономика е лишена от над 1 милион и 400 хиляди български граждани в трудоспособна възраст, които не са нито заети, нито са регистрирани като безработни.  Българската стопанска камара е сериозно загрижена от посочените данни и от непрекъснато задълбочаващата се криза с кадрите за българската икономика. За да може страната ни да бъде конкурентоспособна, за да има реален ръст на производството и повишаване на равнището на доходите, е необходима активна политика за привличане на работна сила на българския трудов пазар. Тя трябва да е насочена както към трудово неактивните и обезкуражени български граждани, така и за привличане на кадри от трети държави, които със своите знания, професионален опит и трудови умения могат успешно да работят в българските предприятия.  През изминалата една година бяха направени значителни промени в Закона за трудовата миграция и трудовата мобилност, както и в правилника за неговото прилагане, обясняват още от Българската стопанска камара. Законодателните промени доведоха до намаляване на административната и финансовата тежест за работодателите при наемане на работа на граждани на трети държави, до положителни стъпки в решаване на проблемите с недостига на кадри за сезонна заетост, особено в областта на хотелиерството и ресторантьорството.  Подписани бяха спогодби за регулиране на трудовата миграция с Република Армения и Република Молдова.", "date": "2018.08.24", "title": "Тревожна статистика: 1.4 милиона българи в активна възраст не работят"}
{"url": "https://www.faktor.bg/bg/articles/vizhte-verizhnata-katastrofa-s-lineyka-blokira-dvizhenieto-po-okolovrastnoto-v-sofiya", "text": "Верижна пътна катастрофа с участието на частна линейка запуши столичното Околовръстно шосе. Пациентът, превозван от линейката, е прехвърлен в друга. Сигналът за инцидента е подаден около 10:46 часа. По информация на БиТиВи има двама леко пострадали. Според свидетели шофьорът на автомобила, който е предизвикал катастрофата, изглеждал неадекватен. По думите им на място не са му взети проби за алкохол и наркотиции. Той е с гръдна травма и в момента е транспортиран за преглед.", "date": "2018.08.24", "title": "Верижна катастрофа с линейка блокира Околовръстното в София"}
{"url": "https://www.faktor.bg/bg/articles/ozaptyavat-kradlivi-tiyneydzhari-v-aresta-v-razgrad", "text": "За серия кражби четирима тийнейджъри от Възпитателното училище-интернат в Завет, са привлечени като обвиняеми и задържани в следствения арест в Разград до 72 часа за вземане на мярка за неотклонение \"задържане под стража“. Това съобщиха от ОДМВР- Разград. Младежите са на 14, 15, 16 и 17 години. Около 01.00 часа на 18 август четиримата са задигнали лек автомобил „Рено“ от село Острово. Около 04.00 часа са разбили детска въртележка в Разград и са откраднали монетник със сумата от 100 лв. По-късно, около 07.00 часа, противозаконно отнетият автомобил е намерен изоставен и аварирал в землището на село Киченица. На 20 август младежите са извършили три поредни кражби на велосипеди и са опитали да проникнат в пункт за годишни технически прегледи на МПС.", "date": "2018.08.24", "title": "Озаптяват крадливи тийнейджъри в ареста в Разград"}
{"url": "https://www.faktor.bg/bg/articles/obshtestvo/ulitsata/vvs-obyavi-opasni-zoni-zaradi-planirani-vazdushni-strelbi-na-poligon-shabla", "text": "Летателни екипажи от състава на Военновъздушните сили ще проведат от 27 до 31 август 2018 г. полети за стрелби по въздушни мишени в района на Зенитен полигон „Шабла“, съобщиха от Министерство на отбраната. При тяхното провеждане в периода 08:30 ч. на 27 август до 19 ч. на 31 август (резервен период от 3 до 5 септември 2018 г.) се активират временно опасни зони, намиращи се в района на зенитния полигон на ВВС и прилежащата акватория на Черно море, в границите на акваторията, заключена между нос Карталборун, нос Калиакра и линията, отстояща на 55 мили (100 км) успоредно на бреговата ивица и в пространството над тях до височина 20 000 м. Режимът на корабоплаване в посочените граници по време на стрелби е особен. През указания период над населените места източно от град Добрич ще се извършват полети с военни самолети и вертолети, някои от които на малки височини.", "date": "2018.08.24", "title": "ВВС обяви опасни зони заради планирани въздушни стрелби на полигон „Шабла\""}
{"url": "https://www.faktor.bg/bg/articles/publichniyat-registar-na-kfn-se-srina-za-nyakolko-chasa", "text": "Електронният регистър и картотека на Комисията за финансов надзор (КФН) бяха недостъпни за няколко часа днес по обед. Регистърът включва досиетата на регулираните пазари на финансови инструменти, инвестиционните посредници, публичните дружества и други емитети на ценни книжа, застрахователите, застрахователните брокери, пенсионните фондове и др. От КФН признаха пред бТВ, че е имало „технически проблем”. Каква е причината за аварията, към момента не се знае.", "date": "2018.08.24", "title": "Публичният регистър на КФН се срина за няколко часа"}
{"url": "https://www.faktor.bg/bg/articles/obshtestvo/zakon-i-red/samo-za-dva-mesetsa-nap-zatvori-nad-200-obekta-po-chernomorieto", "text": "За по-малко от два месеца Националната агенция по приходите е проверила над 8900 обекта по Черноморието, като е запечатала 200 заради груби нарушения. Приходната агенция отчита и драстичен ръст на оборотите за юни 2018г., в сравнение със същия период на миналата година. По-високи обороти са регистрирани от заведения и магазини, както на юг, така и на север. В Приморско бизнесът е отчитат 75% ръст на приходите, в Кранево – 57%, в Обзор – 21%, Варвара – 4%, Синеморец – 23%. Според приходната администрация, чувствителното подобряване на фискалната дисциплина се дължи на засиленото присъствие на служителите от звеното за фискален контрол на НАП по българското Черноморие.  И тази година стотици данъчни инспектори, съвместно с органите на МВР и Агенция „Митници“, извършват лятна контролна кампания по Черноморието.", "date": "2018.08.24", "title": "Само за два месеца - НАП затвори над 200 обекта по Черноморието"}
{"url": "https://www.faktor.bg/bg/articles/obshtestvo/ulitsata/borisov-sprya-reshenie-na-obshtinskiya-savet-v-tsarevo-za-zastroyavane-na-silistar", "text": "Председателят на ПП ГЕРБ Бойко Борисов разпореди на кмета на Царево Георги Лапчев (ГЕРБ) да задържи и да не изпълнява решението на Общински съвет - Царево по казуса „Силистар“, съобщават от пресцентъра на партията. Председателят на ГЕРБ възложи на кмета на Царево да не изпълнява решението до пълното убеждаване на обществеността в правотата на това решение на Общински съвет – Царево. Днес на извънредно заседание на парламента на Царево бе разгледан и приет план за застрояване на Природен парк Странджа край плаж Силистар и на границата на едноименната защитена местност. За това алармираха през тази седмица от Коалицията от неправителствени организации и граждански групи „За да остане природа в България\". Според тях в екстрено е задвижена процедура за застрояване на 22 декара зад плаж Силистар. Преди години на това място е имало постройки на местното ТКЗС. Според природозащитниците цялата схема е незаконна, защото имотът се намира в Природен парк Странджа, който е и част от европейската екологична мрежа Натура 2000. Преди той не е бил планиран за застрояване от териториално-устройствения план на Община Царево от 1998 и от незаконно приетия общ устройствен план на община Царево от 2008 г., чието действие в момента е спряно, докато се изчаква актуализацията му спрямо българското и европейско законодателство. Също така инвестиционният проект е в нарушение на наредба на регионалното министерство да не се одобряват подробни устройствени планове (ПУП) на парче преди приемането на Общ устройствен план (ОУП) на Община Царево. Коалицията „За да остане природа в България\" олармира за проблема министъра на околната среда и водите Нено Димов и главния прокурор Сотир Цацаров да предприемат необходимото да бъде спазено българското и европейско законодателство.  От пресцентъра на ГЕРБ информират, че кметът на Царево Георги Лапчев ще даде пресконференция за представителите на медиите утре, 25 август 2018 г. , в 9.30 часа, на отбивката към плаж „Силистар“.", "date": "2018.08.24", "title": "Борисов спря решение на общинския съвет в Царево за застрояване на „Силистар”"}
{"url": "https://www.faktor.bg/bg/articles/politika/hlyab-i-pasti/predi-119-g-bremenna-rodolyubka-poezhda-zhenite-v-kumanovo-da-branyat-balgarskata-si-identichnost", "text": "На 24 август се навършват 119 година от подвига на моята пра-леля Екатерина Симидчиева. Тя е родена и отраснала в Скопие - първият град в цялата Османска империя, където будните граждани още през 1830 година пожелават откриването на българско училище. През следващите десетилетия без да имат своя държава и църква, българите успяват да изградят свои организирани общности из цялата територия на днешните България и Македония. След дълги борби през 1871 година те извоюват своята културно-просветна автономия. Това е Българската екзархия, чиито граници са определени след серия от свободни референдуми. Априлското въстание предизвиква Руско-турската война, но Русия надхвърля мандата, който е получила и на Берлинският конгрес Великите сили   Сръбското кралство получава Нишкия санджак и хвърля поглед към долината на Вардар. Стара, много стара била гръцката пропаганда по тези земи. Тя настоявала църковните служби да се водят на гръцки, но и внушавала, че чрез изучаването на този език неписмените българи ще могат да се приобщят към модерния свят. Внушавала на хората, че не били българи, а потомци на Александър Македонски.  След Берлинския конгрес, по думите на Кръсте Мисирков: „влязоха със своите претенции и сърбите. Прави ли са те, не е важно за дипломатите. Сърбите в течение на 25 години успяха да създадат впечатление, че в Македония има и сърби”. Добре платени от дружеството Свети Сава – което на практика става подразделение на сръбското външно министерство – те успяват да отворят серия сръбски църкви и училища. Куманово е един от центровете към който сърбоманите проявяват особен интерес. Точно тогава леля Екатерина се омъжила в този град и станала българска учителка. Сближила се с Гьорче Петров, който я привлякъл в редиците на Българските Макеодно-одрински революционни комитети. Така тя започнала двоен живот. Работела като учителка, но действала и като таен куриер.  През 1899 година кумановските сърбомани решили да обсебят български църковен имот за изграждане на сръбска църква. Подкупили турските власти, които, за да се извърши предаването на имота без сблъсъци, арестували всички видни български мъже в града. На 24 август заобиколени от въоръжени турски заптиета сърбоманите поставили първия камък на новата си църква. Макар в напреднала бременност, леля Екатерина повела кумановските жени да бранят не само своя имот, но и своята идентичност. Въоръжените войници не я уплашили и тя се провиква:  „Ние сме на бащинията си. Оттук никой няма право да ни изпъди.”  Тогава била ударена с приклад и на 2-ри септември жертвала два живота за българската кауза. Но геополитическият капан, заложен в Берлин през 1878 вече е щракнал. Последвали въстания и войни, но силите които не желаели нито обединение на Македония с България, нито автономна Македония с български училища и църкви се оказали прекалено много и прекалено силни. През 1913 земите на днешна Македония били завзети от сърбите, които през 1918 ги вкарали в Кралството на сърби, хървати и словенци (СХС). Опитът за обединение с България под егидата на Хитлер се оказал илюзорен. Към лятото на 1944 било ясно, че каквото и да иска народът,   Не е било сигурно обаче под каква форма ще стане това.  Тогава на сцената се появява чичо Асен Симитчиев – племенник на Екатерина. Името му е ясен индикатор за националността на неговите родители. На колко деца в Македония през последните десетилетия са давани имена на български царе? Но подобно на Аспарух Йосифовски – брат на Кузман – човекът изстрелял първия истрел срещу българската администрация на 11 октомври 1941 година и Крум Тошев – член на комисията за кодифициране на македонския език, а и на много деца на българи, чичко Асен взема страна в това, което според мен поне трябва да бъде определено като Македонската гражданска война.  „Десните“ – тези за които запазването на българщината е било първи приоритет, но които не са имали други съюзници освен фашистите и по-късно нацистите, са победени и дискредитирани. „Левите“ триумфират и чичо Асен е един от участниците в т.н. Антифашистко събрание за народно освобождение на Македония (АСНОМ). Много от неговите тогавашни съратници Панко Брашнаров, Павел Шатев, Венко Марковски са се надявали под мимикрията на македонска нация и македонски език да запазят квинтесенцията на своята вековна българска култура. На първото полулегално свикване на АСНОМ приели песента на българина от Стара Загора Александър Морфов   Първият президент на новата република Методий Антонов Ченто на 30 ноември 1944 година заявява пред вестник Нова Македония: „Ние се борим за братско съгласие с всички народи около нас, на първо място с братския български народ ”. Но скоро всички демонстрирали и най-малката симпатия към българщината били отстранени от властта и жестоко репресирани. За Югославия вече не било достатъчно хората в Македония да се определят като „македонци – нито сърби, нито българи“. Трябвало да вярват, че българите са били окупатори, дошли да вършат зулуми! Екзархията била обявена за някаква чужда институция целяща да асимилира македонците. Леля Екатерина е трябвало да бъде забравена. Доскоро дори нейните родственици не знаеха нищо за нея и за нейната мъченическа смърт. Чичо Асен остана верен на Югославия. Беше личен приятел на Тито. Съучастничеше в режим, който извършва страховити престъпления, но след това измъква мини-империята от хватките на Съветския съюз и получава подкрепата на Западния свят. С течение на времето този режим и неговата идеология започват да се възприемат от населението като легитимни. В личен план чичо Асен беше честен човек, който никога не се корумпира. Оглави комитета за възстановяване на Скопие след земетресението. Но макар да беше прекарал войната като нелегален в София, десетилетия наред никога не стъпи в България. Дори когато близкият му приятел Киро Глигоров стана президент на независима Македония. Почина през 90-те и никога няма да узнаем дали духа на тетка му Екатерина не му се е явявал нощем!  Но тъй като сръбското проникване в Македония, откъсването на тази земя от България и интегрирането ѝ в Югославия бяха продукти на  случайна геополитическа конюнктура, те се оказаха временни явления. Югославия се разпадна, а способността на Сърбия да оказва решаващо влияние в Скопие е обречено да намалява. Миналата година бе подписан договор за приятелство и добросъседство между Македония и България. Истините за Възраждането, за Екзархията, за славното дело на леля Екатерина не могат да бъдат скрити завинаги. Македонската православна църква направи храбър опит   като призова Българската православна църква да ѝ стане църква майка! Игуменът на Бигорския манастир архимандрит Партений дори заяви в интервю пред българският журналист Стойко Стоянов: „Пропагандни отрови започват тровят македонското население много по-рано - може би някъде от средата на XIX век. Но особено ужасно и непоносимо става след последното падане на Вардарската част на Македония под сръбска власт през 1918 г. Тогава започна  Македонското духовенство, което остана вярно на своята йерархия и на своята църква - Екзархията, пострада най-силно. (...) Всъщност много от големите борци за нейното създаване и дейност бяха от Македония. Сред тях са Райко Жинзифов от Велес, Константин и Димитър Миладинови, Йордан Хаджи-Константинов-Джинот, Григор Пърилчев, Методи Кусев и много други. Тук е нашият известен писател, общественик и революционер Натанаил. \" Притисната от североизток, Българската православна църква не се доказа достоен продължител на делото на своите предци и отхвърли братски протегнатата ръка.  Но геополитическото положение на Македония реално се промени. Капанът заложен на Берлинския конгрес е на път най-после да замине в историята. България и Македония могат веднъж завинаги да излязат от полето на руското влияние и да се превърнат в неделими части от Свободния свят. Ако Македония стане член на НАТО и по-късно от ЕС, сближаването между двете страни ще стане необратимо. Светът на чичко Асен е обречен да си отиде. Светът на леля Екатерина има шанс да се възроди. С малко воля, България може да се превърне в основна   Силите, които работеха за откъсването на Македония от нашата страна могат да заработят за нашето сближаване. Излизането на Македония от света на сърбоцентричната субкултура ще е бавно и мъчително. Но ако вместо истерично нападаме съвременната македонска идентичност на нашите братя в Македония, работим за нашето културно сближаване, пък било то и като вече отделни народи и езици, леля Екатерина ще спи спокойно в своя гроб.", "date": "2018.08.24", "title": "Преди 119 г. бременна родолюбка  повежда жените в Куманово да бранят българската си идентичност"}
{"url": "https://www.faktor.bg/bg/articles/novini/svyat/tramp-pluva-v-dalbokoto-na-koritsata-na-taym", "text": "Американският президент Доналд Тръмп отново зае корицата на списание „Тайм”. Илюстрацията на предстоящия брой на списанието е продължение на поредица от Овалния кабинет в Белия дом. В новия брой, който се очаква на 3 септември, илюстрацията показва долната част на Доналд Тръмп, без да се вижда лицето му, който плува в наводнения Овален кабинет. Заглавието е „В дълбокото”, като акцент са проблемите около доверените съветници на американския президент. Това е трета от поредица корици на списанието, посветени на Тръмп. Месец след встъпването му в длъжност „Тайм” излезе с негова илюстрация с развени коси в президентския кабинет сред силен вятър и дъжд. Тогава заглавието беше „Няма какво да видите тук”. През април 2018 г. последва втора илюстрация от кабинета, където Тръмп е в бурни води, а заглавието е „Буреносно”. Корицата се появява в разгара на скандала с порно звезда, която твърди, че е имала отношения с Тръмп, а ФБР претърсва офиса на адвоката Майкъл Коен.", "date": "2018.08.24", "title": "Тръмп \"плува в дълбокото\" на корицата на \"Тайм\""}
{"url": "https://www.faktor.bg/bg/articles/sled-protest-v-chepelare-ostaviha-prokuraturata-v-rodopski-grad", "text": "\"Щатът на прокуратурата в Чепеларе включва 2 прокурори. И след 01.01.2019 г. те ще работят в териториалното отделение ще изпълняват в пълен обем законовите си задължения, включително ще участват в съдебни заседания, ще дават дежурства и ще приемат граждани.\"  Това са казва във второ поред писмо от вчера насам на ръководството на държавното обвинение. То е по повод обявеното за днес обществено недоволство в родопския град, включващо и блокирането на пътя Чепеларе-Смолян. Гражданите и местната управа изразиха несъгласие с решението на Прокурорската колегия към ВСС да бъде закрита Районна прокуратура-Чепелане. Въпреки това обаче от ведомството на Сотир Цацаров потвърдиха променята - Районната прокуратура в родопски град става \"териториално отделение\" на РП-Смолян. Същото ще се случи в още 10 общини, след като КС позволи на главния прокурор да прекроява \"картата\". Районна прокуратура Чепеларе трайно е на последните места в страната по натовареност, пишат от ПРБ. През 2015 г. при средна натовареност за 1 реално работил прокурор в РП от 2.81, в РП Чепеларе тя е 1.28. През 2016 г. при средна натовареност от 3,07, тук е 1.22.  През 2017 г. при средна натовареност за страната от 2.98, в РП Чепеларе тя е е 1.30. Натовареността на РП Чепеларе, съобразно правилата, приети от ВСС за периода 01.01.2017 -31.12.2017 г. е 1.3  на 1 прокурор. За сравнение, за РП Харманли тя е 5.93, за  РП Кърджали – 3.99, за РП Оряхово – 4.43. По показателя „досег със съда“ /всички актове и действия на прокурора във връзка с дейността на районния съд в града/, работата на РП Чепеларе отново е сред най - ниските стойности за страната: -при средна за страната за 2015 г. – 98.6, тук е 41.00;  -при средна за 2016 г. – 95.23, тук е 35.50;  -при средна за 2017 г. – 90.39, тук е 46. С оглед бюджета на прокуратурата, стойността на един прокурорски акт в РП Чепеларе е 294.69 лв. при средно за РП в страната – 152.69 лв. По-рано днес протестиращите блокираха основния път за областния град от 11 до 13 ч, като през 20 минути бяха пропускани преминаващите автомобили.  \"Обществеността на града и на общината изобщо се събра и реши да се сформира инициативен комитет, който да отстоява правото на гражданите на община Чепеларе на собствена Районна прокуратура, тъй като те считат, че закриването на Районната прокуратура накърнява правата им и застрашава тяхната сигурност,затова са готови да ги отстояват с всички законни средства. Хората бяха изключително притеснени и се взе решение да се стигне до протести със затваряне на пътя Пловдив – Смолян\", коментира Тонка Динчева от инициативния комитет обясни пред БНР. Протестиращите носят тениски с лика на капитан Петко Войвода - освободителя на Чепеларе, българското знаме, издигнаха плакати с призив: \"На бунт!\" и обръщение към Висшия съдебен съвет за запазване на прокуратурата, както и питане какво следва след закриването й, след което хората смятат, че ще се затрие курортната община. \"Представител съм на ръководството на Съюза на инвалидите в Чепеларе. Готови сме да изращаме писма, имаме ги написани, до президент, до председателя на Народното събрание и така нататък\", сподели протестиращ пред БНР. От двете страни на главния път се образуваха опашки от чакащи автомобили, които се пропускат през 20 минути. Някои от шофьорите подкрепиха протестиращите, други казаха, че са солидарни с решението на висшите магистрати, защото това е структура, която товари държавния бюджет.", "date": "2018.08.24", "title": "Чепеларци блокираха пътя за Смолян, решението на ВСС обаче остава - закриват прокуратурата"}
{"url": "https://www.faktor.bg/bg/articles/ankara-voennoto-reshenie-v-idilib-shte-dovede-do-katastrofa", "text": "Министърът на външните работи на Турция Мевлют Чавушоглу предупреди, че военното решение за контролираната от опозицията на Дамаск сирийска провинция Идлиб ще доведе до катастрофа, предава AFP. „Военното решение там ще доведе до катастрофа. Не само за Идлиб, но и за бъдещето на Сирия – сблъсъците там може да продължат дълго време“, алармира първият дипломат на Анкара след преговори в Москва с руския си колега Сергей Лавров.", "date": "2018.08.24", "title": "Анкара:  Военното решение в Идилиб ще доведе до катастрофа"}
{"url": "https://www.faktor.bg/bg/articles/frenski-zvezdi-spasete-ukrainskiya-rezhisyor-sentsov", "text": "Кремъл отхвърли молбата на майката на Олег Сенцов да поиска прошка от сина си. Руските власти цинично обясниха, че за да започне процедурата за помилване украинския режисьор, който гладува вече повече от  94 ден, трябва лично да поиска от президента на Русия Владимир Путин, своето помилване. Не само  близките на режисьора, но и хиляди хора в Русия, Украйна и други страни са заявили своята загриженост и подкрепа на Олег Сенцов.  Не останаха безразлични и известни френски актьори и интелектуалци, които се присъединиха към популярни хора на изкуството, писатели и философи от други страни, призовали руските власти да освободят украинския режисьор, съобщава „Радио Свобода“. На филмовите фестивали и културни форуми този въпрос неизменно бе поставян от участниците. Лично президентът Емануел Макрон също се застъпи за украинския режисьор по време на среща с руския президент Владимир Путин. Днес Сенцов е не само един от политическите затворници, но и символ на борбата срещу авторитаризма. Тази теза защити  инициаторът на френското движение \"Новите дисиденти\" Мишел Елчанинов.  „Мисля, че международната общност постепенно осъзна колко важен е случаят Сенцов. Неговата гладна стачка предизвиква подкрепата на много хора. В света вече разбират, че украинският режисьор не е просто един политически затворник в Русия, а  символ на мирната борба срещу присъединяването на Крим, символ на борбата срещу авторитаризма“, казва Елчанинов.", "date": "2018.08.24", "title": "Френски звезди: Спасете  Сенцов, той е символ на борбата с авторитаризма!"}
{"url": "https://www.faktor.bg/bg/articles/novini/svyat/11-sa-veche-zhertvite-na-zapadnonilska-treska-v-gartsiya", "text": "11 станаха жертвите на западнонилска треска в съседна Гърция, сочат данните на Центъра за контрол и превенция на болестта в южната ни съседка. С вирусът са заразени общо 107 души в 42 области в цялата страна.  Най-голям брой са случаите в Атика, като средната възраст на заболелите е 71 години. Посолството на САЩ в Гърция вчера излезе със съобщение, в което информира гражданите за вируса и превантивните мерки, които трябва да предприемат, за да се защитят. Според данни на СЗО Гърция е третата страна с най-голям брой регистрирани случаи на западнонилска треска.", "date": "2018.08.24", "title": "11 са вече жертвите на западнонилска треска в Гърция"}
{"url": "https://www.faktor.bg/bg/articles/i-ot-cherna-gora-si-iskat-kosovo", "text": "По време на Балканските войни от началото на XX век територията на днешна Метохия (част от сръбския регион Косово и Метохия, днешно Косово) е освободена от армията на черногорския крал Никола, която след това я предава на Сърбия. Затова ако официален Белград иска да подари Метохия на Албания, Черна гора би могла да изиска връщането на територията. Това предупреди Небойша Медоевич, член на Президиума на основната опозиционна партия в Черна гора „Демократичен фронт“, предава руската информационна агенция EA Daily. „В резултат на Балканските войни територията на днешна Метохия е превзета от черногорската армия на крал Никола. Тогава той я отстъпва на братска Сърбия. Ако Сърбия иска да подари Метохия на Албания, би било исторически справедливо Черна гора да поиска тази територия обратно. Делинеацията стартира процес“, написа Медоевич в профила си в социалната мрежа „Туитър“. Съгласно думите му, Метохия е историческа територия, за която черногорските войници са проливали кръв. „Тогава превзехме и Шкодра… Ако Сърбия желае да подари Метохия на Албания, Черна гора трябва да предяви своите претенции“, пише още Медоевич.", "date": "2018.08.24", "title": "И от Черна гора си искат Косово"}
{"url": "https://www.faktor.bg/bg/articles/novini/balgariya/opasno-burno-more-po-chernomorskoto-kraybrezhie", "text": "Бурно е морето по българското черноморско крайбрежие. Вълнението е 3 бала и на много плажове е забранено влизането във водата. След дъждовния юли, август се оказа с по-бурно море от обичайното. За съжаление дните за спокойно плуване бяха изключително малко. Флагът на плажа във Варна по обед е жълт, но следобед се вдига висока вълна, която променя сигнализацията в червено и създава опасност за плажуващите. Силен вятър и огромни вълни налагат забрана за влизане във водата, означена с червен флаг. След силното вълнение следва мъртво. Появяват се ями, а отразената вълна от брега се стреми да се върне в морето. Създават се подводни невидими реки. Спасителите съветват туристите да не срамуват и да викат за помощ, защото човешкият живот е много ценен. Ако са на неохраняем плаж, да не се стремят с всички сили да излизат пряко на брега, а да пробват да излязат от морето под някакъв ъгъл. Така според спасителите може да си спестите силите си и и да спасите живота си.", "date": "2018.08.24", "title": "Опасно бурно море по черноморското крайбрежие"}
{"url": "https://www.faktor.bg/bg/articles/novini/balgariya/tsik-plashta-na-tozi-koito-shte-opredeli-tsenata-na-mashinite-za-glasuvane", "text": "Централната избирателна комисия обяви обществена поръчка за извършване на пазарно проучване, анализ и консултиране за определяне на прогнозна цена за производстсво, закупуване или наемане на не по-малко от 12 500 специализирани устройства за машинно гласуване заедно с поддръжката им. ЦИК ще плати до 12 500 лв. без ДДС за анализа (т.е. по около лев на машина за гласуване) и ще го очаква не по-късно от два месеца след подписването на договора с избрания изпълнител. „Фокусът на изследователския интерес е цената, на която може да бъде осигурена възможност  за гласуване с устройства за машинно гласуване за всички български граждани, считано от началото на 2019 година. Следва да бъдат подложени на анализ всички аспекти на проблема: цена на самите устройства, софтуерно и техническо осигуряване, съхранение, транспортиране и поддръжка на устройствата”, пишат от ЦИК. Те ще искат сравнителен анализ на различните варианти за машините – производство на нови, купуване на налични или наемане за един или за повече от един вот. Предварителната обществена поръчка е първа сериозна стъпка на ЦИК към изпълнение на третото поредно съдебно решение, което задължава изборните власти да въведат машинното гласуване. Според решението на административния съд в София от преди около месец, комисията трябва да осигури алтернатива на бюлетините във всяка секция – както е предвидено по Изборен кодекс.", "date": "2018.08.24", "title": "ЦИК плаща на този, които ще определи цената на машините за гласуване"}
{"url": "https://www.faktor.bg/bg/articles/novini/svyat/merkel-severen-potok-2-ne-ni-pravi-zavisimi-ot-rusiya", "text": "Газопроводът \"Северен поток 2\" по дъното на Балтийско море, няма да направи Германия зависима от Русия за доставките на енергия, заяви днес германският канцлер Ангела Меркел. На втория ден от обиколката си в Кавказкия регион, където много от стрните имат сложни отношения с Москва, Меркел отново заяви, че Берлин иска да гарантира, че Русия ще продължи да доставя известни количества газ и през Украйна, дори след завършването на „Северен поток-2”. Меркел каза още, че Европа и НАТО не са врагове на Русия:  „Русия е важна страна в света. Германия има желание да има добри отношения с Русия. Европа и Русия добре сътрудничат и научават много един от друг, но в същото това време искам да отбележа, че ЕС и НАТО не са врагове на Русия\". Относно интеграцията на Грузия в ЕС Меркел каза, че това не е нещо, което се случва за 5 години.  Тя припомни, че става дума за един динамичен процес, който Германия ще продължи да подкрепя, но допълни, че не иска да дава прибързани обещания, че интеграцията на страната в ЕС скоро ще е факт.", "date": "2018.08.24", "title": "Меркел: \"Северен поток-2\" не ни прави зависими от Русия"}
{"url": "https://www.faktor.bg/bg/articles/obshtestvo/zakon-i-red/advokatat-na-benchev-poznava-se-lichno-s-dimitar-zhelyazkov-no-ne-sa-bili-v-blizki-otnosheniya", "text": "„В момента много хора се упражняват на гърба на Бенчо Бенчев, явно е необходим на някого”, коментира в студиото на на бТВ адвокатът му Иво Найденов. Бенчо Бенчев е с две обвинения от Районната прокуратура в Бургас – за укриване на Димитър Желязков, познат като Митьо Очите и за това, че е държал боеприпаси, без да има разрешително. Определена му е гаранция в размер на 50 хил. лв. Бизнесменът и общински съветник беше сред арестуваните при акцията по задържането на Митьо Очите в Истанбул. Именно на негово име били резервирани стаите в хотела, в който задържаха Очите. Според Найденов Желязков помолил Бенчев да пътува с него до Турция. Общинският съветник се съгласил, като по това време Желязков не е бил издирван от властите. „Познават се лично, но не са били в близки отношения”, коментира Найденов. Бенчев е акционер в охранителната фирма „Аркус”, в която Митьо Очите е имал договор за консултант. „Служителите в „Аркус” сигурно са повече от 200 или 300 души, това не означава, че Бенчев има общ бизнес с тях”, категоричен е Найденов. Според прокуратурата в дома на Бенчев е открит тефтер с „черно счетоводство”, където били записани сумите, които трябва да бъдат дадени на Митьо Очите. „Няма такова нещо – не са ни предоставили такива книжки”, каза Найденов. „Ако Бенчо Бенчев не беше там в този хотел, а беше Иван Петров, който никой не познава, вниманието нямаше да е такова”, смята адвокатът. „Явно е необходим на някого. Даже някои политици заявиха в студиата, че не се познават с него, което е тъжно”, каза Найденов. Според него прокуратурата се използва за тези атаки срещу Бенчев и единственият достоен акт е това разследване да бъде прекратено.", "date": "2018.08.24", "title": "Адвокатът на Бенчев: Познава се лично с Димитър Желязков, но не са били в близки отношения"}
{"url": "https://www.faktor.bg/bg/articles/zhiteli-na-chepelare-shte-zatvoryat-glavniya-pat-plovdiv-smolyan", "text": "Жители на Чепеларе ще затворят за два часа главния път Пловдив – Смолян в знак на протест срещу закриването на прокуратурата в града, съобщиха от Инициативния комитет. Протестът против решението на ВСС за закриването на Районна прокуратура – Чепеларе ще се проведе от 11.00 до 13.00 часа на кръстовището, водещо към гробищния парк преди входа на ПГСГС „Никола Вапцаров“, на изхода на града. „Гражданите на община Чепеларе с изненада и безпокойство научиха, че Районната прокуратура в родопския град ще бъде закрита. Всъщност тази новина стана достояние на хората от общината чрез медиите, които съобщиха, че на министъра на правосъдието е изпратено за съгласуване решение на Прокурорската колегия на ВСС, по протокол 20/11.07.2008, с което се предвижда закриване на Районна прокуратура в град Чепеларе и разкриване на нейно място на териториално отделение към Районна прокуратура - Смолян“, пише в съобщението на Инициативния комитет. Протестиращите от общината определят това решение като немотивирано и несъобразено с редица значими фактори – географски, демографски, икономически, социални и други. Според тях най-притеснителен е фактът, че то не е обсъдено и съгласувано с гражданите на община Чепеларе, които пряко засяга. Според Инициативния комитет решението е взето непрозрачно и накърнява човешките, граждански и съюзни права на хората от района, а освен това е в противоречие с препоръките на Европейската комисия, като би могло да се стигне и до стартиране на така наречената „наказателна процедура“ срещу България. На 25 юли 2018 година в залата на Община Чепеларе се проведе събрание на жителите от района, на което се реши, че заедно с органите на местната власт ще бъдат предприети всички възможни действия, включително и ефективни протести, за да се защити запазването на Районна прокуратура-Чепеларе. За изпълнение на тези решения и координиране на действията е създаден Инициативен комитет за защита на човешките, гражданските и съюзни права на гражданите на град Чепеларе.", "date": "2018.08.24", "title": "Жители на Чепеларе затварят главния път Пловдив – Смолян"}
{"url": "https://www.faktor.bg/bg/articles/cherveni-zebri-do-uchilishtata-shte-vazpirat-dzhigitite-po-ulitsite", "text": "Държавата с нов опит да намали жертвите по пътищата. Министерството на регионалното развитие и благоустройството предлага червени \"зебри\" до училища и детски градини вместо традиционните пешеходни пътеки. Основната цел е да се повиши безопасността на движението по пътищата, след като през март тази година проверка, разпоредена от главния прокурор Сотир Цацаров, установи, че 2/3 от пешеходните пътеки в България са \"откровено и отчайващо безхаберие\". Това коментира по Нова ТВ бившият шеф на КАТ а представител сдружение \"Българска браншова асоциация пътна безопасност\" Румен Миланов. Екипи на МВР и МРРБ провериха около 14 000 \"зебри\", а регионалното министерство беше задължено да направи регистър на пешеходните пътеки и да предложи промени в нормативната уредба.  По конвенция пешеходните пътеки трябва да бъдат бели, поясни Миланов. \"Това, което е положително и което каза главният прокурор, беше, че трябва да се въведе законов ред по маркировката. Тук идва въпрос за осветяването на пешеходните пътеки. Те трябва системно да се освежават\", заяви още Румен Миланов.", "date": "2018.08.24", "title": "Червени \"зебри\" до училищата ще възпират джигитите по улиците"}
{"url": "https://www.faktor.bg/bg/articles/popravki-v-zakona-shte-razvarzhat-ratsete-na-veterinarite", "text": "Подготвят се частични изменения на Закона за ветеринаро-медицинската дейност, които да развържат ръцете на на компетентните органи да си вършат работата в ситуации, подобни на тази с чумата по дребните преживни животни в Ямболско. Това коментира пред БНР зам.-министърът на земеделието Янко Иванов, чийто ресор е животновъдството. \"Тъй като и когато е бил подготвян самият закон, никой не е предполагал, че ще се изправим пред такива ситуации. Но очевидно е, че след като има прецеденти, това може да се повтори – да има рецидиви\", добави той. Иванов за пореден път отхвърли твърденията на БСП, че не е имало чума и не се е налагало евтаназиране на животните. \"Има доказана чума, има. Това са факти, които няма как да се отрекат. Потвърдени резултати и от нашата, и от френската лаборатория, която не е някаква измислена лаборатория, а Европейската референтна лаборатория\", поясни зам.-министърът. Първият кръг проби бяха от трикилометровия участък от заразени зони и те бяха за наличие на вирус, припомни заместник-министърът. \"Открихме го и се приложиха стандартните за тази болест мерки – унищожаването на инфектирани и контактни животни\". Вторият кръг от проби се отнася до 10-километровата зона извън заразените огнища. \"Те са с цел първо да докажем дали са свободни от вирус, и второ, и ако се открият антитела, ще търсим дали има наличие на вирус\", обясни Иванов. По повод отказа на стопани на някои от стадата в Странджа да допуснат вземането на повторни проби, зам.-министърът посочи: \"21 дни след убиването на последното животно и завършването на заключителна дезинфекция е възможно фермите и стадата да се населят повторно. Няма как при наличие на стадо, за което не знаем какъв е здравният статус – дали е инфектирано или не, да се допусне населване отново. Тоест, те сега са причина да не може и другите стопани да населят своите ферми\". Мерките са много непопулярни, каза Иванов, но, по думите му, \"те целят да защитят интереса на обществото, а не на отделния стопанин\". В момента, според Иванов, е накърнен интересът на отделния стопанин, но \"този стопанин започва да нарушава интереса на обществото\".", "date": "2018.08.24", "title": "Зам.-министър: Готвим поправки в закона, които да развържат ръцете на ветеринарите да си вършат работата"}
{"url": "https://www.faktor.bg/bg/articles/valeri-simeonov-nedopustimo-e-medii-i-opozitsiya-da-si-igrayat-s-natsionalnata-sigurnost", "text": "Вицепремиерът и лидер на НФСБ Валери Симеонов, който инспектира вчера оградата по българо-турската граница, изрази задоволството си от постигнатите резултати. Той обаче не пропусна да отбележи, че има хора които се опитват да \"играят с националната сигурност\" и призова да не се спекулира с темата. „Огромно удоволствие е, когато се установява очевидното от представители на други държави и политически сили, а не се оценява от българите – от българската общност, от българските медии и дори от опозицията. Като че ли тази ограда е на Валери Симеонов и на управляващите, а не е на България. Визирам нечистоплътните публикации, които бяха свързани с една депутатка от БСП, която се чудеше как да намери пробив в оградата или път дере, което е изровено от поредния порой (визира Елена Йончева, б. а.). Това е въпрос, свързан с националната сигурност и не трябва да си играем с това“, коментира вицепремиерът пред Флагман.бг. Той допълни, че за съжаление въпреки многото вакантни места за полицаи, все още нямаме достатъчно полицаи, а и немалък брой се и пенсионират. Ангажиментът, свързан със сигурността, особено на малките населени места си остава, добави Симеонов.", "date": "2018.08.24", "title": "Валери Симеонов: Недопустимо е медии и опозиция да си \"играят с националната сигурност\""}
{"url": "https://www.faktor.bg/bg/articles/ogneno-bedstvie-kray-berlin-stotitsi-napuskat-domovete-si", "text": "Стотици хора бяха евакуирани от населени места край германската столица Берлин заради приближаването на мащабен горски пожар, съобщават световните агенции, съобщава Би Ти Ви.  Общо 600 жители на Тифенбрунен, Клаусдорф и Фрондорф на около 50 км от столичния град напуснаха домовете си след избухването на огненото бедствие вчера по обед.  Огънят се разпространи бързо в резултат на необичайно топлото време и вятъра, като от 5 хектара през нощта достигна до 300 хектара. Горят гори на територия, сравнима с площта на 400 футболни игрища. Движението на автомобили и влакове е затруднено.  Тази сутрин и в централните райони на Берлин и Потсдам се усеща миризмата на дим, съобщава в.”Билд”. Властите препоръчаха на гражданите да не отварят прозорците си.  С пламъците се борят около 300 пожарникари с булдозери и хеликоптери. Сериозен проблем е, че в горите на Бранденбург има много останали боеприпаси от Втората световна война. Това застрашава живота и здравето на огнеборците.  Очакванията на властите са за големи щети, защото пламъците вече не са само по земята, а се разпространяват и по короните на дърветата.", "date": "2018.08.24", "title": "Огнено бедствие край Берлин, стотици напускат домовете си"}
{"url": "https://www.faktor.bg/bg/articles/za-10-pat-otkazaha-da-pomilvat-ubietsa-na-dzhon-lenan", "text": "На убиеца на Джон Ленън - Марк Дейвид Чапман, бше отказано за десети път помилване, предадоха световните агенции, цитирани от БТА. Така той ще остане зад решетките за най-малко още две години. Съд в Ню Йорк постанови, че освобождаването на убиеца \"няма да е в интерес на безопасността на обществото и ще подцени сериозното естество на престъплението, което той е извършил, а също така ще подкопае и уважението към правната система\". Чапман е на 63 години. Той застреля Ленън пред апартамента му в Манхатън на 8 декември 1980 г. Чапман излежава 20-година присъда в затвор в западен Ню Йорк.", "date": "2018.08.24", "title": "Съдът отказа за 10-и път да помилва убиеца на Джон Ленън"}
{"url": "https://www.faktor.bg/bg/articles/petro-poroshenko-opitite-da-ni-varnat-v-imperskiya-zatvor-se-provaliha", "text": "Опитите да ни върнат в имперския затвор се провалиха, заяви украинският президент Петро Порошенко, написа газета.ру. Източноевропейската страна днес отбелязва Деня на независимостта, обявена през 1991 г. По случай националния празник в центъра на Киев се състоя военен парад. В началото на събитието държавният глава и върховен главнокомандващ поздрави своите съграждани. \"Слава Богу, ние оцеляхме. Всеки опит да разделят нашата страна и да ни върнат в имперския затвор удари на камък и претърпя пълен провал. Ние ще продължим твърдо да се противопоставяме на всеки опит за нарушаване на териториалната цялост на нашата родина. Ние обаче няма да забравим престъпленията на руския агресор\", категоричен бе той.", "date": "2018.08.24", "title": "Петро Порошенко: Опитите да ни върнат в имперския затвор се провалиха"}
{"url": "https://www.faktor.bg/bg/articles/makedoniya-za-chlenstvoto-v-es-i-nato", "text": "Регионът е като остров, обкръжен от членки на ЕС и НАТО. Процентът на подкрепа за членство в НАТО варира, но винаги между две трети и три четвърти от гражданите смятат, че това е добро нещо за Македония. Това подчертава вчера министърът на външните работи Никола Димитров в интервю за МИА, коментирайки готовността на правителството да се противопостави на опитите на Русия да се намесва и да влияе върху референдума, предава БТА. Ние сме горда, но малка страна в сърцето на Балканите. Искаме да имаме приятелски отношения с всички, започвайки от нашите съседи до големите играчи. Нашият път към НАТО започна през 1993 г. и за нас това е работа, която трябваше да се свърши по-рано. Ние трябваше да станем членка през 2008 г. И в този смисъл това е една незавършена задача. Това не означава, че искаме да имаме напрегнати или негативни отношения с някого, включително с Руската федерация, изтъкваа Димитров и дипълва, че това не е избор \"или-или\" и не трябва да означава, че северноатлантическият път е неприятелство. Искаме да имаме добри отношения. Това е наше решение и решение на гражданите. В региона, мисля, че имаме достатъчно проблеми и не трябва Балканите да бъдат поле за надпревара на други сили, подчерта Димитров. Според него в този деликатен период е важно институциите да бъдат много внимателни, а гражданите да разпознават фалшивите новини, тъй като, както посочи, е очевидно, че фалшивите новини са дирижирани. Министърът на вътрешните работи на Македония Оливер Спасовски заяви същевременно в интервю за МИА, че в очакване на референдума ситуацията в страната е стабилна и макар да съществуват сили, които виждат шанс, все пак това са незначителни сили, които не могат да допринесат за дестабилизация. За твърденията, че чуждестранни сили се опитват да извършват подривна дейност преди референдума и за руската намеса в македонските работи, Спасовски каза, че Македония има ясно становище, национален и жизнен интерес да стане членка на НАТО и ЕС, не иска да се намесва в делата на други държави, нито от региона, нито в по-широк смисъл, но няма да позволи някой да й налага своите интереси. Ако разговаряме за това дали становището на Русия е, че Македония не трябва да бъде членка на НАТО - да, това е тяхно становище. Същевременно нашето ясно становище, национален и жизнен интерес на Македония е да стане членка на НАТО и на Европейския съюз, изтъкна Спасовски, цитиран от агенция МИА.", "date": "2018.08.24", "title": "Македонски министър: Русия не може да ни спира за членство в ЕС и НАТО, това е от национален и жизнен интерес"}
{"url": "https://www.faktor.bg/bg/articles/novini-ot-fronta-sazdavat-baza-danni-za-borbata-mezhdu-evropa-i-kremal", "text": "\"Тактиката, използвана от Кремъл, на агресивно разширяване на влиянието си като разпространява дезинформация и подкрепя европейски екстремистка и радикални политици, предизвика силно негативна реакция в най-малко 14 от 28-те страни, членки на Европейския съюз\". Това е заключението на експерти от изследователския център „Европейски ценности“, базиран в Прага, които работят по проекта “Кremal Watch“, съобщава „Радио Свобода“. Преди няколко дни стартира нов уебсайт, който авторите на проекта презентира като най-голямата отворена информационна платформа, съдържаща база данни за водената от Кремъл \"хибридна война\", целяща разширяване на влиянието на Русия в Европа, както и мерките за противодействие, предприети от Европа в това отношение. Активизирането на конспиративните, икономически, информационни усилия на Кремъл в европейските страни не е нова тема, но през последните години е особено актуална, твърдят изследователите, като се позовават на редица примери, свързани с конкретни разследвания във Великобритания, Унгария, Гърция, довели до експулсирането на руски дипломати за извършването на конспиративна дейност в интерес на Русия.  Амбициите на екипа, който работи по програмата  “Кremal Watch“, е да представи и обобщи тези и други подобни случаи, на базата на които да бъде направен  анализ на потенциалните заплахи за сигурността, свързани с агресивната руска политика, пред които са изправени управляващите и гражданското общество на европейските държави и как тези заплахи могат да бъдат неутрализирани, споделя пред изданието Вероника Вихова, координатор на проекта.", "date": "2018.08.24", "title": "Новини от фронта: Създават база данни за \"хибридната\" война на Кремъл срещу Европа"}
{"url": "https://www.faktor.bg/bg/articles/britanski-ucheni-indoneziyski-vulkan-e-provalil-napoleon", "text": "Месеци преди решаващото сражение на 18 юни 1815 г. край Ватерло (днешна Белгия) на индонезийския остров Сумбава през месец април изригва вулканът Тамбора. Облаците пепел са стигнали до Стария континент и са станали причина за обилни валежи в тази част на Европа. Силните дъждове са затруднили  придвижването на войските на части от армията на френския император и това е допринесло за победата на съюзените срещу него британци, холандци и германци. Сражението е сложило край на ерата Наполеон I, който е управлявал Франция от 1796 до 1814 г., когато е бил победен от коалиция, съставена от Австрия, Великобритания, няколко германски държави и Русия. Тогава съюзниците са го заточили на италианския остров Елба. На 22 март 1815 г. той е избягал и си върнал властта. След поражението при Вателлоо той е бил заточен на острова до бреговете на днешна Ангола Света Елена, където умира през 1821 г.   Изригването на вулкана Тамбора през 1815 година е едно от най-силните в човешката история. Пепел покрива Индонезийския архипелаг, а природният катаклизъм е от седма степен по скалата на вулканичните изригвания. Учените са на мнение, че именно това изригване е довело до „годината без лято“ през 1816 година. Жертвите на катастрофата са хиляди. Учените смятат, че в резултат на изригването на вулкана в атмосферата е попаднало толкова голямо количество пепел, че са се образували облаци и силни бури в различни точки на земното кълбо. Вулканичните частици са предизвикали смущения в йоносферата, която е съставена от електрически заредени частици. Това е довело до необичайно високи нива на образуването на буреносни облаци. Историците са единодушни, че лошите метеорологични условия са една от причините за поражението на армията на Наполеон. Дъждът причинява омекотяване на почвата, в резултат на което артилерийските войски са неефективни. Освен това войниците се изморяват много по-бързо, газейки в калната почва. Наполеон бави атаката си, чакайки земята да изсъхне, което според историците е една от тактическите му грешки, защото дава възможност на пруските войски да се присъединят към своите съюзници. Избухването на Тамбора е най-силното, документирано в човешката история. По-мощно е от изригването през 1883 година на Кракатау и поне 20 пъти превъзхожда по сила изригването на Везувий, вследствие на което от лицето на Земята са заличени древният Помпей и Херкулан. Ако подобно изригване се случи в наши дни, последствията ще са още по-катастрофални, твърдят експерти.", "date": "2018.08.24", "title": "Британски учени: Индонезийски вулкан слага край на ерата Наполеон I"}
{"url": "https://www.faktor.bg/bg/articles/krasiva-studentka-be-zaklana-ot-imigrant-v-sasht", "text": "Съдебните медици в САЩ направиха аутопсия на тялото на Моли Тибетс, която в продължение на седмици беше в неизвестност. Тялото на мистериозно изчезналата студентка в щата Айова беше намерено във вторник. Аутопсията потвърди първоначалната версия – красивото момиче е било убито. По тялото й са намерени прорезни рани. Най-вероятно са причинени с остър предмет. Полицията арестува заподозрян за зверското убийство, което разтресе Щатите. Моли Тибетс, студентка втори курс, беше забелязана жива за последно на 18 юли, когато е тичала за здраве в родния си град. Нейният предполагаем убиец е 24-годишният Кристиан Ривера. Повдигнати са му обвинения в убийство от първа степен. Американските медии пишат, че убиецът е нелегален имигрант. Твърди се, че Ривера, който е направил самопризнания, е тормозил и други жени в градчето Бруклин, щата Айова. Той е преследвал жени с черния си автомобил и се е държал подозрително. Ривера е имигрант от Мексико. Той е завел полицаите и до мястото, където е извършил престъплението. Една от версиите е, че мъжът започнал да преследва студентката, която заплашила да се обади в полицията. В пристъп на паника мъжът решил да я убие. След това заровил тялото в полето. Следващото изслушване в съда е насрочено за 31 август. Ривера не е имал разрешение за престой на американска земя.", "date": "2018.08.24", "title": "Зверско убийство на красива студентка разтресе Щатите"}
{"url": "https://www.faktor.bg/bg/articles/londonskoto-siti-testva-zabrana-za-neelektricheski-avtomobili", "text": "Лондонският финансов квартал, известен като Лондонското сити, планира да въведе пробно забрана за повечето автомобили, които не са електрически, съобщиха местните власти, цитирани от ДПА. Пилотната схема ще се отнася до южната част на \"Мур Лейн\", малка улица в северната част на квартала, и там ще бъде позволено движението само на електромобили и хибриди, уточни администрацията на Лондонското сити.  Внимателно ще анализираме резултатите от пилотния проект и ще използваме резултатите за бъдещи предложения в други области на Ситито, посочиха властите. Проектът се изпълнява заради високите равнища на отделяни вредни газове по малките улички в историческия център на Лондон. На по-късен етап забраната може да бъде приложена за целия квартал. Проектът ще помогне на Лондон да настигне други европейски градове, като Париж, където се предвижда цялостна забрана на традиционните автомобили към 2030 година.", "date": "2018.08.24", "title": "Лондонското сити тества забрана на неелектрически автомобили"}
{"url": "https://www.faktor.bg/bg/articles/novini/svyat/ukrayna-chestva-svoya-den-na-nezavisimostta-v-usloviyata-na-vrazheska-okupatsiya-i-agresiya", "text": "Днес се навършват 27 години от деня в който Украйна провъзгласи своята независимост. Тя е утвърдена чрез всенародно гласуване на 1 декември 1991 г. Но какво се пожелава в такъв празничен ден на народ, който посреща своя национален празник в състояние на военна агресия срещу него? Агресорите са добре познати, сърбали сме им и ние „попарата”, та затова мога да си представя какво е да живееш в държава, част от територията на която е незаконно окупирана и анексирана, а огромно национално имущество – сгради, пътища, предприятия, е заграбено от агресорите. А в друга част на тази държава пак агресорите  Трудно се живее в такава държава, страшно е дори. И същевременно е прекрасно, гордост неземна е да можеш да защитиш, дори с цената на живота си, родината. А точно това правят днес украинските хора. Защитават своя бащин край, своя роден свят: „Реве и стене Днепър в мрака, беснее вятърът сърдит...” Това са стихове на големия украински национален поет Тарас Шевченко. Днес неговото име е отново символ на непреклонната воля на украинския народ да извоюва свободата на окупираната си земя. Днес е празничен ден за украинския народ, но ние сме в правото си да запитаме: защо огромната и \"необятна\" Русия продължава да бъде и в XXI век толкова алчна и нагла, защо и е чуждата земя, след като има достатъчно много своя земя.   10 000 са вече жертвите на нейната агресия срещу Украйна. Нашият свят – Европа, САЩ, Канада, Австралия, всички демократични държави, подкрепят Украйна. И така трябва да бъде. Защото няма свобода и независимост без солидарност! Пожелавам на украинския народ да мечтае и работи за своето по-добро бъдеще. Пожелавам му да прогони агресорите и от последната педя своя земя. Пожелавам на младите украинци да учат, да създават семейства, да радват родителите си и да не гинат на бойното поле. Пожелавам на украинските майки да прегърнат живи своите синове. Просто пожелавам на украинските хора да оцелеят в това зловещо време „подарено” им от техния източен съсед. И дано никога и на нашата България не се случи да чества своя Ден на независимостта в условията на вражеска окупация и агресия.  Честит празник на Независимостта, скъпи украински приятели!", "date": "2018.08.24", "title": "Украйна чества своя Ден на независимостта в условията на вражеска окупация и агресия"}
{"url": "https://www.faktor.bg/bg/articles/goreshto-na-mesta-shte-prevali", "text": "Днес ще бъде предимно слънчево. След обяд ще се развива купеста облачност и до вечерта само на изолирани места, главно в планините ще превали. Вятърът ще е слаб до умерен от изток-североизток. Максималните температури ще са между 28° и 33°, за София - около 28°.  Атмосферното налягане ще се понижи и ще е малко по-ниско от средното за месеца, съобщи \"Фокус\". По Черноморието ще е предимно слънчево. Ще духа слаб до умерен североизточен вятър. Максималните температури ще са 28-30°. Температурата на морската вода е 26-27°. Вълнението на морето ще е около 3 бала. Над планините ще е предимно слънчево. След обяд ще се развива купеста и купесто-дъждовна облачност, но само на изолирани места ще превали. Ще духа слаб до умерен, предимно източен вятър. Максималната температура на височина 1200 метра ще е около 22°, на 2000 метра – около 15°.", "date": "2018.08.24", "title": "Лятото продължава, на морето ще е слънчево"}
{"url": "https://www.faktor.bg/bg/articles/strelba-v-tsentara-na-moskva", "text": "Въоръжен мъж откри късно снощи безпричинна стрелба по полицаи в самия център на руската столица и рани един служител на реда, съобщи руският Следствен комитет, предадоха АФП и ТАСС. Според разследващите \"мъж открил стрелба без никаква причина\" по полицаи, които били на служба и минавали край него по уличка в Москва, недалеч от министерството на външните работи. Полицаите отговорили на огъня, ранили и обезоръжили нападателя, който е бил откаран в болница, но по-късно е починал. Един полицай е бил ранен. Според руската полиция нападнатите полицаи са част от полк на специалните сили, който охранява чуждестранните дипломатически мисии в Русия, информира БТА.", "date": "2018.08.24", "title": "Стрелба в центъра на Москва"}
{"url": "https://www.faktor.bg/bg/articles/5-godini-reshetki-za-amerikanska-prevodachka-iznesla-klasifitsirina-informatsiya-za-novinarska-organizatsiya", "text": "Бивша изпълнителка на поръчки за правителството, която се призна за виновна в това, че е изпратила класифициран американски доклад на новинарска организация, беше осъдена днес на 5 години затвор в рамките на споразумение с прокуратурата, предаде Асошиейтед прес. Държавното обвинение посочи, че това е най-дългата присъда, определяна някога за федерално престъпление, включващо изтичане на информация към медия, предава БТА. 26-годишната Риалити Уинър се призна за виновна през юни в предаване на информация, свързана с националната сигурност. Бивша преводачка за ВВС от арабски и фарси, тя работела за клона на Агенцията за национална сигурност (АНС) в Огъста, щата Джорджия, когато разпечатала поверителен доклад и го изнесла от сградата, скрит в чорапогащника й. Уинър каза на ФБР, че изпратила документа по пощата на новинарски сайт. В съдебната зала днес Уинър се извини и призна, че извършеното от нея е погрешно. Властите не огласиха името на получателя на доклада. Но министерството на правосъдието съобщи за ареста на Уинър през юни 2017 г., в деня, когато сайтът \"Интърсепт\" съобщи за таен документ на АНС. В него се говори за опитите на руското правителство да се внедри в базиран във Флорида доставчик на софтуер за гласуване и в електронната поща на свързани с изборите служители, преди президентските избори през 2016 г. Докладът на АНС е с дата 5 май, същата като на документа, който Уинър изнесла. По-късно разузнаването на САЩ потвърди намесата на Русия.", "date": "2018.08.24", "title": "5 години решетки за военна преводачка заради теч на  класифицирана информация"}
{"url": "https://www.faktor.bg/bg/articles/advokat-po-tsarskite-imoti-dokazahme-che-te-sa-na-darzhavata", "text": "По всички дела по царските имоти, с изключение на делото за горите, има решения, които са в полза на държавата и това са правилни решения. Това се отнася и за делото за двореца „Врана“, който бе върнат на наследниците на цар Борис Трети. Това стана ясно от коментара на адвокат Ирен Савова, защитник на държавата по царските дела, по Нова ТВ.  Правната теза, която застъпваме е, че Интенданството на цивилната листа е държавна институция, обясни Савова. Тя посочи, че тези имоти са били възстановени на държавата със закон от 1947 година, който не е действащ, но не е и отменен. А освен това всички реституционни закони думичка не казват по отношение на този закон от 1947. Правата, които черпят наследниците на царската фамилия, е едно решение на Конституционния съд, който казва, че този закон е неконституционен. Има един съществен въпрос  и това е, че от една страна е Интенданството на цивилната листа, която е държавна институция и това го доказват всички документи, подчерта Ирен Савова. Тя каза, че се очаква решение единствено по отношение на горите, които бяха върнати на наследниците на царското семейство. Савова обаче припомни и факта как са били върнати тези имоти.  Имотите бяха върнати набързо и на крак, и освен това бяха възстановени, когато Сакскобургготски беше министър-председател, без да има законодателна основа, на която да стане връщането им, изтъкна Ирен Савова. Адвокатът на Мария Луиза Валя Гигова оспори тезата на държавния защитник. По думите й държавата не е дала нито един лев за тези имоти, те са купувани лично със средства на царя. Запитана защо няма документ, който да потвърждава собствеността на Фердинанд поименно, тя поясни, че личността на царя е свещена и неприкосновена.  Царят не може да участва в съдебни производства, нито да бъде страна в гражданско-правни отношения. Интендантството е другото „аз” на царя, то е идентично на царя, а не на държавата, отсече адвокат Гигова.  Тя обясни, че нейно лично мнение е решението на съда за двореца „Врана“ да бъде обжалвано, тъй като е оспоримо. Дали обаче нейната клиентка ще обжалва, това не знае, тъй като не е коментира решението с наследничката на царя.", "date": "2018.08.24", "title": "Адвокат по царските имоти: Доказахме, че те са на държавата"}
{"url": "https://www.faktor.bg/bg/articles/bryuksel-svikva-izvanredna-sreshta-zaradi-spora-za-migrantite-na-koraba-dichoti-v-italiya", "text": "Европейската комисия свиква днес спешна среща за миграцията, след като италианският вътрешен министър Матео Салвини намекна, че може да подаде оставка заради разногласията около мигрантите, намиращи се на кораба \"Дичоти\", предаде \"Политико\", цитиран от \"Дневник\". Салвини, лидер на крайнодясната партия \"Лига\", е в спор с президента Серджо Матарела дали трябва да се позволи на 177-те мигранти, спасени в Средиземно море, да слязат от кораба, който се намира на пристанището Катания в Сицилия от няколко дена. Салвини настоява, че мигрантите могат да слязат на италианска земя само ако и други страни от ЕС се съгласят да приемат част от тях. Матарела предпочита те да слязат от кораба по хуманитарни причини. Държавният глава се намеси по необичаен начин в ежедневната политика, за да сложи край на подобен спор миналия месец. Салвини обаче заяви, че няма да позволи на Матарела да направо подобно нещо сега. \"Или променяте страната, или сменяте министъра\", каза той във видео послание в сряда вечерта. Единствено на 29 непридружени непълнолетни бе позволено да слязат на сушата. Говорител на Еврокомисията заяви, че от неделя тя поддържа интензивни контакти по случая \"Дичоти\". \"Продължаваме да работим за бързо решение, така че хората на борда да могат безопасно да слязат възможно най-скоро\", каза той. \"Приоритет за всички трябва да бъде да се гарантира, че тези хора получават грижата, от която се нуждаят\". Той заяви, че Комисията ускорява работата за намиране на дълготрайно европейско решение за миграцията и свиква неформална среща днес на високопоставени служители от национални правителства. Еврокомисията заяви, че се очаква 12 страни да се включат в срещата, но не успя да даде окончателен списък. Според дипломат от ЕС държавите са Франция, Австрия, Германия, Италия, Испания, Португалия, Малта, Люксембург, Холандия, Гърция и Ирландия. \"Обърнахме се към онези държави членки, които предоставиха подкрепа в скорошни операции, както и към други държави членки, които са пряко засегнати и, разбира се, срещата е отворена за вскяка страна членка, която е заинтересована от намирането на решения в ЕС\", допълни говорителят.", "date": "2018.08.24", "title": "Брюксел свиква извънредна среща заради спора за мигрантите на кораба \"Дичоти\" в Италия"}
{"url": "https://www.faktor.bg/bg/articles/italiya-zaplashi-es-da-zamrazi-finansiraneto-ako-i-drugi-strani-ne-priemat-migranti", "text": "Италианският вицепремиер Луиджи Ди Майо, лидер на антисистемното Движение \"Пет звезди\", заплаши вчера неговата партия да гласува за замразяване на вноската на страната в ЕС, ако други държави от съюза не се съгласят да приемат мигрантите на борда на кораб на бреговата охрана в Сицилия, предаде \"Ройтерс\". Три дни след като плавателният съд \"Дичоти\" акостира в Катания, 150 пълнолетни мигранти остават на борда му. 27 непълнолетни получиха разрешение да слязат в сицилианското пристанище след около седмица в морето, посочи БТА. Италия, където през последните години акостираха стотици хиляди мигранти, иска те да бъдат разпределени между всички страни членки на ЕС. Европейската комисия каза нееднократно тази седмица, че работи за намиране на решение по въпроса. Днес Европейската комисия ще бъде домакин на среща при закрити врата за обсъждане на разпределянето между страните членки на ЕС на мигрантите, спасявани в Средиземно море./БТА", "date": "2018.08.24", "title": "Италия плаши ЕС да замрази финансирането, ако други страни не приемат мигранти"}
{"url": "https://www.faktor.bg/bg/articles/ek-gotvi-solena-globa-za-ruskata-sotsialna-mrezha-vkontakte", "text": "Eвpoĸoмиcиятa може да наложи огромна глоба върху руската социална мрежа ВКонтакте, ако тя реши, че руснаците не спазват пpиeтия пpeз 2018 гoдинa peглaмeнт oтнocнo зaщитaтa нa дaннитe GDРR (Gеnеrаl Dаtа Рrоtесtіоn Rеgulаtіоn), предава Kaldata. Cyмaтa нa тaзи глoбa мoжe дa дocтигнe 20 милиoнa eвpo или 1,5 милиapдa pyбли. Paзcлeдвaнeтo нa Eвpoĸoмиcиятa мoжe дa бъдe иницииpaнo oт зaявлeниeтo нa житeля нa Πoлшa Kpиcтиaн Шинĸeвич, ĸoйтo нeoтдaвнa пoиcĸa oт BKoнтaĸтe дa мy пpeдocтaви цялaтa cъбpaнa зa нeгo инфopмaция. Cлeд нeйнoтo пoлyчaвaнe Шинĸeвич зaяви, чe нe ca мy пpeдaдeни вcичĸи дaнни, пpeдвидeни oт GDРR. Toй нaпиca мoлбa дo пoлcĸoтo yпpaвлeниe пo oxpaнa нa пepcoнaлнитe дaнни (Urząd Осhrоnу Dаnусh Оѕоbоwусh). Oтдeлът щe paзглeдa жaлбaтa и cлeд тoвa мoжe дa ce нaмecи Eвpoĸoмиcиятa, ĸoятo пoĸaзa, чe мoжe дa нaлaгa нa интepнeт ĸoмпaниитe нaиcтинa дpaĸoнoвcĸи глoби. Peдицa юpиcти paзиcĸвaт cитyaциятa. Изяcни ce, чe GDРR ĸaтeгopичнo вaжи и зa BKoнтaĸтe. Bъпpeĸи чe тepитopиятa нa дeйcтвиe нa GDРR ce paзпpocтиpa caмo в Eвpoпa, тoй вaжи и зa житeлитe нa EC извън пpeдeлитe нa Eвpoпeйcĸия cъюз, чиитo дaнни ce oбpaбoтвaт oт ĸoмпaнии извън EC. Ocвeн тoвa VК пpeдлaгa cвoитe ycлyги в Πoлшa нa пoлcĸи eзиĸ. Toвa cъщo e ocнoвaниe дa ce твъpди, чe BKoнтaĸтe пoпaдa пoд дeйcтвиeтo нa GDРR.", "date": "2018.08.24", "title": "ЕК готви солена глоба за руската социална мрежа ВКонтакте"}
{"url": "https://www.faktor.bg/bg/articles/kade-izchezna-ministar-predsedatelyat-na-rusiya", "text": "Руският министър-председател Дмитрий Медведев не участва в публични прояви. Загадъчното отсъствие пресслужбата на руското правителство оправда с \"получена спортна травма\". \"Травма, получена по време на спортни занимания, не позволява на премиера да участва в публични мероприятия“, пише в официално съобщение на пресслужбата. Не се уточнява видът на травмата и конкретните спортни занимания, по време на които е пострадал Медведев. Премиерът, за разлика от президента Владимир Путин, обаче не се слави като кой знае колко запален спортист. Руските медии откриха негови изказвания за ползата от бадминтона, както и информации за съвместен велопоход с президента Путин, чак в далечната 2011 г. Последната спортна новина за Медведев датира от 2015 г., когато той и Путин похапнали печено на открита тераса след съвместна закрита тренировка в залата.  Руският премиер не за първи път има здравословни проблеми. През март 2017 година той се разболя от грип и се наложи да отмени редица вече планирани прояви.  През 2009 г. видео на Медведев, тогава президент на Русия, който изглежда леко неориентиран на среща на Г-8 в Италия, разпали дебати в руските форуми дали държавният глава държи на пиене. На въпросното видео тогавашният премиер на Италия  Берлускони с две ръце насочва Медведев да се движи в правилната посока.  Последната публична поява на Медведев е срещата му с губернатора на Новосибирска област Травников на 14 август.", "date": "2018.08.24", "title": "Къде изчезна министър-председателят на Русия?"}
{"url": "https://www.faktor.bg/bg/articles/irlandiya-posreshta-hladno-i-s-protesti-papa-frantsisk", "text": "Този уикенд на папа Франциск му предстои хладно посещение в Ирландия - първа папска визита от близо 40 години в традиционно католическата страна.  Светият отец е в окото на бурята в резултат на поредицата от скандали - последните от тях в САЩ, Чили и Австралия, които разкриха продължителната неспособност на Католическата църква да се справи със свещениците педофили.  Но неговата поклонническа мисия в събота и неделя ще го сблъска със страна, преживяла рязка секуларизация след възторженото посрещане там на папа Йоан-Павел Втори през 1979 г., пише ДПА. По онова време разводите и хомосексуалността там бяха незаконни, но сега Ирландия е управлявана от премиер, който не крие, че е гей, а неотдавнашни референдуми либерализираха законите за абортите и легализираха еднополовите бракове. Ирландското католическо съзнание също бе разтърсено от продължаващите над две десетилетия разкрития за поредица сексскандали, свързани със свещеници, и за опити на църквата да прикрива (такива) престъпления.", "date": "2018.08.24", "title": "Ирландия посреща хладно и с протести папа Франциск"}
