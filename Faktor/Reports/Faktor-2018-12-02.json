{"url": "https://www.faktor.bg/bg/articles/novini/balgariya/ninova-dava-podkrepa-na-stanishev-za-treti-mandat-v-pes-za-da-ne-y-se-prechka-v-sofiya", "text": "Тежка делегация изпраща БСП на конгреса на ПЕС, на който се очаква Сергей Станишев да бъде преизбран за президент, съобщава \"24 часа\". Висшият форум на европейските социалисти ще се събере в Лисабон в края на седмицата. Делегацията на БСП ще води лично соцлидерката Корнелия Нинова. Това е знак към Станишев, коментираха запознати. Нинова и лидера на ПЕС бяха в много обтегнати отношения покрай Истанбулската конвенция, има напрежение и във връзка с подредбата на бъдещата лява листа за евроизборите догодина. Затова и до последно не бе сигурно дали соцлидерката ще отиде на конгреса за преизбирането на Станишев. Заедно с Нинова в Лисабон ще са и двамата й заместници Кирил Добрев и Деница Златева, която е и зам.-шеф на Обединението на жените социалистки. В делегацията са лидерът на младежите Николай Бериевски и членовете на Изпълнителното бюро Вяра Емилова и Атанас Зафиров.", "date": "2018.12.02", "title": "Нинова дава подкрепа на Станишев за трети мандат в ПЕС, за да не й се пречка в София"}
{"url": "https://www.faktor.bg/bg/articles/vashington-na-tramp-prez-pogledana-na-edin-evropeets", "text": "Когато един европеец тези дни си тръгва от Съединените щати, той се чувства като след посещение при зъболекар: устата му е зяпнала, чувството е неприятно, а вкусът е лош. Наскоро прекарах три месеца във Вашингтон в катедрата „Хенри Кисинджър“ на Библиотеката на Американския конгрес. Привидно работата ми беше да открия смисъла в един свят, който е полудял. Но сякаш единственото, което успях да постигна, е объркване на високо равнище. Това не бе първото ми посещение в Америка, но беше най-обезпокоителното. Най-много ме смути дълбоката политическа поляризация в страната. Америка се е обърнала към себе си и се е настроила конспиративно. Днес във Вашингтон хората не могат да говорят за нищо друго, освен за президента Тръмп.  През цялото време на всички в устата им е само Тръмп. Единствените, които избягват разговорите за Тръмп, са хората, които работят за него. Някога, когато посещавах Вашингтон, служителите от правителството бяха склонни да говорят с мен, анализатора, за всичко – от войната в Украйна до търговията с Европейския съюз. Искаха позицията им да бъде чута на континента, интересуваха се от външната гледна точка към събитията в света. Ала днес служителите от администрацията на Тръмп се притесняват много, особено от чужденци като мен. Вероятно се опасяват да не се досетим, че дори висшите служители от администрацията на Белия дом имат малка представа каква ще бъде следващата стъпка на президента. А пък тези, които са склонни да говорят от името на президента Тръмп, представят неортодоксалната му външна политика по подобие на тази на Ричард Никсън. Само че в тези разговори никога не успях да разбера кой е Хенри Кисинджър в екипа на Тръмп. (Мислих си, несъмнено, за самия Кисинджър). За разлика от правителствените служители, критиците на президента от света на медиите и тинк-танковете нямаха търпение да се срещат с европейците. Срещите наподобяваха безкрайна психоанализа, само дето не беше ясно кой е пациентът и кой е аналитикът. Срещайки се с десетки такива хора във Вашингтон, чувах едно и също: в най-добрия случай Тръмп е един случаен президент; той е президент на малцинството; избран е от руснаците; а в някои скорошен миг (макар и не достатъчно скоро) той ще бъде изхвърлен от Белия дом. Тези разговори издаваха тревога и надежда – тревога за това, което Тръмп вече е разрушил, и надежда, че щом той си отиде, всичко ще се върне в нормалното си състояние. Усещането ми беше познато. Подобна надежда бях виждал и в Европа. В повечето европейски столици политици и аналитици искат да вярват, че преди да е твърде късно, Тръмп вече няма да е на власт, а световният ред – включително близкият съюз между Европа и Съединените щати – ще бъде възстановен. която научих за тези три месеца във Вашингтон: това не е вярно. Светът няма да се върне в предишното си състояние, дори демократите да влязат отново Белия дом през 2020 г. И причината дори не е само това, че даже и Тръмп да си отиде, мнозина от подобните нему лидери по света ще останат. Много от промените, започнати от Тръмп в американската външна политика, ще продължат да действат дълго след като него вече го няма. А що се отнася до ролята на Америка в света, то последиците от неговата политика могат да се окажат по-дългосрочни от тези на Джордж У. Буш или Барак Обама. Мигът на Тръмп може да се окаже като мига на Труман, когато за един кратък период от време Америка драматично променя възгледите си за света. За европейците може да е трудно за преглъщане, ала това е посланието, което донесох от Вашингтон. Светът след Тръмп няма да бъде същият, както светът преди Тръмп. Президентството на Тръмп постави началото на две значими промени, които ще продължат да действат и след като той вече не е на власт. Първо, в лицето на неговата администрация Америка е изгубила увереността в своята изключителност. Не само президентът, но и поколението на XXI век (по-голямата част от представителите на което не го одобряват) вече не споделят убеждението,  морално задължена да направи света сигурен за демокрацията. Разликата е, че поколението на XXI век смята, че Америка едва ли е по-добра от другите страни, докато президентът Тръмп е убеден, че ако Америка иска да защити световното си лидерство, тя дори трябва да бъде по-лоша от останалите. Второ, в епохата на Тръмп съперничеството с Китай вече се налага като организационен принцип на американската външна политика. Републиканците и демократите днес спорят по почти всичко, но ако има един въпрос, по който постигат истинско съгласие, това е убеждението, че Америка трябва да промени политиката си към Китай. Само неколцина идеалисти във Вашингтон продължават да смятат, че икономическото развитие на Китай ще доведе до политическо отваряне. Вече има консенсус, че допускането на Китай да се присъедини към Световната търговска организация през 2001 г. е било грешка и че ако Америка не успее да ограничи геополитическото влияние на Китай днес, утре това ще бъде невъзможно. Безпокойството на Америка от Китай, според мен, е резултат от осъзнаването на факта, че пазарноориентираният китайски авторитаризъм, основан върху контрола над информацията, е много по-опасен противник за либералните демокрации, отколкото някога беше съветският комунизъм. Днес често може да усетите носталгия у европейците към епохата на Студената война – време, когато Съединените щати и Западна Европа бяха единни срещу Съветския съюз. Ала американците не споделят тази носталгия. Те търсят съюзници, които да ги подкрепят срещу Китай. Само че конфронтацията с Пекин не е нещо, към което повечето европейци имат интерес. Ще бъде трагедия, дори голяма грешка, ако европейците не осъзнаят, че отношенията им със Съединените щати ще зависят от отношението им към Китай, и че това се отнася не само за настоящето, но и за времето, когато Тръмп вече няма да бъде на власт. А за Европа заемането на позиция в бъдещата конфронтация между Вашингтон и Пекин ще бъде много по-болезнено от отиването при зъболекар.", "date": "2018.12.02", "title": "Вашингтон на Тръмп през погледа на един европеец"}
{"url": "https://www.faktor.bg/bg/articles/novini/balgariya/rektor-s-revolyutsionno-predlozhenie-darzhavata-da-finansira-7-8-universiteta", "text": "Държавата да се откаже от финансирането на университетите като ги преотстъпи на бизнеса и запази само няколко държавни висши училища. Това предложи ректорът на Висшето училище по застраховане и финанси доц. Григорий Вазов в неделя пред БНР. \"Още с този бюджет трябваше да започнат тези малко по-сериозни промени в самата инфраструктура на тези две обществени области (образование и здравеопазване - б.р.). Това, което мога да кажа примерно за образованието - защо държавата не разреши частният бизнес директно да инвестира и да стане акционер в тези университети?“, каза той. „Хем те ще станат още по-добри, хем държавата ще се освободи от бюджета за тези университети и ще може да го инвестира в няколко - седем или осем големи държавни университета. В тях ще се прави голямата фундаментална наука, ще се изследват големи процеси“, добави той.", "date": "2018.12.02", "title": "Ректор с \"революционно\" предложение - държавата да финансира 7-8 университета"}
{"url": "https://www.faktor.bg/bg/articles/novini/balgariya/banevi-skandaliziraha-frantsuzite-iskat-banya-vseki-den-polagat-im-se-samo-dve", "text": "Евгения и Николай Баневи, които от края на октомври са арестувани във Франция, изпитвали битови мъки в килиите си, тъй като нямали право на баня всеки ден, разказаха за “24 часа” източници от полицията. Претенциите на семейството, свикнало на охолен живот, затруднили затворническите власти във Франция, тъй като в страната има правила за всички арестанти. Във Франция, както и у нас задържаните се къпят по график - 2 пъти седмично. Евгения е приела по-тежко ограничението от мъжа си. Съпрузите трудно се примирявали и с факта, че всеки ден са с едни и същи дрехи. Зад решетките Баневи са разделени - те дори не са в един и същи град. Евгения е в женски арест в Марсилия, а Николай - в Екс ан Прованс. Градът се намира на 30 км от Марсилия. Съпрузите се виждали само на заседанията по делото им за екстрадиция.  По неофициална информация Баневи се очаква да кацнат в София на 6 декември. Те се отказаха да обжалват решението на апелативния съд в Екс ан Прованс за връщането им у нас. 72 ч по-късно се очаква прокурор да поиска от съда постоянния им арест. След акцията срещу Баневи МВР пусна снимки от луксозното им имение в “Бояна”. “Свидетелите го наричат “мавзолея”, Баневи го наричат “корпоративна резиденция”, каза след операцията зам. главният прокурор Иван Гешев. Съпрузите са обвинени задочно в престъпно сдружение за присвояване и данъчни престъпления. Засега според прокуратурата има данни за присвоени над 1,5 млн. лв. от химическия завод “Полимери” - Девня.", "date": "2018.12.02", "title": "Баневи шашнали затворническите власти - искат баня всеки ден, полагат им се само две"}
{"url": "https://www.faktor.bg/bg/articles/novini/svyat/makedonskiyat-parlament-odobri-smyanata-na-imeto", "text": "С 67 гласа \"за\", четири \"въздържал се\" и 23 \"против\" македонският парламент одобри проекта за изменение на конституцията на Република Македония, свързан с промяната на името на страната. С първата поправка се предвижда в конституцията думите \"Република Македония\" да се заменят с думите \"Република Северна Македония\", а думата \"Македония\" се заменя с думите \"Северна Македония\", с изключение на член 36, който има исторически аспекти и се отнася до \"Специални социални права на бойци от Антифашистката война и от всички националноосвободителни войни на Македония\". Според депутатите от управляващото мнозинство, изменението се отнася до името на държавата и чрез него най-накрая се определя името на страната в широк исторически контекст и географското определение Северна, която се добавя практически реално, но и историческо решение за дефиниране на модерна държава, която иска в изгражда своето бъдеще на универсални принципи в глобализиран свят. Македонският парламент дебатира по общо четири конституционни поправки. Втората е за добавяне на Охридското споразумение в преамбюла на македонската конституция. Третата поправка гласи, че Република Македония ще зачита териториалната цялост на другите страни, а четвъртата защитава македонското население, което живее в чужбина, без намеса във вътрешните работи на други държави.", "date": "2018.12.02", "title": "Македонският парламент одобри смяната на името"}
{"url": "https://www.faktor.bg/bg/articles/novini/balgariya/evrodeputat-prodalzhavame-bitkata-za-palnopravnoto-chlenstvo-v-shengen", "text": "Следващата година ще бъде ключова по отношение на приемането на България в Шенгенското пространство. Това  прогнозира пред БНР евродепутатът от ЕНП-ГЕРБ Емил Радев в ефира на БНР „Смятам, че в следващата година България ще направи пробив и ще бъде част от шенгенското пространство, макар и само по въздух например“, каза събеседникът на Българското национално радио (БНР). Радев коментира и думите на председателя на ПЕС Сергей Станишев, че би било недопустим компромис от страна на България приемането ѝ само по въздух в Шенген. „Продължаваме битката. Аз смятам, че трябва да направим всичко възможно и за пълноправно членство, но даже да минава и през частично приемане първоначално, мисля, че ще успеем да докараме докрай битката за приемането ни за пълноправен член“, каза евродепутатът Емил Радев.", "date": "2018.12.02", "title": "Евродепутат: Продължаваме битката за пълноправното членство в Шенген"}
{"url": "https://www.faktor.bg/bg/articles/makron-udari-po-masata-vandalite-shte-si-platyat", "text": "Президентът на Франция Еманюел Макрон, който веднага след като се върна в страната от срещата на Г-20 в Аржентина се запозна днес с пораженията по Триумфалната арка в Париж, проведе спешна среща с премиера и министрите на вътрешните работи и на околната среда. На нея той се закани, че отговорните за насилието и щетите ще заплатят за своите действия, предаде АП. По данни на полицията по време на вчерашния протест на \"жълтите жилетки\" срещу повишаването на данъците и разходите за живот в столицата са били ранени 113 човека и са извършени 412 ареста. Демонстрантите палеха автомобили, чупеха витрини, преобръщаха заграждения и се биеха с полицаи по големите булеварди, вкл. по \"Шанз Елизе\", около Триумфалната арка и в парка \"Тюйлери\". Сред ранените са 23-ма полицаи. След като се поклони пред Гроба на Незнайния воин под Триумфалната арка, Макрон обходи близкия булевард с унищожени автомобили, изпочупени прозорци и разграбени магазини. Той се срещна с пожарникари, полицаи и ресторантьори. Това е третият пореден уикенд на съпроводени с насилие сблъсъци между \"жълтите жилетки\" и силите на реда в Париж, които са най-мащабните от 2005 г. Картината в столицата контрастира рязко с с протестите в други населени места във Франция, които преминават мирно. Говорител на правителството каза, че протестът в Париж е бил превзет от хора, дошли да грабят, чупят и да бият полицаи, предаде АП. Тази нощ един автомобилист е загинал в района на южния град Арл след катастрофа, причинена от барикада, издигната от \"жълти жилетки\", съобщи ТАСС, цитирайки АФП.", "date": "2018.12.02", "title": "Макрон удари по масата: Вандалите ще си платят"}
{"url": "https://www.faktor.bg/bg/articles/novini/svyat/kiev-vavezhda-spetsialen-rezhim-za-chuzhdite-zhurnalisti-do-vremenno-okupiraniya-krim", "text": "Във връзка с обявяването на военно положение в няколко области на Украйна е въведен нов разрешителен режим за влизането на чуждестранни журналисти в Крим, обяви днес украинското министерство на информационната политика, цитирано от ТАСС, предава БТА. В съобщението се казва, че министерството заедно с миграционната и граничната служба на страната са решили да запазят през периода на военното положение \"достъпа на чуждестранни журналисти до временно окупирания Крим\", но при \"обновена инструкция\". Тази инструкция изисква от журналистите от чужбина да получават специално еднократно разрешение за влизане и излизане, но окончателното решение за допускането на репортери в Крим през украински КПП-та ще се взема от граничната служба. След въвеждането на военното положение в Украйна заради инцидента край Керченския проток от украинското министерство на информацията обявиха, че се забранява допускането на чужди журналисти в Крим и в зоната на конфликта в Източна Украйна. После бе съобщено, че пълна забрана няма да има, а ще бъде въведен нов ред, припомня ТАСС.", "date": "2018.12.02", "title": "Киев въвежда специален режим за чуждите журналисти до \"временно окупирания Крим\""}
{"url": "https://www.faktor.bg/bg/articles/novini/svyat/putinovata-propaganda-za-voynata-s-ukrayna-za-obiknovenite-glupatsi-i-naivni-umnitsi", "text": "Агитаторите за Путин имат две пропагандни версии за войната срещу Украйна: за обикновените глупаци и за наивните \"умници\". Първата е адресирана към масовата руска публика пред телевизорите, втората - за западните общества и интелектуалците в страната. Версията за масовия зрител е тривиална: за всичко са виновни \" хунтата на бандеровците \", и \"настанмета\".  е по-сложна: и двете страни са виновни за \" гражданската война \" в Украйна и за \"конфликта \" между Украйна и Русия. Тази версия се разпространява от независимите медии и репортери, но с охота се възприема от руската \"либерална\" публика и западните путинофили. Тя намира място дори в официалните изявления на властите в европейските страни. По този начин се тълкува и пиратското залавяне на украинските моряци в Керченския пролив, както и въвеждане на военно положение в редица райони на Украйна и забраната на руснаците да пътуват до тази страна. Подлостта, разбира се, е безпрецедентна. Крадците се приравняват със собственика на изгорялата и ограбена къща, който се опитва да се съпротивлява срещу тях. Жертвата се осъжда за това, че прави опити да противодейства на насилието. Всичко това е предназначено единствено за да накара потребителят на подобна пропаганда ( и преди всичко Западът) да си направи следното заключение:  което практически значи, че никой не е виновен.  Подла и коварна лъжа. И ето, че успяха да нарисуват такава карикатура. Пеперудата (Украйна), която се опитва да се измъкне от мрежата, за да избяга от лакомия паяк (Кремъл), размахвайки крила, правейки понякога съвсем естествени резки и неловки движения в тази ситуация. А заобикалящите я премъдри насекоми (руски и европейски \"либерали\") я съветват да запази спокойствие и да бъде сдържана, защото тя трябва да сподели заедно с паяка отговорността за конфликта и вината за това, че е разкъсала неговата мрежа.", "date": "2018.12.02", "title": "Путиновата пропаганда за войната с Украйна – за обикновени глупаци и за наивни „умници“"}
{"url": "https://www.faktor.bg/bg/articles/novini/svyat/parvo-idva-omrazata-a-sled-neya-orazhieto", "text": "Омразата в интернет може да съсипе човешки живот. В Берлин започна процес срещу един мъж, който се опитал да използва омразата срещу бежанците, за да завърти доходен бизнес.  Обвиняемият Марио Р. е продавал нелегално оръжия чрез сайта „Ужас за мигрантите“ на клиенти в Германия. В края на март роденият в Тюрингия Марио Р. Е е задържан на базата на европейска заповед за арест. Специални части са атакували жилището му. Прокуратурата повдигна обвинение срещу 35-годишния мъж за нелегална продажба на оръжия от Унгария за Германия в най-малко 193 случая. И то при положение, че тези оръжия са забранени в Германия, или за притежанието им се изисква специално разрешително. Купувачите се платили над 100 000 евро и се превеждали парите на унгарски банкови сметки. Обвиняемият съзнателно не е проверявал дали клиентите му имат разрешително за носене на оръжия, за да продава оръжията целенасочено на десни екстремисти. Марио Р. е правил реклама на „стоката“ си с расистки лозунги. От месец юни той е в предварителния арест и мълчи по повод обвиненията. Марио Р. обаче не крие своите десни възгледи. Той предлагал на клиентите си оръжия без „досадни бюрократични спънки и излишни канцеларски подробности“. Федералната криминална служба публикува доклад за нелегалната търговия с оръжия в интернет за 2017 година. Следователите се регистрирали 38 000 нарушения на закона за оръжията в Германия. А това представлява нарастване с десет процента в сравнение с предходната година. Криминалистите забелязват тревожна възходяща тенденция в нелегалните покупки на оръжия в интернет и даркнет. Журналистическо разследване на обществено-правните телевизии NDR, WDR и Зюддойче цайтунг показва, че десните издателства играят важна роля за финансирането на подобни сайтове за продажба на оръжия.  На унгарските сметки на Марио Р. са постъпили пари от дясноекстремисткото издателство КООР, както и от дясноекстремисткото списание Magazin Coмpact. Десният публицист Юргер Елзесер и списанието Magazin Coмpact са превели над 70 000 евро на нелегелни търговци на оръжия.Твърди се, че Марио Р. е работил през 2015 година като свободен сътрудник за списание Magazin Coмpact. Засега обаче няма официално повръждение на това. Издателство КООР е превело по сметките на Марио Р. 40 000 евро за периода между април 2016 и септември 2017 година. Прокуратурата потвърждава този факт. В този случай са съществували бизнес-отношения между издателството и обвиняемия. Когато клиентите си купували и книги чрез оръжейния сайт на Марио Р., издателството му е плащало комисионна. Това потвърждава и шефът на издателството. По този начин „господин Р“ е осъществил оборот за „десетки хиляди евро“. Следователите се интересуват къде са се влели тези пари. Засега се предполага че парите са били преведи на една швейцарска и две унгарски банкови сметки. Процесът срещу Марио Р. не се занимава с въпроса какви насаждащи омраза лозунги е разпространявал обвиняемият в интернет. По този въпрос се води допълнително разследване и срещу други обвиняеми. Прокуратурата твърди, че Марио Р. е бил дори администратор на най-големия германски сайт за насаждане на омраза Anonymus.Kollektiv, както и на портала Anonymusnews.ru. Все още не е ясно какви детайли ще изскочат на бял свят от второто разследване. Отсега е ясно, че случаят Марио Р. ще хвърли допълнителна светлина около склонната към насилие дясноекстремистка сцена.", "date": "2018.12.02", "title": "Първо идва омразата, а след нея - оръжието"}
{"url": "https://www.faktor.bg/bg/articles/obshtestvo/ulitsata/vnimanie-opasno-mrasen-vazduh-machi-zhitelite-na-4-ri-grada-u-nas", "text": "Опасно мръсен въздух са дишали жителите на четири града у нас в неделната сутрин. Превишения в нормите са регистрирани в София, Велико Търново, Русе и Пловдив. По данни на Air Quality Index на Европейската комисия в 9.00 часа концентрацията на фини прахови частици (PM2.5) във въздуха над столицата е била 127.3 µg/m3, а на фини прахови частици (PM10) - 166 µg/m3. Среднодневната норма за безопасен въздух е 50 µg/m3, информира Нова телевизия.", "date": "2018.12.02", "title": "Внимание: Опасно мръсен въздух мъчи жителите на 4-ри града у нас"}
{"url": "https://www.faktor.bg/bg/articles/obshtestvo/zakon-i-red/roman-vasilev-nyama-da-si-porasya-glavata-s-pepel-zaradi-dumite-kam-nikolay-tsonev", "text": "Няма да си заравя главата в пясъка нито да я посипвам с пепел, заради думите си „абсолютен престъпник” при ареста на бившия военен министър Николай Цонев през 2010 г.. Това заяви в студиото на Би Ти Ви бившият зам.-главен прокурор на София Роман Василев.  Коментарът му бе по повод съобщението, че Цонев ще получи 108 хил. лв. от държавата, след като окончателно осъди прокуратурата за моралните вреди, които е претърпял от ареста си и делото за подкуп срещу него, по което преди 3 г. беше окончателно оправдан. „Психическото и емоционалното напрежение към онзи момент доведе до тези неконтролирани мои думи, но аз още същия ден съм се извинил за тях и съм се отвел от досъдебното производство, за да няма  съмнения. Тогава стресът по това дело беше доста голям. Тези изречени думи не са за хвалба, поднесъл съм своите извинения, не съм се крил, казах, че поемам цялата отговорност за този арест. Но няма да си заравям главата в пясъка заради това, което съм казал”, категоричен бе бившият градски прокурор.   „Ако с този ентусиазъм, с който сега коментираме това дело, говорим за успехите на прокуратурата, обществото ще има съвсем друго виждане”, подчерта още Василев. Той обясни, че  обезщетението е низ от много действия.  \"Вие искате да прехвърлите вината на някого за това, че има оправдателна присъда. Ако имаше само осъдителни присъди, щеше да има диктатура”, коментира Василев.  Той отрече категорично появилата се преди месеци информация, че ще бъде предложен за шеф на затворите.        В момента Василев работи в голяма международна компания.  „Прецених, че предпочитам малко по-друг вид дейност и повече спокойствие”, отбеляза Роман Василев, който допълни, че няма желание да се върне в прокуратурата. „Не съм имал никакви зависимости и това е показателно от нещата, които съм правил. Факт е обаче, че никой не иска силна прокуратура”, каза още бившият градски прокурор.", "date": "2018.12.02", "title": "Роман Василев: Няма да си поръся главата с пепел заради думите към Николай Цонев"}
{"url": "https://www.faktor.bg/bg/articles/petak-13/mrasniyat-yadren-biznes-v-nova-evropa", "text": "Още през 2012 г. малко хора очакваха бившият премиер (1998-2002 г.) и бивш лидер на Чешката посткомунистическа социалдемократическа партия (ЧСДД) да направи успешно завръщане в политиката. И все пак той го направи, следвайки стратегията на кампанията, която бе организирана от Мартин Нейедли (Martin Nejedli) наскоро пенсиониран директор на „Aviation Czech“, дъщерно дружество на руския петролен гигант „Лукойл“. Когато Милош Земан положи клетва като президент на Чешката република през март 2013 г., Нейедли се превърна в един от най-близките му съветници, позиция, която все още държи, въпреки че няма необходимите гаранции за сигурност. По-рано тази година, въпреки влошеното здравословно състояние и неспособността да прави ефективна кампания,   Той се пребори с много сериозни кандидати, показвайки своята харизма и съпричастност към анти-имиграционните настроения  на чехите по начин, по който никой от другите кандидати не го направи. Беше разкрито, че половината от финансовия ресурс, получен от политическата сила, която го е номинирала - Партия за правата на гражданите, идва от служители на група компании, собственост на Сергей Ролдугин, кръстникът на дъщерята на Владимир Путин Мария. При положение, че президентството в Чешката република има преди всичко представителни функции, защо тогава Земан изглежда толкова значим за Кремъл? В продължение на години Земан не успя да направи много за Путин, освен постоянно да възпира атлантиците в Чешката република като изнася речи, подкрепящи режима на Путин,  критикувайки санкциите след 2014 г., наложени на Русия от Европейския съюз. Поради влошаващото се здравословно състояние на Земан,  чешкият президент дори не присъства на високопоставения форум \"Валдай\" нито на конференцията \"Диалог на цивилизациите\", организирана от Владимир Якунин през последните няколко години. На хоризонта обаче се появява едно сериозно плащане: една от старите ядрени електроцентрали в Чешката република „Дуковани“ скоро ще има нужда от подобрение и разширяване. Централата е в действие от 1985 г. насам, като прогнозният срок на годност завършва през 2035 г. Тъй като чешкото правителство се е ангажирало да увеличи капацитета на ядрената си енергия, за да намали сегашната си зависимост от въглищата, изграждането на нов реактор в „Дуковани“ изглежда естествена стъпка в тази посока. Не е изненада, че Земан активно лобира от името на руската енергийна компания \"Росатом\". Наскоро беше разкрито, че Нейедли е провел тайни разговори във връзка с ядрената централа „Дуковани“ с главния изпълнителен директор на „Росатом“ Алексей Лихачов. По време на неговото  неотдавнашно посещение в централата, президентът на Чешката република е заявил,  че той \"лично няма нищо против да бъде внедрен същият модел, който е използван в електроцентралата  „Пак\" в Унгария. Онова, което се случи в Унгария, разбира се бе, че правителството на Орбан сключи  Финансирането се предоставя главно чрез заеми, отпуснати от руски банки, като различни детайли по договора са класифицирани като въпроси на националната сигурност. Подкрепата на Земан, която той демонстрира, не е просто обикновен разговор. Президентът има лостове, които надхвърлят обичайните му конституционни задължения. Той играе активна роля в съставянето на сегашния кабинет, воден от премиера Андрей Бабиш, който в момента е лидер на правителство на малцинството на ЧСДД, което  разчита на гласовете на Комунистическата партия (КСЧМ), за да осигури преминаването на спорни законодателни текстове. Това се случва за първи път в чешката политика след 1989 г., доколкото комунистите бяха систематично изолирани от властта. Тази схема е отработена под ръководството на Земан и личното му влияние поддържа парламентаристите да са в кондиция. В резултат на това Земан извършва чести посещения в парламента, за да подсигури необходимите гласове за приемането на ключови законопроекти, включително на бюджета на правителството. Това е не само странно и непристойно в парламентарната демокрация, но и дава на Земан известна власт над правителствената политика – нещо, на което не се е радвал нито един от неговите предшественици. По-рано тази година, например, Земан отказа да назначи кандидатът на социалдемократите Мирослав Поче, член на Европейския парламент, за външен министър. След известни отстъпки коалицията  оттегли номинация му и вместо него назначи много по-младия кандидат Томаш Петричев. Земан изтъкна мнението на Поче за имиграцията като причина кандидатурата му да бъде отхвърлена - изключително необичайно поведение, като се има предвид, че в демократичната система президентските назначения на министри в кабинета са формалност. Но предвид връзките на Земан с Русия, не е теорията за конспирацията предположението, че политиката на Чешката република е в неин интерес (и в интерес на  Кремъл), че дипломацията на Чешката република ще бъде колкото е възможно по-либерална и компромисна. Днес Земан се опитва да използва подобни силови методи, за да лансира „Росатом“. Както писа Якуб Джанда, директор на мозъчния тръст \"Европейски ценности\" в Прага, \"офисът на президента буквално шантажира и изнудва министър-председателя, че ако не даде 150-200 милиарда чешки крони ($ 6.6-8.8 милиарда) на руснаците, ще изгуби подкрепата на Земан, който пък ще унищожи коалицията му с помощта на комунистите и част от социалдемократите“. Ситуацията поставя в светлините на прожекторите министър-председателя Андрей Бабиш, милиардерът, който се превърна в технократ популист. По принцип неговото правителство може да се обърне към редица други потенциални кандидати, вместо към „Росатом“, включително към американския гигант „Westinghouse“, френските „Areva“ и EDF, както и към японски, корейски и китайски компании. Икономическата ситуация обаче е сложна, тъй като чешкият енергиен гигант ČEZ няма достатъчно ресурси за самостоятелно финансиране на своето разширяване - поне не без да лишава основните си миноритарни акционери от дивиденти за следващите десетилетия. Ако правителството реши да продължи в тази посока, данъкоплатците ще трябва да платят поне част от окончателните сметки. ЕС обаче поставя строги ограничения върху държавните помощи за инвестиционни проекти, включващи частни лица. Освен това, атомната централа „Дуковани“ е близо до границата с Австрия, където има силна и добре организирана опозиция на ядрената енергетика, подкрепена на референдума в страната през 1978 г. по този въпрос, която има за цел да торпилира всеки опит за разширяване на съществуващите ядрени мощности в съседните държави, позовавайки се на правни разпоредби на равнище ЕС. Всичко това прави необмисленото междуправителствено споразумения с  Русия да изглежда като привлекателна алтернатива на един \"нормален“ конкурентен търг - особено ако Русия предлага евтино финансиране. Досега Бабиш отказваше да играе заедно със Земан и руснаците, като вместо това предлагаше да се удължи животът на съществуващата централа до 2040 година, като в част от цената влиза пълното обновяване и разширяване на съоръженията. Така без да иска в тази ситуация Бабиш се превърна в защитник на алтернативните източници на възобновяема енергия. Подкрепата за вятъра, слънчевата енергия и биогоривата се увеличава драматично по време на предишните правителства, до степен, в която Бабиш нарече тази подкрепа \"скандална\". Очакваше се при неговото правителство тази подкрепа да бъде намалена.  Съпротивата на Бабиш е окуражаваща, но министър-председателят не е руски ястреб. Въпреки че правителството му изгони трима руски дипломати след отравянето на Сергей Скрипал и неговата дъщеря, премиерът също беше сред критиците на санкциите на ЕС срещу Русия, определяйки ги като  Това, което му се струва по-важно, е огромната субсидия за възможното разширяване на „Дуковани“, което би възпрепятствало субсидирането на  възобновяемите енергийни източници, което възлиза на малко над 1 милиард долара всяка година. (и между другото засяга холдинга на Бабиш, \"Агроферт\", който често се е озовал в края на тези субсидии). Но „Дуковини“ ще бъде далеч по-големият договор за обществена поръчка, който може да реализира в качеството си на министър-председател. Още повече, че съвременната история на Европа не предлага много примери за успешни проекти за ядрена енергетика - поне не без големи закъснения и надхвърляне на разходите.  Нещата може да се усложнят в бъдеще, защото Нейедли и „Росатом“ може и да не са единствените агенти на чужди сили, опитващи се да повлияят на Земан. През 2013 г. на Китайската група по ядрена енергетика (CGN) бе дадена зелена светлина за разширяването на централата в Черна вода, Румъния, заедно с 51%- дялово участие в съвместна компания, въпреки че беше единствен участник в обявения търг. Чешкият президент отдавна поддържа тесни връзки с Пекин, а кулминация бе официалното посещение на китайския президент Си Дзинпин през 2016 г. и назначаването на Йе Дзинмин, основател на китайския инвестиционен конгломерат CEFC, като съветник на Земан. Въпреки че Йе изпадна в немилост, режимът не загуби своя интерес към Земан. Чешкият президент съвсем наскоро посети  бизнес форума в Шанхай в началото на ноември, където негов домакин беше лично китайския президента Си. Картите, които сега разиграват съответните играчи, са от решаващо значение, тъй като в края на тази година се очаква някакво конкретно решение. Разширяването на ядрено-енергийния капацитет от страна на Русия или Китай ще гарантира сериозни  геополитически възможности на страната за следващите десетилетия, независимо от евентуалната криза в ЕС, НАТО и създаденият  \"либерален модел“ на Запада. И ако някога е имало звезден миг за администрацията на Тръмп да предприеме емоционално настъпление в чешката столица, това е моментът. Ако централата „Дуковани“ попадне в руски или китайски ръце , възстановяването на загубеното влияние на Запада ще бъде изключително трудно постижение. : Faktor.bg", "date": "2018.12.02", "title": "Мръсният ядрен бизнес в нова Европа"}
{"url": "https://www.faktor.bg/bg/articles/obshtestvo/ulitsata/poredna-nedelya-na-protesti-v-stranata-sreshtu-tsenite-na-gorivata-i-standarta-na-zhivot", "text": "Ден на протести в различни градове на страната срещу високите цени на горивата и ниския стандарт на живот се очаква днес. Демонстрации са планирани в Бургас, Пазарджик, Благоевград, Кюстендил, Сливен, Хасково, Троян.  Неделният протест в Бургас срещу цените на горивата се очаква да премине в социален. За разлика от предходните, този се организира между самите участници. „Протест срещу социалното убиване на българите“, това е новото мото на недоволството, каза Росинка Бъчварова, една от инициаторите на протестите в града. Протестът е на обичайното място и час, на паркинга до изхода на Бургас, към автомагистралата в 12 часа в неделя. В Пазарджик протестиращите срещу ниските доходи ще се съберат в 13 часа на паркинга пред парк „Стадиона“. След това те ще тръгнат пеш по улиците на града, като крайните точки са сградите на общината и областната администрация. В Благоевград поредният граждански протест се очаква да започне в 11,30 часа, съобщи Александър Стамболийски - председател на синдикалната организация на Сдружение на българските транспортни работници. Началото е отново на паркинга пред ЮЗУ „Неофит Рилски“. Протестно автошествие срещу социалната несправедливост в Сливен се очаква да започне след събирането на недоволните в 11.00 часа на площад „Хаджи Димитър“. След което ще премина по централните булеварди на града. Финалът е предвиден на „Дамарски мост.“ Миналата седмица около 100 протестиращи затваряха поетапно пътния възел „Петолъчката“. За тази седмица няма обявено намерение да се затварят пътища. С искане за по-висок стандарт на живот жители на Кюстендил организират двучасово пешеходно шествие. В 12 часа те се събират пред театъра в града. Крайната им точка е общината в Кюстендил. Жители на Троян и региона излизат  в 12 ч. на пореден протест срещу високите цени на  горивата и ниските доходи. Тази неделя протестиращите се събират на входа на Троян откъм Ловеч при разклона за село Орешак. След митинга те ще организират поредното пешеходно и автошествие по основните улици на града. Според Ивелин Николов троянци отново протестират, за да „чуят управляващите, че народът иска нещо, да покажат че са избрани от народа и да го изпълнят“.  „Искаме да живеем в нормална европейска държава. Инвалидите да се придвижват свободно навсякъде и да работят като всеки нормален човек. Да спрат подигравките и на управляващите. Имат лостове да променят цените на горивата. В един момент на народа му писва и започва да си търси правата“, добави той. В София пък християнската общност на протестантските вярващи в България и църкви организират днес пореден протест - молитвено шествие за свобода на вероизповеданията. Повод за недоволството им са приетите на първо четене промени в Закона за вероизповеданията. Мирната демонстрация ще започне в 13 часа от пл. „Народно събрание“. Шествието ще премине покрай Министерския съвет, ще се насочи по бул. „Витоша“ до НДК, а след това по улица „Георги С. Раковски“ и ще се върне отново пред Народното събрание.", "date": "2018.12.02", "title": "Поредна неделя на протести в страната срещу цените на горивата и стандарта на живот"}
{"url": "https://www.faktor.bg/bg/articles/obshtestvo/ulitsata/predi-nikulden-inspektori-podhvashtat-targovtsite-na-riba-u-nas", "text": "В навечерието на Никулден Българската агенция по безопасност на храните (БАБХ) започва извънредни проверки на търговците на риба, съобщава БГНЕС. Във връзка с предстоящия празник инспектори ще влязат в обекти за производство и продажба на риба и рибни продукти в цялата страна. Инспекцията започва на 3 декември и ще продължи до 7 декември. Тематичните проверки за Никулден са свързани с по-интензивното предлагане и търсене на храни за празника и ще се проведат съвместно с Изпълнителната агенция по рибарство и аквакултури и Комисията за защита на потребителите. По време на засиления контрол ще бъдат проверявани водоеми за развъждане на жива риба, обекти за отглеждане на аквакултури, за производство и търговия с риба и рибни продукти, складове за търговия на едро и дребно, пазари и борси, и заведения за обществено хранене. При проверките инспекторите ще следят за наличие на системи за управление безопасността на храните, сградов фонд и оборудване, съответствие с изискванията за етикетиране, срокове на годност и температура на съхранение. С инспекциите се цели ограничаване и недопускане продажбата на риба на нерегламентирани места, както и на риба с неустановен произход, за да се гарантира здравето на потребителите и безопасността на храните, както и да се предотвратят нелоялни практики и злоупотреби на недобросъвестни търговци. БАБХ призовава хората да купуват риба от регистрирани обекти, за да не се излагат на риск. Съвети към потребителите при закупуване на прясна риба: върху повърхността на прясната риба има много тънък слой слуз. Ако тя е обилна, а слоят - плътен, това означава, че рибата е престояла по-дълго време. Люспите на рибата трябва да са блестящи, плътно залепени за тялото. Не трябва да има разкъсвания. Хрилете трябва да са с розово-червен цвят. Очите трябва да са бистри. При натискане с пръст, вдлъбнатината трябва да изчезне бързо.", "date": "2018.12.02", "title": "Преди Никулден инспектори подхващат търговците на риба у нас"}
{"url": "https://www.faktor.bg/bg/articles/obshtestvo/ulitsata/zadarzhaha-mazha-barikadiral-se-vchera-v-doma-si-v-sofiya", "text": "Полицията в София задържа днес 33-годишният мъж, който вчера се барикадира в дома си заради влязла в сила присъда и факта, че трябваше да бъде отведен в затвора. След няколкочасови преговори вчера мъжът бе оставен в дома си от психолозите на МВР. Днес сутринта при операция на СДВР Илия Чулин е бил арестуван. Предстои да бъде предаден на звеното \"Съдебна охрана\" и отведен за излежаване на наказанието си. Припомняме, че сигналът в полицията за мъжа бе подаден вчера, около 10.20 часа, когато на адреса пристигнали служители от „Съдебна охрана“ с цел отвеждането му в затвора. Мъжът – криминално проявен и с влязла в сила присъда, заплаш ил обаче да скочи от 12-я етаж.", "date": "2018.12.02", "title": "Сагата със \"самоубиеца\" от кв.\"Надежда\" приключи, пращат го в ареста"}
{"url": "https://www.faktor.bg/bg/articles/novini/svyat/poroshenko-tselta-na-rusiya-e-da-slozhi-raka-nad-mariupol-i-berdyansk", "text": "Президентът на Украйна Петро Порошенко в интервю за германската Funke Media Group заяви, че Русия възнамерява да завземе украинските градове Бердянск и Мариупол, за да получи коридор от Донбас към Крим, предава  Фокус, цитирайки РИА Новости. В същото време той не предостави никакво реално доказателство за думите си и определи инцидента в Керченския проток като единственото доказателство за такива \"планове\". \"Русия няма да се откаже от плана си да разшири своята окупация на Украйна, Москва се опитва да получи коридор по суша между окупираните Донбас и Крим, чрез завземане на Мариупол и Бердянск.\" – представя част от интервюто пресслужбата на Порошенко.", "date": "2018.12.02", "title": "Порошенко: Целта на Русия е да сложи ръка над Мариупол и Бердянск"}
{"url": "https://www.faktor.bg/bg/articles/novini/svyat/tragediya-vav-flarida-samolet-se-razbi-v-tsentar-na-detsa-autisti", "text": "Най-малко двама души са загинали, след като малък самолет се е врязал в покрива на център за терапия на деца, страдащи от аутизъм във Флорида, съобщават световните агенции, цитирани от Нова тв. Инцидентът станал в град Форт Лодърдейл малко след излитането на машината от местното летище. Жертвите са пасажерите на самолета. В центъра за терапия в момента на катастрофата се намирали осем възрасни и пет деца. По данни на телевизионния канал WPLG леки травми е получила една от учителките, която помагала да бъдат изведени децата от сградата. Не се е наложило тя да бъде хоспитализирана. Федералното авиационно управление и Националната служба по безопасност на транспорта ще започнат разследване по случая.", "date": "2018.12.02", "title": "Трагедия във Фларида: Самолет се разби в център на деца аутисти"}
{"url": "https://www.faktor.bg/bg/articles/novini/svyat/dzhim-matis-rusiya-e-nagla-i-dvulichna-v-otnoshenieto-si-kam-ukrayna", "text": "Министърът на отбраната на САЩ обвини Русия в наглост и двуличие заради политиката й по отношение на Украйна и надпреварата във въоръжаването. На форум в Калифорния, посветен на отбраната, Джим Матис разкритикува Москва заради пленяването на три украински кораба с 24-ма моряци, опитали се да преминат през Керченския проток. Според Матис, инцидентът от миналата неделя е \"нагло нарушение\" от руска страна на договор от 2003 година, гарантиращ свободно преминаване на украински кораби в Азовско море. Матис повтори обвиненията към руския президент Владимир Путин, за да оправдае решението на американската администрация да се оттегли от Договора за ликвидиране на балистичните и крилатите ракети със среден и малък обсег на действие. Според шефа на Пентагона, именно Русия нарушава \"двулично\" договора, а Съединените щати са решени да засилят контрола върху въоръжаването.", "date": "2018.12.02", "title": "Джим Матис: Русия е нагла и двулична в отношението си към Украйна"}
{"url": "https://www.faktor.bg/bg/articles/novini/balgariya/hasan-ademov-predsrochnite-izbori-sa-neizbezhni-zaradi-prisastvieto-na-patriotite-vav-vlastta", "text": "\"Никога те е имало идея за ограничаване на личната помощ, идеята беше тези пари по някакъв начин да бъдат експонирани, да бъдат показани в бюджета и това създаде напрежение, което след доста сложни совалки беше преодоляно и сега предлагаме за следващата седмица текстове, които са консенсусни“. Това коментира в интервю за БНР бившият социален министър Хасан Адемов.  На въпрос защо се е стигнало до намесата на премиера и на среща на майките на деца с увреждания с него, след като той “малко се е разсърдил“ от това, че са разделили парите на две, Адемов отговори: „Парите винаги са били на едно място и това е бюджетът на Министерството на труда и социалната политика, където за политиките за хора с увреждания, са предвидени близо 450 милиона. Като тези 71 милиона и половина, които бяха предмет на спора, пак повтарям, бяха задържани в централния бюджет, за да може след приключването на приемането на Закона за личната помощ, да бъдат предвидени, там където им е окончателното място, по механизма, който е разписан по Закона за личната помощ“, каза той. „Знаете, че в рамките на следващата година е предвидена нова финансова подкрепа в рамките на пет скали, като в зависимост от процента и намалена работоспособност, вида и степента на увреждане, са разделени между 7 и 57%, не от гарантирания минимален доход, както беше досега, а от линията за бедност, която за следващата година е 348 лева. Което означава, че една сериозна финансова подкрепа за хората с увреждания предстои от началото на следващата година. Без нова оценка на потребностите“, обясни още Хасен Адемов. „Що се отнася до Закона за личната помощ от 1 април стартира оценката на потребностите, на индивидуалните потребности на хората с увреждания. В зависимост от оценката, която ще бъде направена от специализирани състави към Дирекция социално подпомагане ще се издават т. нар. направления, които са зависими за всички институции “, поясни още той. И допълни, че „в тези направления ще бъде отбелязана потребността от часовете за лична помощ, която е индивидуализирана в Закона за личната помощ в пет скали“. „За следващата година Законът за личната помощ стартира от 1 септември, като дотогава асистентките програми – личен асистент, социален асистент, домашен помощник ще продължат, по начина, по който са действали през 2018 година“, каза още Адемов и обясни, че „въвеждането на личната помощ ще стане поетапно“. Относно ограниченията, които ще има личната помощ той поясни: “Има ограничение на часовете в зависимост от увреждането. Тези, които са с най-тежки увреждания могат да получат максималната лична помощ за 168 часа на месец, а тези, които са с по-малка потребност, от лична помощ могат да получат по-малко часове. Ограничението е в часовете, а иначе по отношение на финансирането няма ограничение. Всички направления за указване на лична помощ ще бъдат удовлетворени“. На въпрос на водещия дали работата с  ГЕРБ по тези теми в социалната комисия означава, че е смекчена позицията на ДПС за „преформатиране“ на управлението Адемов посочи, че няма такава идея, никой не говори за преформатиране на управлението, по някакъв начин ДПС да се промъкне и да бъде част от управлението. На въпрос, свързан с претенцията на БСП да бъде единствена “истинска опозиция“ той обясни, че не е в разположение на духа, с което да коментирам идеите и хипотезите на колегите от “БСП за България“, но иска да подчертая, че от ДПС са първите, които още от структурирането на кабинета се обявиха против участието на Обединените патриоти в тази управленска коалиция, и когато говориха за това, че те нямат място в управлението на държавата, не знае къде е била БСП, че чак сега се присъединиха към тази идеи, както и за оставката на Валери Симеонов, така и за участието на “Обединените патриоти“ в управлението“. Темата за възможни предсрочни избори той коментира така: „За нас предсрочните избори са неизбежни, заявили сме го многократно, това което искам дебело да подчертая, че управляващите и по-точно “Обединените патриоти“ са тези, които с непрекъснати скандали допринасят за това предсрочни избори да има по-скоро. Но според нас отговорността за управлението е на основната политическа партия ГЕРБ, защото те поканиха “Обединените патриоти“ в управлението“.", "date": "2018.12.02", "title": "Хасан Адемов: Предсрочните избори са неизбежни заради присъствието на Патриотите във властта"}
{"url": "https://www.faktor.bg/bg/articles/novini/svyat/promenite-v-makedonskata-konstitutsiya-na-kantar-zaradi-deputatite-na-gruevski", "text": "Осемте депутати от ВМРО-ДПМНЕ, които с гласовете си през октомври дадоха ход на процедурата за промени в конституцията на Македония,  предупредиха, че ще се въздържат при гласуването на три от четирите промени, предложени от правителството. Това е „подсещане, че процесът на изменение на конституцията е свързан с процеса на прошка и помирение“, обясни депутатът Зекир Рамчилович, цитиран от македонската Нова телевизия. Днес в македонския парламент започнаха дебатите по промените, които предвиждат преименуване на страната на „Република Северна Македония“ и защита на македонската идентичност без намеса във вътрешните работи на съседните държави, съобщава БНР. За разлика от осемте си колеги, повечето от депутатите на ВМРО-ДПМНЕ остават категорично против конституционните промени. Те бяха договорени през лятото с Гърция. В замяна Атина обеща да оттегли ветото си върху присъединяването на Македония към Европейския съюз и НАТО.", "date": "2018.12.02", "title": "Промените в македонската конституция на кантар заради депутатите на Груевски"}
{"url": "https://www.faktor.bg/bg/articles/bivsh-germanski-ministar-razkritikuva-ukrayna-opitva-se-da-ni-vkara-vav-voyna", "text": "„Украйна се опита да ни вкара във война“, заяви бившият германски външен министър Зигмар Габриел в интервю по телевизионния канал N-TV, цитиран от РИА Новости. \"Мисля, че в никакъв случай не трябва да позволим на Украйна да ни въвлече във войната, а Украйна се опита да направи това\", каза дипломатът, коментирайки провокацията на Киев в Керченския проток. В същото време Габриел също обвини Русия, че защитава териториалните си води в \"нарушение на международното право\" и изрази надежда, че канцлерът Ангела Меркел ще може да \"подтикне страните към нормализиране на отношенията\". Припомняме, че именно Габриел бе министърът, който бе един от първите, които заговориха, че Германия трябва да бъде по-настъпателна в определянето на външната политика според собствените си интереси, а не според тези на САЩ. Освен това е крайно време ЕС да се еманципира от Вашингтон по отношение на своята сигурност и отбрана.", "date": "2018.12.02", "title": "Бивш германски министър разкритикува Украйна: Опитва се да ни вкара във война"}
{"url": "https://www.faktor.bg/bg/articles/novini/svyat/sasht-pristapva-kam-vtoriya-etap-na-sanktsii-sreshtu-rusiya-zaradi-skripal", "text": "Администрацията на Съединените американски щати ще пристъпи към втори етап от санкции спрямо Русия заради случая Скрипал. Това е обявил представител на Държавния департамент пред кореспондент на ТАСС. Той е посочил, че това е изискване на американското законодателство.  Става въпрос за Закона за контрол над химическите и биологическите оръжия и забраната за използването им за военни цели от 1991 година, който предвижда въвеждането на санкции. Първата част от санкциите по делото \"Скрипал\" беше въведена от американска страна на 27 август. Тогава бе обявено, че ако до 90 дни Москва не изпълни редица критерии, то следват още санкции. Тези 90 дни вече са изтекли. Втората част от санкциите предвиждат възможности за ограничаване на двустранните дипломатически отношения по инициатива на САЩ и дори тяхното преустановяване, фактически пълно преустановяване на търговски отношения с Русия, пълна забрана за внос на американски стоки в Русия, включително и храни, отказ от право за опериране на територията на САЩ на определени авиокомпании, които се контролират от правителството на Русия. Още през август месец американската администрация заяви, че не биха искали да прибягват до въвеждане на втория етап от рестрикциите, но затова Русия трябва да представи убедителни аргументи, че повече няма да нарушава положенията на международното право в областта на химическите оръжия и ще допусне инспекция на международни и независими наблюдатели под егидата на ООН. Припомняме, през март месец тази година бившият руски агент Сергей Скрипал и дъщеря му бяха открити в английския град Солсбъри в неадекватно състояние. В последствие беше установено, че те са отровени с нервно-паралитичното вещество \"новичок\". След дълъг престой в болница Скрипал и дъщеря му Юлия бяха излекувани. След тях двама англичани пострадаха с остатъци от същото вещество, като за жената инцидентът се оказа фатален. Според разследването по случая веществото е можело да порази още няколко хиляди души. Прокуратурата обвини за отравянето на Скрипал двама руснаци, които са действали според указания от Москва. Русия отхвърля всички обвинения, включително и за самоличността на обвинените. Законодателството на страната забранява екстрадиция в такива случаи. Освен САЩ редица други страни, включително ЕС, въведоха санкции по отношение на Русия заради случая.", "date": "2018.12.02", "title": "САЩ пристъпва към втория етап на санкции срещу Русия заради \"Скрипал\""}
{"url": "https://www.faktor.bg/bg/articles/novini/balgariya/anton-todorov-bsp-i-dps-se-gotvyat-za-porednata-koalitsiya", "text": "БСП се готви за коалиция с ДПС за пореден път. Това е най-важното заявление на Корнелия Нинова от вчерашната градска конференция на соцпартията, акцентира политологът Антон Тодоров. „И за да се случи тази коалиция, БСП е готова на всякакви отстъпления от онези дивотии, с които се надява преди изборите /когато и да са те/ да ИЗЛЪЖЕ лековерните българи.  ГЕРБ и Патриотите срещу БСП и ДПС. Всеки, който гласува трябва да знае, че изборът е това. Няма друг! Каквото и да обясняват, каквото и да въртят и сучат - това е дилемата.  Всеки избира на коя страна ще застане”, казва политологът.", "date": "2018.12.02", "title": "Антон Тодоров: БСП и ДПС се готвят за поредната коалиция"}
{"url": "https://www.faktor.bg/bg/articles/novini/svyat/navalni-tragva-s-nov-politicheski-proekt-sreshtu-monopola-na-putin-i-edinna-rusiya", "text": "Алексей Наваленски вече представи своя план за действие на следващите избори. Проектът се нарича Smart Voting . Същността му е да гарантира, в условията, в които правителството отказва да регистрира нова опозиционна партия, да осигури консолидиран вот на активни гласоподаватели срещу партията на властта „Единна Русия“.  Този план е адресиран към кандидатите на останалите системни партии, които могат да спечелят в областите от представители на т. Нар. \"Партия на властта\", съобщава „Радио Свобода“. Навални се позовава на резултатите от  изборите през есента, когато 4-ма губернатори изненадващо отидоха на втори кръг. Някои избори бяха отменени, кандидатите на Кремъл загубиха в три региона. \"Трябва да унищожим монопола на „Единна Русия\". Всички кандидати могат да не са най-добрите, но целта ни е да унищожим монопола на „Партията на властта“. Да го унищожим - можем да го направим и със съвсем обикновени кандидати“, казва Навален и предлага регистрация на платформа, от която ще  можете да разберете кого да подкрепи, за да не спечели кандидата на „Единна Русия“.   Засега обаче няма реакция от страна на опозиционните партии, които на този етап предпочитат да мълчат.", "date": "2018.12.02", "title": "Навални тръгва с нов политически проект срещу монопола на Путин и „Единна Русия“"}
{"url": "https://www.faktor.bg/bg/articles/izraelskata-politsiya-otnovo-pritiska-netanyahu-po-obvineniya-v-koruptsiya", "text": "Израелската полиция обяви, че ще повдигне обвинения за подкупи и измама срещу премиера Бенямин Нетаняху и съпругата му Сара, след като открила доказателства за извършените от него престъпления, съобщава БГНЕС. Това ще е третото обвинение в корупция срещу израелския министър-председател. Според източници от полицията новите доказателства са свързани със случая за регулаторни промени за стотици милиони долари в полза на телекомуникационна компания в замяна на положително отразяване на Нетаняху в новинарски сайт, субсидиран от компанията. Същевременно, израелският премиер отрече обаче обвиненията във взимане на подкупи в особено големи размери. Русия и Италия се договориха да продължат сътрудничеството в борбата с тероризма „Тези препоръки са подготвени и обявени още преди да има каквото и да било разследване. Сигурен съм, че съответните власти, след като извършат щателна проверка по случая, че достигнат до заключението, че няма нарушение, защото никога не е извършвано такова”, посочва Нетаняху в изявление след третото за последните няколко месеца обвинение в корупция.", "date": "2018.12.02", "title": "Израелската полиция отново притиска Нетаняху по обвинения в корупция"}
{"url": "https://www.faktor.bg/bg/articles/putin-v-ukrayna-upravlyava-partiya-na-voynata-ne-iska-mirno-reshavane-na-konflikta", "text": "Руският президент Владимир Путин обвини Украйна, че не желае мирно решаване на конфликта си с Русия, съобщиха ДПА и ТАСС. На пресконференция в края на срещата на върха на Г-20 в Буенос Айрес Путин повтори твърдението си, че неотдавнашният инцидент в Керченския пролив е бил \"провокация\" от страна на Украйна, отразяваща поведението на Киев. \"Анализът на последните събития, свързани с този инцидент или провокация в Черно море и това, което виждаме в Донбас, показва, че действащото ръководство на Украйна не е заинтересувано от уреждането на ситуацията въобще, още повече с мирни средства\", посочи руският президент. По думите на Путин управляващата партия в Украйна е \"партия на войната и докато е на власт, всички трагедии от подобен род и войната ще продължават\". Руският президент заяви също, че не се отказва от среща с украинския си колега Петро Порошенко, но отбеляза, че с него е \"сложно да се говори\".", "date": "2018.12.02", "title": "Путин: В Украйна управлява \"партия на войната\", не иска мирно решаване на конфликта"}
{"url": "https://www.faktor.bg/bg/articles/novini/balgariya/zhalt-kod-za-11-oblasti-termometarat-leko-tragva-nagore", "text": "В неделя започва постепенно да се затопля. Жълт код за ниски температури е обявен в 11 области на страната: Видин, Монтана, Враца, Плевен, Ловеч, Габрово, Велико Търново, Русе, Търговище, Разград и Шумен. Максималните температури в Северна България ще са между минус 3° и 2°, в Южна между 3° и 8°, за София – около 3°. В сутрешните часове на места в равнините ще има ниска слоеста облачност или мъгла, които в западната част от Дунавската равнина ще се задържат почти през целия ден. Над останалата част от страната ще бъде предимно слънчево. По Черноморието ще е предимно слънчево и почти тихо. Максимални температури – между 0° и 4°. Температурата на морската вода е 9 – 11°. Вълнението на морето ще бъде 1 – 2 бала. В планините ще е предимно слънчево. Ще духа слаб до умерен вятър от запад-югозапад. Максимална температура на 1200 метра – около 5°, на 2000 метра – около минус 2°.", "date": "2018.12.02", "title": "Жълт код за 11 области, термометърът леко тръгва нагоре"}
{"url": "https://www.faktor.bg/bg/articles/novini/svyat/tramp-se-gotvi-za-vtora-sreshta-s-kim-chen-un-razbirame-se-chudesno", "text": "Президентът на САЩ Доналд Тръмп заяви, че следваща му среща със севернокорейският лидер Ким Чен-ун ще се проведе през януари или февруари следващата година, предава агенция Reuters. Тръмп обяви пред репортери в президентският самолет, че срещата ще бъде в началото на 2019 г. „Разбираме се много добре. Имаме добри отношения“, заяви, допълвайки, че в определен момент ще покани севернокорейският лидер Ким в САЩ. Двете страни са провели разговори относно втората среща на лидерите, след първата безпрецедентна, която се проведе в Сингапур през юни.", "date": "2018.12.02", "title": "Тръмп се готви за втора среща с Ким Чен-ун: Разбираме се чудесно"}
{"url": "https://www.faktor.bg/bg/articles/makron-otmeni-vizitata-si-v-polsha-zaradi-pogromite-v-parizh", "text": "Ожесточени сблъсъци белязаха протестите на „жълтите жилетки” в Париж през нощта срещу неделя. Изпотрошени бяха полицейски автомобили, счупени витрини на магазини и банки. Органите на реда използваха сълзотворен газ и гумени куршуми, за да разпръснат демонстрантите. Около 110 души, сред които 17 представители на силите за сигурност, са ранени. Един човек е в критично състояние. Арестуваните са 280.  Френският президент Еманюел Макрон осъди насилието с коментара, че \"никоя кауза не оправдава силите на реда да бъдат атакувани, магазините - разграбвани, минувачи и журналисти - заплашвани”. Премиерът Едуар Филип отмени визитата си в Полша, където трябваше да участва в Конференцията за климатичните промени, заедно с българския президент Румне Радев. Протестиращите се заканиха да излизат по улиците на Париж всеки уикенд, докато правителството не отмени по-високия данък върху горивата.", "date": "2018.12.02", "title": "Макрон отмени визитата си в Полша заради погромите в Париж"}
{"url": "https://www.faktor.bg/bg/articles/novini/svyat/samo-predi-78-godini-savetskiyat-sayuz-veche-go-nyama-a-finlandiya-si-e-finlandiya", "text": "От съветско – финландската война (декември 1939 г.–март 1940 г.) са изминали 78 години. И много, и малко. Какво остана след тази война. Две имена: Симо Хаюха и Финландия. Съветският съюз го няма, а Финландия си е Финландия.  Симо Хаюха е снайперист, достоен защитник на родината, доброволец във финландската отечествена война срещу съветските нашественици. Лично е отстрелял 705 съветски агресори. Герой. Роден е в Руската империя, но от малък обиква свободата. И се гордее със своята   Затова и я брани самоожертвено. Съветите не знаят какво е това свободна страна и затова нападат Финландия, нападат и балтийските държави Литва, Латвия и Естония, нападат и Полша, а през 1944 г. окупираха и България. Бяха зинали да погълнат целия свят. Но се пръснаха от преяждане с територии и власт.  А Симо Хаюха е бил дребничък финландец, само 160 см е бил висок. Но пък как ги е трепал нашествениците! Да му се неначудиш. И Симо надживя Съветския съюз. Почина на 92 години през 2002 година. Целият огромен Съветски съюз изкара по-малко години от Симо Хаюха, а само какво напиняне бе, какво фукнявене, какъв тормоз върху толкова много народи, какви ленинци и сталинци въшливи нарои този Съветски съюз! Но балонът се спука. Помни ми думата, Симо Хаюха, ще ги праснем и тука.", "date": "2018.12.02", "title": "Само преди 78 години - Съветският съюз вече го няма, а Финландия си е Финландия"}
{"url": "https://www.faktor.bg/bg/articles/novini/svyat/merkel-i-makron-kam-putin-osvobodete-ukrainskite-moryatsi", "text": "Германският канцлер Ангела Меркел и френският президент Еманюел Макрон са настояли днес пред руския президент Владимир Путин страната му да освободи украинските моряци, които задържа три кораба в Керченския проток край Крим в края на миналата седмица. Това съобщи Ройтерс, като се позова на прессекретаря на Кремъл Дмитрий Песков. Макрон и Меркел са имали отделни срещи с Путин в кулоарите на срещата на върха на Г-20 в Буенос Айрес. Руският президент е заявил, че въпросът с моряците е от компетенциите на съда. Вчера стана ясно, че украинците са били прехвърлени в Москва. Двадесет и четиримата украински граждани - военни моряци и представители на Службата за сигурност на Украйна са арестувани до 25 януари. Те са заподозрени в незаконно преминаване на руската граница и ги заплашва наказание до 6 години лишаване от свобода. Европейският съд по правата на човека изпрати въпроси към Москва за положението на арестуваните украински моряци. Съдът поиска отговорите до понеделни... Меркел е призовала Путин за успокояване на напрежението между Русия и Украйна, съобщи нейният говорител Щефен Зайберт. Германският канцлер е обсъдила и с президента на САЩ Доналд Тръмп инцидента в Керченския пролив, допълни още говорителят. \"Канцлерът обсъжда с президента на САЩ, в рамките на срещата на върха на Г-20 в Аржентина, наред с други въпроси, руско-украинския конфликт в Керченския пролив. Тема на разговор, също така, е било и заявеното от САЩ оттегляне от Договора за ликвидиране на ракетите със среден и малък обсег на действие \", пише Зайберт в \"Туитър\", публикувайки и снимка от разговора между Меркел и Тръмп.", "date": "2018.12.02", "title": "Меркел и Макрон към Путин: Освободете украинските моряци"}
{"url": "https://www.faktor.bg/bg/articles/novini/balgariya/solomon-pasi-rusiya-zabavi-s-10-godini-vlizaneto-na-makedoniya-v-nato", "text": "На Македония бяха загубени 10 години в присъединяването й към НАТО – пълна спирачка, идваща от Русия. Това заяви в студиото на БНТ бившият външен министър Соломон Паси.  Дългата ръка на Русия на Балканите той илюстрира с един актуален пример – изгонването на няколко руски дипломати, извършвали подривна и шпионска дейност в Гърция, след като беше сключено споразумението между Атина и Скопие за новото име на Македония. А това е показателно, заради изключително голямата близост, когато винаги е имало между Гърция и Русия, подчерта Паси.   По думите на Паси в момента България е една от най-големите жертви на фалшивите новини и на пропагандната агресия, която идва от Русия и изтъкна, че моралната и пропагандната агресия на Русия никога не е спирала на Балканите и в света. Соломон Паси подчерта, че въоръжението на Русия в Черноморския басейн е три пъти по-гомямо от въоръжението на Румъния, България и Турция взети заедно. \"Това е огромната причина за нарастване апетита на руската страна в Черноморския район\", допълни той. Бившият дипломат е на мнение, че единственото лекарство срещу този апетит е повече стационирано въоръжение на НАТО и ЕС в Черноморския басейн, като се направят и изградят нови черноморски бази на НАТО в Черноморския басейн, включително около Варна и Бургас. Бившият първи дипломат се върна на българското европредседателство, като му даде много висока оценка. Българското европредседателство бе едно забележително председателства, което изпълни едно пророчество – темата за Западните Балкани, която беше приоритизирана. Бях в началото скептик, но видях по-късно, че това е правилен приоритет. Това обаче не трябва да бъде съпоставено и с това, че има живот и извън ЕС, и извън Балканите. Трябва да се отбележат и успехите в редица арабски страни- Египет, Мароко, както и Израл, отношенията ни с които се поставят на една прагматична основа, посочи Паси. На въпрос как гледа през България да минава втората тръба на „Турски поток“ и имаме ли одобрение от САЩ, бившият дипломат бе лаконичен: САЩ нямат алтернативен поток, който да ни предлагат. Сега на терена имаме само един единствен поток – Турски поток. Мисля, че на този етап изглежда доста реалистичен тпроект. Важно е обаче какво ще стане в Германия и дали няма да се промени отношението  към „Северен поток – 2“ от приемника на Ангела Меркел. На финала на разговора Соломон Паси влезе в ролята на визионер, като посочи, че ако сега той е в политиката, като основна визия за България би поставил страната ни да стане член на Г-20.", "date": "2018.12.02", "title": "Соломон Паси: Русия забави с 10 години влизането на Македония в НАТО"}
