{"url": "http://www.faktor.bg/bg/articles/novini/balgariya/helzinkskiyat-komitet-deystviyata-na-komisiyata-za-konfiskatsiya-sa-natisk-varhu-oponenti-na-vlastta", "text": "Българският хелзинкски комитет (БХК) остро осъжда действията на Комисията за отнемане на незаконно придобито имущество (КОНПИ), с които тя наложи обезпечителни мерки върху имущество на бизнесмена Иво Прокопиев, в това число и върху \"Икономедиа\" – фирмата, издател на медиите \"Капитал\" и \"Дневник\". Това се казва в нарочна позиция на правозащитната организация във във връзка с действията на комисията срещу съиздателя на \"Дневник\" и \"Капитал\" Иво Прокопиев.  Вчера от КОНПИ обявиха, че са запорирали имущество на Прокопиев, като основанието за това е била ревизия на сделката за \"Каолин\". Според БХК действията на КОНПИ са опасен прецедент и будят основателни съмнения за недобросъвестен и потенциално противоправен натиск върху опоненти на властта\". Действията им са \"силно притеснителни, както поради самата процедура, въз основа на която се извършват, така и поради прекомерно широките правомощия на комисията, предвидени в закона, които отварят възможности за произвол\". Ето пълния текст на Българския Хелзинкски комитет:  Българският хелзинкски комитет (БХК) остро осъжда действията на Комисията за отнемане на незаконно придобито имущество (КОНПИ), с които тя наложи обезпечителни мерки върху имущество на бизнесмена Иво Прокопиев, в това число и целия капитал на дружеството, мажоритарен акционер в „Икономедиа“ – фирмата, издател на медиите „Капитал“ и „Дневник“. Действията на КОНПИ са силно притеснителни, както поради самата процедура, въз основа на която се извършват, така и поради прекомерно широките правомощия на комисията, предвидени в закона, които отварят възможности за произвол. Те също така съставляват и намеса в упражняването на правото на собственост, без да са предвидени достатъчно ефективни правни средства за защита от такава намеса. Потенциалната цел в конкретния случай е заглушаване на един от малкото гласни опоненти на властта, което е противно на устоите на правовата държава. По този начин грубо се накърнява правовия ред и може да се постави началото на политическа диктатура. Един от ефектите на тези действия е накърняването на медийния плурализъм в България, а от там и на свободата на изразяване и правото на обществеността да бъде информирана. Това е особено значимо, предвид че през последните години „Капитал“ и „Дневник“ се позиционираха като най-големите медии в България, критично настроени към последните няколко правителства, обвързаностите на основни парламентарно представени политически сили с частни олигархични интереси, както и непрозрачните договорености за конкретни решения и политики по значими обществени въпроси, като реформирането на съдебната система и въвеждането на механизми за отчетност на главния прокурор. Тези събития идват и на фона на драстично влошеното равнище на медийната свобода в България през последните години, отчетено от международните наблюдатели „Репортери без граници“ в техния Индекс за свобода на изразяване. През 2017 г. България е на 109-о място в този индекс и е държавата с най-несвободни медии от всички членки на Европейския съюз. В този контекст действията на българските власти, в лицето на КОНПИ, са опасен прецедент и будят основателни съмнения за недобросъвестен и потенциално противоправен натиск върху опоненти на властта. По тези причини и в изпълнение на своята дейност по наблюдение и документиране на състоянието на правата на човека в България, БХК ще следи развоя на тези събития внимателно и ще уведоми за него относимите международни институции.", "date": "2017.12.13", "title": "Хелзинкският комитет: Действията на комисията за конфискация са натиск върху опоненти на властта"}
{"url": "http://www.faktor.bg/bg/articles/sled-ruskite-remonti-karakachanov-obeshta-modernizatsiya-na-armiyata", "text": "Имаме сериозна амбиция в рамките на този управленски мандат да реализираме и трите модернизационни проекта в армията като важна част от нашата система за сигурност и отбрана. Това заяви министърът на отбраната Красимир Каракачанов на традиционната предколедна среща с военните аташета, акредитирани в България. \"Водещ проблем е некомплектът на военните формирования от Българската армия, но вече са осигурени средства за 2300 военнослужещи за попълване на вакантните длъжности“, посочи министърът на отбраната. Само преди дни правителството гласува над 80 млн. лева за ремонт на старите самолети, като днес стана ясно, че вече е одобрен и втория транш от 20 млн. лева.  Вицепремиерът заяви още, че стремежът е финансовите средства за отбрана да достигнат 2% от БВП. В контекста на българското европредседателство министър Каракачанов посочи и важните за страната ни приоритети – държавите от Западните Балкани да получат ясна европейска перспектива за развитие. Началникът на отбраната генерал-лейтенант Андрей Боцев посочи, че във ведомството се изпълнява конкретен план, който цели подобряване на ефективността и ефикасността на разходването на финансови средства за личен състав, повишаване на мотивацията за военна служба и задържане на военнослужещите на служба във Въоръжените сили. \"Изготвят се конкретни предложения, които оценяваме като позитивно начало в процеса на повишаване социалния статус на хората в отбраната, както и на утвърждаване привлекателността и конкурентоспособността на военната професия“, категоричен беше той.", "date": "2017.12.13", "title": "След руските ремонти Каракачанов обеща модернизация на армията"}
{"url": "http://www.faktor.bg/bg/articles/ep-podkrepi-prisaedinyavaneto-na-balgariya-i-rumaniya-kam-shengen", "text": "Европейският парламент почти единодушно подкрепи настояването на Европейската комисия България и Румъния да се присъединят към Шенген, съобщи БТА. Единствено групите на Европейските реформатори и консерватори (ЕКР) и \"Европа на свободата и пряката демокрация\" не подкрепиха настояването на Европейския парламент. Всички останали групи заявиха, че България и Румъния са изпълнили изискванията и Съветът на ЕС трябва да разреши те да се присъединят към пространството без гранични проверки. По тяхно мнение Хърватия също трябва да се присъедини, щом бъде готова. Дебатът в ЕП бе по инициатива на групата на социалистите и демократите. Председателят на парламентарната група на социалистите Джовани Питела отправи молба Съветът на ЕС да приеме България и Румъния, защото това е в интерес на Европа и нейната сигурност. \"Ако искаме да укрепим защитата на външните граници, трябва без колебание да разширим Шенген с България, Румъния и Хърватия (когато бъде готова)\".  ПЕС поискаха този дебат, защото е нечестно трите държави да бъдат извън Шенген. Не може да има първа и втора класа държави в ЕС. Българското председателство на Съвета на ЕС ще има пълната ни подкрепа за разширяването на Шенген, добави Питела. Евродепутатът Емил Радев (ГЕРБ/ЕНП) посочи, че България не е пълноправен член на Шенген, въпреки че прилага изцяло шенгенските актове, използва активно Шенгенската информационна система, получи пасивен достъп до визовата информационна система и е в обхвата на новосъздадената система \"Вход - Изход\". \"България се е доказала като надежден партньор в охраната на външната европейска граница. Време е многократно получаваното признание на думи да бъде подкрепено с ясни и категорични политически действия от страна на европейските ни партньори. В момент на нарастващ политически популизъм традиционните партии, особено когато са управляващи, следва да проявят разум и да не се поддават на популистки похвати. Не следва да се потъпкват европейските правила и закони в името на печеленето на гласове. Не е проява на солидарност, правно не е издържано, правилата за едни да бъдат променяни за други\", коментира Радев. Евродепутатът Сергей Станишев отбеляза, че вече шест години България и Румъния изпълняват изискванията, но заради двоен стандарт и дискриминация остават извън Шенген.  Филиз Хюсменова (ДПС, АЛДЕ) коментира, че недопускането на двете страни в Шенген е нарушение на европейското право. Колегата й Асим Адемов добави, че България е показала най-добри резултати в справянето с миграционната криза и се е представила като надеждна външна граница на ЕС. Ангел Джамбазки (ВМРО, ЕКР) заяви, че пречките пред България и Румъния са само политически и три държави в ЕС правят отстъпки пред евроскептични партии и заради вътрешните си проблеми. Сред тези държави той посочи Белгия и Холандия. В последвалите изказвания на политическите групи ЕНП посочи, че Шенген няма да бъде завършен, докато всички желаещи страни не са се присъединили. Истината е, че България и Румъния отговарят на показателите. Не може докладите по механизма за сътрудничество и проверка да се смесват тук. Забавяне на приемането по политически причини е неприемливо. Няма първокласни и второкласни държави в ЕС, това е въпрос на солидарност и когато спрем да я прилагаме, преставаме да бъдем европейци, добави парламентарната група. Според ЕКР корупцията в България и Румъния остава, въпреки докладите на Европейската комисия. Трябва на всяка цена да избегнем внасянето на престъпност в Шенген. Необходими са още усилия, преди да дадем зелена светлина за разширяването на Шенген. АЛДЕ определи развитието на темата като дискриминация към България и Румъния, която трябва незабавно да бъде преустановена. Не може да критикуваме държави, че не спазват правото и сами да не го спазваме, заявиха либералите. Групата на Северната левица коментира, че и трите държави трябва да влязат в Шенген. Според тази парламентарна група отношението досега към България и Румъния е като към отпадък. Групата на Зелените посочи, че присъединяването към Шенген не е само право, но и задължение по договор на държавите в ЕС. Не може една държава да пречи, не може да подкрепим установяването на втора класа страни. Надяваме се на положително решение съвсем скоро, казаха зелените.       Еврокомисарят по вътрешните работи Димитрис Аврамопулос изрази надеждата скоро България, Румъния и Хърватия да бъдат приветствани в Шенген. Убедени сме, че трите държави трябва да се присъединят изцяло към пространството без проверки. Отдавна ЕК заяви, че България и Румъния са изпълнили изискванията. Крайно време е Съветът на ЕС да постигне единодушие. Има нагласа този въпрос сериозно да бъде преразгледан. Това би било не само политически честно, но е необходимо от гледна точка на сигурността. Намираме се на последните метри по този път, обобщи Аврамопулос.", "date": "2017.12.13", "title": "ЕП подкрепи присъединяването на България и Румъния към Шенген"}
{"url": "http://www.faktor.bg/bg/articles/koy-e-kremal", "text": "Двадесет и осем години след началото на демократичното си развитие България все още е далеч от европейския тип държава, който изградиха останалите страни от разпадналия се социалистически лагер. Защо се случи това изоставане? Защо страната ни се превърна в най-бедната и корумпирана държава от европейската общност?  Една от основните причини за това състояние е продължаващата зависимост на България от Русия. Зависимост, не само поради силната икономическата обвързаност, но и заради подражанието на модела и стила на управление, характерен за авторитарна държава, каквато е съвременна Русия. Днес в страната ни безнаказано действат организирани престъпни групи, наричани задкулисни кръгове, мафиотски кланове или олигархични образувания. Един или друг участник в тези банди все по-често е посочван като мистичния КОЙ. Грешно е КОЙ да се свързва с конкретно лице, защото така разочарованието и ненавистта на обществото се насочва към индивида, който всъщност е само  Все по-често наблюдаваме нагла демонстрация на влияние и натиск върху институциите. Подобна арогантност, алчност и недосегаемост могат да си позволят единствено хора, които са представители на мощна сила, изградила мрежа от зависимости във всички сфери на обществено-политическия и икономически живот. През последните 28 години преходът в България се осъществява по руски образец, по подобие на промените след 1944 година. Този псевдодемократичен и псевдопазарен преход бе наречен от руснаците „перестройка“. И наистина, както в Русия, така и в България, комунистите и милиционерите се „преустроиха“ в политици и бизнесмени като си създадоха удобна политико-икономическа система, скрита зад  демократична фасада. Днешният модел на управление на страната ни може да се определи като балканска версия на руския псевдодемократичен и олигархично-мафиотски модел на функциониране на руската държава. Основните парламентарно представени български партии и политици са тясно обвързани с  Москва и произтичат, или са пряко свързани със старата комунистическа партия и Държавна сигурност. Независимо от това дали се самоопределят като леви, десни, патриотични, либерални, народни и т.н. В своето развитие след 1990 година Този важен етап, през който трябваше да се възстанови справедливостта в обществото и виновниците за десетките хиляди убити и стотиците хиляди репресирани, както и за престъпното управление на комунистическата партия, докарала страната ни до разруха в края на 1989 г., да получат справедливи наказания, не се състоя. Липсата на справедливост и следването на руския модел на управление доведе до невиждано в досегашната българска история, като масовост и размер, криминално  забогатяване на хора, но не от предприемаческа инициативност и риск, а от кражби, корупция и търговия с политическо влияние при участие във властта. Повечето от тези престъпници са част от бившата комунистическа номенклатура и нейната Държавна сигурност или техни наследници. Точно тази престъпна група продължава да бъде пряко свързана и подчинена на Кремъл, бранейки с всички средства интересите на чуждата държава така, както го е правила и преди 1990 г. Ето затова, която и партия да e на власт, продължава зависимостта ни от руските енергийни доставки (с най-високите цени на енергийните носители в Европа), не се търси енергийна диверсификация и се разхищават милиарди левове от бюджета на страната за строителство на ненужни и свръхскъпи нови руски енергийни обекти. Това монополно положение на Русия на българския пазар има цена, която се заплаща от всички нас. Една част от паричния ѝ еквивалент се връща обратно към тия, които са на власт по изпитана от десетилетия корупционна схема, осигуряваща Това е логичното обяснение и за липсата на политическа воля за превъоръжаване на българската армия със съвременни оръжейни системи, оперативно съвместими със съюзниците ни в НАТО, както и защо години наред се пречи за откъсването ѝ от руските оръжейни зависимости. Първо, за да се продължи, чрез поддържането на старите съветски системи, на непрекъсваемостта на корупционните потоци от Москва към София. Второ, за  да не може България реално да защити себе си и Югоизточния фланг на НАТО и ЕС при евентуално настъпление на руската армия към Южна и Централна Европа през Черно море. Това национално предателство ще има висока цена. Изграждането на българската прокуратурата по руски модел и нейната подчиненост на  Москва е друга тежка зависимост. Превръщането ѝ в защитник на интересите на Русия и пазител на нейните хора в България от наказателно преследване,  доунищожи съдебната система. Това е обяснението защо няма нито един висш български политик, бил на висок държавен пост, да е осъден за корупция, за кражби, за измама. И това е обяснението защо се повдигат обвинения към хора, които защитават българските национални интереси и България от руското влияние и зависимости. Прокуратурата в България е на практика неконтролируема и неотговаряща пред никого. Цената за тази роля на прокуратурата я плащаме всички ние, защото грабежа продължава, а недоверието към цялата ни правосъдна система и държава расте. Погромът, който бе извършен върху съзнанието на българите и превъзпитаването им в чужди идеологии чрез способите на т.нар. хибридна война, е друго непростимо престъпление. След наложената със сила комунистическа идеология по време на съветската окупация след 1944 година, през последните години чрез мощна пропаганда се налага новата руска идеология. Тя е чужда, както на българския традиционен светоглед, така и на европейския хуманизъм и култура.   „Руският свят“ с православните „ценности“ на Дугин и ген. Решетников, обожествяването на Путин, манипулативно-пропагандното внушение за необходимостта от „вечна признателност“ към Русия, за нуждата „като слънцето и въздуха“ на дружбата с нея, са само прикритие за грабежа на руската върхушка и скриване на истината за имперското отношение на Русия към България повече от 150 години.  Всичко това доведе до Качества като трудолюбие, честност, почтеност, стремеж към образование и духовно развитие, предприемчивост и успех, основани на знания и усилия, бяха тотално подменени. Днес се приема като нещо нормално стремежа за влизане в подходящите партии и чрез тях – във властта, с единствена цел – забогатяване.  Партийното предателство и слугинажа се приемат като присъща и необходима част от политиката. Стигна се до там, че мнозинството българи безропотно и безгласно признават правото на по-силния да смачка слабия, както и правото за надмощие на имащия власт над силата на Правото. Вече нито законът, нито държавата се приемат от “широките народни маси” като защитаващи обществения интерес. Огромна част от българите не разбират какъв е смисъла на понятията: държава, право, справедливост, политика, солидарност, морал. Защото почти никой от властимащите не им дава достойни и  положителни примери за подражание. Ето така Москва води последователно своята успешна, за съжаление, политика на разделение на българските граждани и деградиране на обществото. За Москва България  отдавна не е “чужбина” и  Кремъл вече ежедневно ни напомня КОЙ командва тук. Затова през последните месеци и години представители на Руската федерация демонстрират все по-ярко и масирано своето присъствие на различни форуми и тържества в България, а чрез подчинените ѝ медии в публичното пространство се налагат позициите на проруските български политици, експерти-аналитици и журналисти – познатите ни до болка национални предатели от Държавна сигурност и комунистическото котило. Днес България е част от свободния свят, но не съвсем. Защото българите все още не разбират какво представлява  реалната демокрация, какви са правата на човека и как се защитават те, както и какво се разбира под израза „ върховенство на закона“. А това са основополагащите принципи на демократичните държави. Българите днес не знаят и какво е свободен от държавна намеса пазар и конкуриращ се, но спазващ правилата бизнес. Защото виждат друго – корупция, кражби чрез обществени поръчки, измами с еврофондове, картелни споразумения, изкуствено създавани и подкрепяни от държавата частни монополи. Днес виждаме резултата от това неразбиране и подмяна. Една отвратителна  надпревара между все по-невежи, политически неграмотни и управленски неподготвени хора да се стремят неистово към властта. Те са готови на всичко, за да бъдат сложени от силните на деня на подходящ пост – общински съветник, кмет, депутат, министър, премиер, президент. Това е мечтата на хиляди българи, а не работата в обществена полза. Тази уродливост е в основата на гигантската корупция в България, чиито размери и обхват са ужасяващи. Доходоносната власт и защитата на интересите на КОЙ гарантира недосегаемост. Този модел е неразбираем за нормалния европейски гражданин, защото няма такъв тип държава в утвърдените западни демокрации. Но това е моделът, по който е устроена и подредена съвременна Русия. В България е същото.  Как тогава демократично мислещите и запазили почтеността си граждани биха могли да възстановят демокрацията, правовата държава и конкурентния пазар? Първо необходимо, но и задължително условие, е последователната и неспирна борба с руското влияние върху България. Държавата ни трябва да се откъсне от политическата, икономическата, енергийната и отбранителната си зависимост от Русия. В противен случай пленена България ще остане безценна плячка за дълго време в ръцете на Москва чрез нейните послушковци – българските комунисти, милиционерите, руските националисти, представящи се за патриоти, народняците – популисти и обикновените криминални престъпници с бели якички. Апогеят на специалните отношения и т.нар. балансирана политика с Русия ще бъде по време на председателството на Съвета на Европейския съюз от България през първата половина на 2018 г. Чрез марионетките си тук, Кремъл ще се опита да задава дневния ред на Европа. Нали не се съмнявате в това? Днес всеки гражданин трябва да поеме своята отговорност и да определи личната си  позиция към зависимостите на България от Русия, към намесата ѝ във вътрешните и външните ни работи, към медийното ѝ влияние и икономическото ѝ доминиране. Това е своеобразен тест. Хората, които осъзнават опасностите и са разтревожени за състоянието, в което е изпаднала страната ни, трябва да намерят начин за промяна. Първата стъпка е обединението. Длъжни сме да го направим. В името на демократична европейска България. А онези, които упорито продължават да твърдят, че Русия не е заплаха за независимостта и европейското бъдеще на България и че Кремъл не се меси задкулисно в делата ни, са или руски агенти, или невежи хора, или идиоти. Партия, която не заяви ясно и категорично готовността си да се бори с всички сили и средства за свободна, демократична България и която публично не се обяви срещу зависимостите на страната ни от Русия, е национално безотговорна и предателска проруска партия. Държавата ни трябва да се преоснове. С нова Конституция, с нова партийна система, с нови политически личности, прокурори и съдии, с нова полиция и т.н. Ние трябва да минем или по пътя на дълбоките институционални реформи като Грузия и Балтийските държави, или по мъчителния и кървав път на Украйна, в борба за истинска независимост от Русия. Без тежка и безмилостна битка с руската политико-криминална банда, пленила  България, нямаме никакъв шанс да станем правова европейска държава и да бъдем достоен член на НАТО и ЕС. А това е единствено правилния избор и път на България.", "date": "2017.12.13", "title": "КОЙ е Кремъл"}
{"url": "http://www.faktor.bg/bg/articles/deputatite-prieha-na-parvo-chetene-promeni-v-zakona-za-fizicheskoto-vazpitanie-i-sporta", "text": "Спортните клубове ще могат да се регистрират като търговски дружества и всеки клуб ще може да участва само в една федерация. Това приеха на първо четене депутатите с промените в Закона за физическото възпитание и спорта, предаде БНР.  Промените дават възможност за безвъзмездно отдаване под наем на спортни обекти, съоръжения и имоти за строеж на спортни обекти, които са държавна или общинска собственост за срок до 30 години.  Този срок ще важи само в полза на спортен клуб, спортна федерация или обединен спортен клуб, регистриран като юридическо лице с нестопанска цел за обществено полезна дейност.  Спортните клубове ще могат да членуват само в една спортна федерация. Те ще бъдат задължени да имат наети треньори, за да бъдат вписани в регистъра на спортните федерации.  От Министерството на спорта очакват тези две условия да доведат до ограничаване на съществуването на т. нар. клубове - \"фантоми\".  Предвидена е възможност за създаване на студентски спортни клубове, които да се финансират както от висшето учебно заведение, така и от образователното министерство.  Законопроектът получи най-остри критики от страна на левицата. Според Весела Лечева промените ще доведат до свръхцентрализация. Цветан Цветанов от ГЕРБ изтъкна нуждата от новия закон: \"Да дадем възможност на децата да правят масов спорт\".", "date": "2017.12.13", "title": "НС прие на първо четене промени в Закона за физическото възпитание и спорта"}
{"url": "http://www.faktor.bg/bg/articles/novini/balgariya/sv-levski-sv-grisho-krim-i-erusalim", "text": "Мислехме, че с модернизацията сакралното ще мине в един по-художествен регистър. Чудодейни икони циркулират във Фейсбук, руският отец Данаил предлага окадяване на многоетажни офисни сгради с дрон, който носи кадилница, а GPS-ите показват къде точно е Мека, та да се молиш на правилния градус. Но оставете частния живот, сакралното днес все по-тържествено се завръща и в политиката. Първия пример взимам от Русия, където тази година режисьорът Алексей Учител създаде филма „Матилда“, посветен на младежката любов между бъдещият цар Николай ІІ и прочута полска балерина. Снимано красиво, носталгично, по холивудски, но не щеш ли - скандал. Защо ли? Защото последният император, първо абдикирал доброволно, после разстрелян от болшевиките, беше канонизиран от руската православна църква и за някои вярващи тази пикантна история поругава светлата памет на мъченика. Хвърляха коктейли Молотов по режисьора, после кола с газови бутилки, се вряза в едно от кината, където трябваше да бъде прожектиран филмът, и го подпали - какво ли не. Режисьорът Павел Лугин изрече на глас налагащото се сравнение и обяви екстремистите за „православни талибани“. Ставащото не е ново. През 2003 православни активисти изпотрошиха изложбата на съвременно изкуство „Внимание религия!“ в центъра „Сахаров\", защото обиждала чувствата им - тъй както бяха обидени мюсюлманите от карикатурите на Пророка в „Шарли ебдо“. Осъдиха не вандалите, а организаторите на изложбата, една от тях се самоуби. Групата „Пуси райът“, решила да изиграе полит-естетическа акция в храма „Свети Спасител“ през 2012, нашумя дори повече. А Путин, като обект на акцията и очевиден приемник на руското самодържавие, беше непреклонен - и пънкарките отидоха на каторга. При „Матилда“ работата се разви малко по-иначе. Както писаха анализатори, ултра-десните православни активисти позволиха на властта да се престори на умерен център между тях и либералите, които те яростно нападат. Но докога ще владее Путин този тънък баланс - никой не знае. Радикализация трудно се контролира. Сакрализирането на светия император от онези, които почнаха да наричат „царебожники\", няма да е краят. Има такива, които настояват за канонизация на демоничния Распутин, на масовия убиец Иван Грозни, а това ми напомня българските мобилизации за канонизиране на Ванга или свети-хан Тервел. Не се меся, православието си е частна работа и право на вярващите. Въпросът е, че дори в такава велика европейска страна като Русия сакралното настъпва, чертае разделителни линии, налага табута, поражда насилие. Ще дам и примери от съвсем личен опит. Преди време си позволих да изразя мнението, че абитуриентите в народни носии са – меко казано – нещо спорно, защото училището трябва да гледа напред, а не назад в миналото. Дето се казва, по-добре в скафандър на космонавт, отколкото в дрехите на орач от преди два века. Много неща съм написал през живота си, но повече псувни не бях отнасял. Приятели се принудили да обясняват на разярените читатели, че всъщност нямам нищо против носиите и дори с удоволствие ходя на фолклорни фестивали. Просто бях прекрачил една червена сакрална линия, изникнала неусетно в публичното ни пространство. Какво ще е следващото? Светите кукери? Другият случай беше с един наивен въпрос в Туитър: Дали Григор Димитров се състезава в лично качество или представя България? Искаше ми се да разбера в кой от двата жанра на гордеене от неговите победи са се оказали българите: Дали го мислят като „национален отбор\", или като един наш сънародник там, в странство? Майко мила, какво ругаене: „Как смееш да не се гордееш?!\" „Гордея се бе, как да не се гордея.\" „Тогава защо питаш?!\" „Не знам, опитвам да разбера.\" „Ама ти си като Волгин!\" „Че аз дори не го следя този Волгин…\" И така няколко дни. Почувствах се както при едно от редките си посещения на футболен мач, когато от глупост бях цъфнал в сектора на „Левски\"… с червено яке. „Извинявайте, ама такова, нали, палтото ми е на химическо…\" В България още не са преминали към действие: още не хвърлят по нас коктейли Молотов - най-много да понатупат някой мургав брат задето качил поругаваща снимка във фейса. Но температурата на обидите е вече близка до кипенето. Нещо повече, сакралното май разширява периметъра си. За Левски вече отдавна не бива да се разсъждава като за човешко същество, но можеше ли да се предполага, че табуто ще обхване спортиста Гришо (да е жив и здрав, да ни радва с нови победи!). Както е тръгнало, скоро ще трябва да заставаме мирно край трафопоста, боядисан от незнаен патриот в цветовете на националното знаме. Третият пример е съвсем пресен: Ерусалим. Свещен и за едните, и за другите, готови да съсипят живота на поколения, за да не направят компромис. Свещен, впрочем, и за християните, които през 11 в. папа Урбан ІІ призовава на кръстоносен поход, като загиналите щели да отиват направо в рая. Поход, който стига до нечувани зверства, именно защото го мотивират не обичайните земни политически цели, а свръх-ценността на сакралното. Все заради това проклето сакрално израелците опорочиха прекрасната си демокрация, като превърнаха два милиона от гражданите си в под-човеци, каквито те самите са били през 16-и век. Заради него и палестинците дегенерираха до терористи, които нападат минувачи с ножове. Да добавя и християните-фундаменталисти от твърдото ядро на Тръмп, които разглеждат Израел като свое предмостие в светите места – защото тъкмо към тях основно беше насочен недомисленият акт на президента. Този тежък проблем може да се реши по различни начини. Западен и източен Ерусалим – столици на двете държава. Или пък, още по-добре – специален духовен статут на града, под управлението на Израел, но без политически функции. Или някаква размяна срещу земи, връщане на бежанци. Това, което обсъждам тук, е атавистичната роля, която сакралното играе в съвременната политика. То обозначава непреодолими граници и легитимира бруталната сила. Свещената война е тотална, именно защото дейците в нея се чувстват предварително оправдани и дори наградени - примерно, с по 72 девици в предполагаемия рай. Вижте отново Русия – няма ли тя абсолютно същите аргументи да анексира Крим? Там са писали големите писатели, там са почивали великите генерали, пък и в последна сметка там се вее руският флаг и толкова – това ще ви кажат кримнашистите (от „Крым – наш“). Дето се казва, и американският президент за малко щеше да признае анексията, както направи с Ерусалим, само дето сега нещо малко го разследват. Разбира се, че има сакрални неща и те трябва да се охраняват. Но когато в 21 век ги смесим с политиката, резултатът е идеология на насилието.", "date": "2017.12.13", "title": "Св. Левски, Св. Гришо, Крим и Ерусалим"}
{"url": "http://www.faktor.bg/bg/articles/novini/svyat/nay-golemiyat-problem-na-makedoniya-se-naricha-makedoniya", "text": "\"Временното споразумение“ трябваше да функционира като временно решение на проблема, като прекрати гръцката блокада към нейния съсед и отвори дипломатическите отношения между двете страни, в очакване на трайно решение. Двадесет и две години по-късно все още няма окончателно разбирателство за името – и неуспехът да се затвори тази страница в голяма степен тежи на все по-нестабилните Балкани. Благодарение на редките политически стъпки и в Атина, и в Скопие сега се откри кратковременна възможност за решаване на спора за името. Но за това отново ще бъде необходимо смелото ръководство от страна на САЩ. Политиците обикновено се подсмиват на спора за името като на „смешна“ балканска разправия. Всъщност става дума за сериозен проблем. Само поради своите възражения, че Македония е откраднала гръцкото наследство – наследството на Александър Велики – Атина продължава да блокира членството на Македония в НАТО и нейното напредване към ЕС. Поради този вакуум страната и регионът са в неизвестност. Без ясен път към Брюксел, демократичното развитие на Македония се блокира, а съществува и безпокойство, че държавата може да се раздели. Същият синдром съществува и в разделената Босна и Херцеговина, и в Косово, които се сблъскват със структурни пречки за присъединяване към НАТО или ЕС. Безотговорните националисти в тези страни рязко призовават за териториално разделение, стъпка, която ще ги върне към конфликтите през 90-те години. Укрепвайки тези тенденции, Русия и Турция започнаха активно да подкопават западната стратегия в региона. Макар че някога беше смятан за неизбежен процес, включването на Босна и Херцеговина, Косово, Сърбия и Македония в евроатлантическите институции сега е отворен въпрос. С други думи \"много“ е отговорът на вечното питане на Шекспир \"какво има в името?“. Без решение на спора за името, Македония ще продължи да страда в забрава - още един открит териториален въпрос, който притиска регионалната стабилност. От друга страна, разрешаването на спора ще позволи на Македония незабавно да се присъедини към НАТО и да ускори кандидатурата си за членство в ЕС. При повторно потвърдена идентичност и граници, ще се прекратят приказките на албанското малцинство за отцепване, което ще сложи край и на призивите отвъд границата за подялба на Косово и обединение с Албания. Цялата регионална стратегия за интеграция със Запада ще възстанови своята надеждност, включително и в Босна. А Москва, която трябваше да \"преглътне\" неотдавнашното присъединяване на Черна гора към НАТО, ще трябва да скърби за \"загубата\" и на друга православна славянска държава. Въпреки че спорът за името е сравнително приемлив, успехът по никакъв начин не е сигурен. Предложението на президента Джордж У. Буш да се заеме с този въпрос на срещата на върха на НАТО през 2008 г. се провали поради гръцката непримиримост. За щастие перспективите пред администрацията на Доналд Тръмп са много по-добри. За първи път от десетилетия гръцкото правителство даде приоритет на добрите отношения с Вашингтон. Изправен пред големи предизвикателства с Германия и МВФ във връзка с дълга, и с Турция около Егейско море, премиерът Алексис Ципрас отчаяно иска Вашингтон на своя страна. За разлика от предшествениците си, гръцкият премиер е решен да решава открити въпроси със своите непосредствени балкански съседи. Ципрас се срещна с президента Тръмп през октомври, а на другия ден проведе интензивна работна среща с вицепрезидента Майк Пенс, държавния секретар Рекс Тилърсън и други държавни служители. Важно е, че Пенс повдигна въпроса за името, затова беше обсъдено как да се постигне решение. Що се отнася до Македония, благодарение на намесата на САЩ, реформаторът Зоран Заев през пролетта започна мандата си на премиер на Македония, за който е избран, като по този начин прекрати двегодишната политическа криза. Обръщането към проблема с името е негов основен приоритет. Диаметрално противоположно на своя предшественик Никола Груевски, който многократно е провокирал Гърция, Заев заложи на положителния тон с южния си съсед. Ключово е, че нито той, нито Ципрас не са изправени пред избори до 2019 г., което отваря златна възможност най-накрая да преговаря за постоянно решение на името. Формално процесът на преговори е в ръцете на дългогодишния преговарящ на ООН Матю Нимиц. В действителност Вашингтон е ключовият играч. Само Вашингтон може да съсредоточи вниманието – не само в Атина и Скопие, но и в Брюксел, Берлин и Париж. Всъщност, за да се реши най-накрая спорът за името, сътрудничеството между ЕС и САЩ ще бъде от решаващо значение. Докато откритият натиск на САЩ върху Скопие може да помогне на Заев да потисне вътрешните противници за договаряне, откритата роля на САЩ в Атина ще помогне да се принуди Ципрас да отхвърли този въпрос. Дипломатите ще подобрят шансовете си за разрешаване на спора, ако разберат дълбокия му произход. Титова Югославия активно участва в Гражданската война в Гърция от 1946 до 1949 г. Поради загубата на комунистите там, подкрепени от Тито десетки хиляди етнически македонци (\"славяни\", както ги наричат гърците) избягаха, а голям брой останаха зад затворената граница в Гърция. Страхувайки се от етнонационалистическото възраждане на северната граница, Гърция все още отказва да признае дори съществуването на македонско малцинство в Гърция (подобна тревога е и причината за това, че Гърция продължава да настоява да нарича своите турци \"мюсюлмани\"). Когато Югославия се разпадна в началото на 1990-те години, Република Македония се появи като независима държава. Някои безотговорни фигури в Скопие и Атина започнаха с иредентистки твърдения и раздути страхове, създаващи сегашната безизходица. Наследството е емоционален въпрос, който затруднява отношенията между двете страни, които са естествени съюзници и търговски партньори, а не врагове. Въпреки това, както показват неотдавнашните сблъсъци около опита на Каталуния за независимост, проблемите с идентичността могат да попречат на логиката и да принудят дори миролюбиви съседи тръгнат към конфликт навсякъде в Европа. Проблемът не е толкова в намирането магическа формула, колкото до събирането на политическа воля накрая да приеме една от няколкото постижими възможности. С позитивно позиционирани политически сили е време Вашингтон да работи със своите съюзници и с преговарящия на ООН, за да накара страните да стигнат до решение. Крайният срок е от съществено значение. САЩ трябва да доведат до знанието на всички страни, че целта е Гърция да пожелае \"добре дошъл“ на своя съсед, а Македония - с взаимно договорено име - да влезе в НАТО до срещата на върха през 2018 година.", "date": "2017.12.13", "title": "Едуард Джоузеф: Най-големият проблем на Македония се нарича Македония"}
{"url": "http://www.faktor.bg/bg/articles/rumen-radev-i-erna-solberg-obsadiha-prioritetite-na-balgarskoto-predsedatelstvo-na-saveta-na-es", "text": "Между България и Норвегия има голям нереализиран потенциал за повишаване на двустранното търговско-икономическо сътрудничество. Нашата страна черпи от опита и добрите практики на Осло в областта на защитата на труда и социалната политика. Това заяви президентът Румен Радев, който днес на „Дондуков“ 2 се срещна с министър-председателя на Кралство Норвегия Ерна Солберг, съобщиха от прессекретариата на президента.  Румен Радев и Ерна Солберг обсъдиха българските приоритети по време на Председателството на Съвета на Европейския съюз и постигнаха съгласие в рамките на преговорите на Съвета през първата година на 2018 г., да се отчитат вижданията на всички държави членки на Европейското икономическо пространство в процеса на подготвяне на решенията на Съвета.  Премиерът на Норвегия подкрепи позицията на България за извеждането на европейската интеграция на Западните Балкани като ключов приоритет на Председателството.  „Кралство Норвегия има дългогодишна традиция на взаимоотношения с европейските държави, които не са членки на ЕС. Въпреки че сме отдалечени от региона, подкрепяме приоритета на България за интеграция на Западните Балкани, защото това ще има позитивен ефект за сигурността за всички нас“, заяви Ерна Солберг.  Българският президент и премиерът на Норвегия обсъдиха актуални въпроси от европейския дневен ред, начините за увеличаване на енергийната ефективност и енергийната диверсификация в Европа, както и необходимостта от единна политика по отношение на миграцията.  Румен Радев благодари за подкрепата на Кралство Норвегия за българската кандидатура за членство в Организацията за икономическо сътрудничество и развитие и потвърди готовността на страната ни да бъде пълноценен и надежден член на ОИСР.", "date": "2017.12.13", "title": "Радев и Солберг обсъдиха приоритетите на българското европредседателство"}
{"url": "http://www.faktor.bg/bg/articles/novini/balgariya/albanskata-komisiya-po-dosieta-izbra-da-cherpi-opit-ot-balgariya-v-otvaryaneto-na-arhivite-na-ds", "text": "Сформираната преди една година в Албания Комисия по досиетата избра България като страната от бившия Източен блок, от която да почерпи конкретен практически опит в отварянето на архивите на тоталитарните комунистически служби, пише desebg.com. Внушителна делегация на албанската Комисия гостува на българската COMDOS във вторник (12 декември 2017 г.), като посети офиса на българските си колеги на ул. „Врабча” 1 в столицата, а също така се запозна на място с дейността на Централизирания архив за документите на ДС и разузнавателните служби на БНА, изграден в гр. Банкя. Контактът между двете комисии става още през лятото, когато по покана на албанската страна в Тирана гостува делегация на Комисията по досиетата, съставена от секретаря на Комисията Мариана Даракчиева и Борис Михайлов, член на Комисията. Представената от тях презентация на дейността на българската COMDOS толкова впечатлява албанските домакини, че те са помолили за приемане на тяхната делегация в България, за да се възползват от натрупания опит. За осъществяване на контактите от българска страна активно е съдействал доскорошният български посланик в Тирана Димитър Арнаудов. В София най-напред албанските гости бяха приети в офиса на Комисията по досиетата, където зам.-председателят на независимия държавен орган Айруш Каджи ги запозна с българското законодателство в тази област и правомощията и задачите на Комисията. Той разказа и за системата на репресии, изградена от комунистическия режим в периода 1944-1989 г. „Когато говорим за отварянето на архивите на тоталитарни служби е валиден принципът: По-добре късно, отколкото никога”, заяви той и подчерта, че водещото в българската комисия е спазването на закона и изваждането на истината от архивите. Членовете на албанската делегация добиха представа за основните цели на българския закон за досиетата (2006), както и научиха, че преди него са правени три неуспешни опити за отварянето на досиетата – 1990-1991, 1997 и 2001 г. Беше им разяснено, че българската Комисия е задължена по закон да проверява, установява и да обявява принадлежността към тоталитарните служби само на лица, заемащи публична или обществена длъжност, както и ръководни постове в различните органи на законодателната, изпълнителната, съдебната, общинската власти, а също така и в медиите, банките, образователната и здравната системи и в други икономически и обществени сектори. Освен това Комисията отговаря за съхранението и опазването на архивите на ДС и разузнавателните служби на БНА, както и осигурява достъп до тях, съгласно закона. Не на последно място Комисията развива и изследователска дейност, като в своята 10-годишна работа е издала над 40 фототипни сборници с архивни документи по различни теми. В присъствието на Айруш Хаджи, Марияна Даракчиева и Борис Михайлов албанските гости бяха запознати на място с функционирането на приемната на Комисията, както и с обществената читалня. Те се интересуваха от това кои са ползвателите на читалнята и как българските медии отразяват дейността на Комисията, имат ли право да публикуват документи и какви ограничения в тази насока съществуват в българския закон. Особен интерес в албанската делегация предизвика Централизирания архив, изграден от българската Комисия в гр. Банкя, който те посетиха. Там към тях се присъединиха албанският посланик в София Н.Пр. Киряко Курета заедно с доскорошния си български колега в Тирана Димитър Арнаудов. Двамата дипломати и албанската делегация останаха впечатлени как от две полуразрушени бивши казарми Комисията е успяла да изгради едно от най-модерните архивохранилища в Източна Европа и на Балканите. Албанските гости засипаха с въпроси българските домакини за функционирането на Централизирания архив, времето и средствата, изразходвани за построяването и оборудването му, и за съдържанието на архивите на тоталитарните комунистически служби. Беше им обяснено, че мястото е получено с правителствено решение през лятото на 2009 г. и в резултат на усилени ремонтни дейности с със средства от държавния бюджет архивът е изграден и открит през февруари 2011 г. Той се охранява от българската жандармерия. В него се съхраняват около 14 000 линейни метра архивни документи от периода на комунистическия режим. Във всяка една архивна секция се поддържа благоприятна за съхранението на документите температура и влажност, а в целия архив е изградена модерна противопожарна система, действаща чрез газ, а не вода, безвреден за документите и хората. Гостите бяха запознати и с функционирането на картотеката на Държавна сигурност и регистрите, както и системата за извършване на задължителни проверки за принадлежност по закона. Албанските гости споделиха, че те тъкмо са получили сграден фонд и им предстои събирането на архивите на албанските комунистически служби в общ архив. От българска страна те бяха поощрени да изискват без колебание и без компромиси всички архиви от държавните институции, които им се полагат по закон. Албанският посланик Н.Пр. Киряко Курета изрази благодарност за посрещането и отделеното време и внимание, както и надеждата двете Комисии да продължат сътрудничеството. В началото на идната година българската Комисия по досиетата поема за втори път (първият път е през 2012 г., б.а.) председателството на Европейската мрежа на институциите, натоварени с разкриването на архивите на комунистическите тоталитарни служби. На есенната сесия на Европейската мрежа, провела се неотдавна в Букурещ, албанската Комисия по досиетата е приета за наблюдател. Гостите от Тирана изразиха надеждата, че по време на българското председателство на COMDOS те ще бъдат приети за пълноправен член на мрежата.", "date": "2017.12.13", "title": "Албанската комисия по досиета избра да черпи опит от България в отварянето на архивите на ДС"}
{"url": "http://www.faktor.bg/bg/articles/pravitelstvoto-predlozhi-da-se-nakazva-za-koruptsiya-i-v-chastniya-sektor", "text": "Правителството одобри проект на промени в Наказателния кодекс, като целта е да се разшири кръгът на хората, които могат да бъдат преследвани за корупционни престъпления. Измененията предвиждат да се разшири обхвата на понятието “длъжностно лице“, с което ще разшири и кръга от лица, които могат да бъдат преследвани за подобен тип престъпления, пише offnews.bg. В него ще попадат също лица, които заемат служба в общинските администрации, хората, изпълняващи ръководна работа или работа при обединение от търговци, или друга публична функция. Така според управляващите ще се прилагат справедливо наказания върху лица и от публичния, и от частния сектор. За длъжностните лица, които нарушават или не изпълняват задълженията си, или превишат правата си и от това произлизат значителни вредни последици за физически, юридически лица или обединения, се предлага нов състав на престъплението по чл. 221 от НК – наказание до 4 години затвор и лишаване от права. За първи път се инкриминира търговията с влияние при осъществяване на търговска дейност. Законопроектът предвижда до 5 години лишаване от свобода и глоба за търговци, ръководители и служители в юридически лица и еднолични търговци, които искат или приемат подкуп, за да упражнят влияние при вземане на решение от друго лице. Предлага се още да се освободят от наказателна отговорност предложилите, обещалите или дали подкуп или облага, ако са извършили деянието, за да защитят законно право или интерес, и ако незабавно и доброволно са съобщили за това на съответните органи. За искане, даване, получаване и посредничество при т. нар. „стопански подкуп“ по чл. 225б от НК отпада изискването облагата да е само имотна. Размерът на наказанието за стопански подкуп се увеличава на до 5 години и глоба от 500 лв. до 2000 лв. В сега действащия кодекс, то е до 2 години и глоба в размер 100-300 лв.", "date": "2017.12.13", "title": "Кабинетът с идея да се наказва корупцията и в частния сектор"}
{"url": "http://www.faktor.bg/bg/articles/obshtestvo/zakon-i-red/gdbop-razbi-organizirana-prestapna-grupa-za-trafik-na-hora", "text": "Под ръководството на Специализираната прокуратура се провежда разследване срещу организирана престъпна група, създадена с користна цел и с цел да извършва трафик на хора, съобщиха от пресцентъра на държавното обвинение. На 12 декември 2017 г. на територията на Свиленград са извършени множество процесуално следствени действия.  При претърсвания в жилища са открити и иззети множество мобилни телефони. Разпитани са свидетели. Използвани са специални разузнавателни средства. Повдигнати са обвинения на четири лица, като единият от тях Б. М. е ръководител на групата, а останалите – Г.А., К.Г. и С. Г. са участници.  Групата е действала от началото на 2017 г. на територията на Свиленград. В хода на разследването е установено, че на 27.07.2017 г. ръководителят и участниците в организираната престъпна група, в съучастие с още едно лице – Н. П, са организирали и осъществили превеждане на чужди граждани през границата на страната ни с Р Турция, без разрешение на надлежните органи на властта и не през установените за това места.Това се е случило в землището на с. Труд, когато са били преведени пред българо-турската граница 44 иракски граждани, четиринадесет от които ненавършили 16 годишна възраст.  За това престъпление е било образувано досъдебно производство от Районна прокуратура – Пловдив, което е присъединено към разследването на Специализираната прокуратура. На ръководителя на групата и на един от участниците / К.Г./ Специализираната прокуратура е наложила мярка за процесуална принуда – задържане до 72 часа и предстои внасяне на искане за вземане на най-тежката мярка за неотклонение „Задържани под стража“. На С. Г. е наложена мярка за неотклонение парична гаранция в размер на 5 000 лв., Г.А. е задържан под стража от Районен съд - Пловдив, още докато разследването е ръководенето от РП - Пловдив. Съучастникът Н. П. е с мярка за неотклонение гаранция от 2 000 лв., също наложена от РС - Пловдив.  Разследването продължава.", "date": "2017.12.13", "title": "ГДБОП разби организирана престъпна група за трафик на хора"}
{"url": "http://www.faktor.bg/bg/articles/sez-grour-polychi-ofitsialno-odobpenie-za-ppodazhbata-na-papviya-ci-a-tiv-v-balgapiya", "text": "Чeшĸoтo eнepгийнo дpyжecтвo СЕZ Grоuр пoлyчи oфициaлнo oдoбpeниe пo cдeлĸaтa зa пpoдaжбaтa нa пъpвия cи aĸтив в Бългapия - TEЦ Bapнa. Koмиcиятa зa зaщитa нa ĸoнĸypeнциятa (KЗK) paзpeши нa бългapcĸoтo дpyжecтвo \"Cигдa\" OOД дa пpидoбиe eлeĸтpoцeнтpaлaтa, ĸaтo cпopaзyмeниeтo зa нeя бeшe oбявeнo в ĸpaя нa oĸтoмвpи, съобщи money.bg.  Toгaвa нe бeшe пocoчeнa ĸoнĸpeтнaтa цeнa зa cдeлĸaтa. Moжe oбaчe дa ce пpиeмe, чe тя e oĸoлo 50 милиoнa eвpo, тъй ĸaтo тaзи cyмa бeшe пocoчeнa пpeди вpeмe oт чeшĸи мeдии. Cпopeд пyблиĸaции в тяx нaмepeниятa нa eнepгийнaтa гpyпa ca били дa пoлyчи тoлĸoвa cpeщy aĸтивa. Πpeз янyapи oт pъĸoвoдcтвoтo нa СЕZ Grоuр oбявиxa, чe \"тecтвaт пaзapa\" зa eвeнтyaлнa cдeлĸa зa aĸтивитe cи y нac. Hяĸoлĸo мeceцa пo-ĸъcнo Πaвeл Чиpaни, ĸoйтo e члeн нa бopдa нa диpeĸтopитe в чeшĸoтo дpyжecтвo, paзĸpи пpeд Rеutеrѕ, чe бългapcĸитe инвecтитopи c интepec ĸъм бизнeca ca чeтиpимa. Cлeд пpoдaжбaтa нa TEЦ Bapнa ĸoмпaниятa ocтaвa c eлeĸтpopaзпpeдeлитeлнoтo cи дpyжecтвo \"ЧEЗ Бългapия\", ĸaĸтo и c двe цeнтpaли зa възoбнoвяeмa eнepгия.", "date": "2017.12.13", "title": "СЕZ Grоuр пoлyчи oфициaлнo oдoбpeниe зa пpoдaжбaтa нa пъpвия cи aĸтив в Бългapия"}
{"url": "http://www.faktor.bg/bg/articles/muzikanti-ot-saraevo-podobriha-rekord-na-gines", "text": "В столицата на Босна и Херцеговина Сараево беше поставен нов рекорд на Гинес - 18 деца и двамата им учители по пиано свириха едновременно и синхронно на музикалния инструмент. Така те подобриха предния рекорд, който беше от 18 души. В Националната библиотека в Сараево децата изсвириха част от композицията \"Галопиращ марш\" на френския композитор Албер Лавиняк, пише \"Дневник\". Те са се подготвяли няколко месеца, преди официално да кандидатстват за рекорда. Учителите по пиано, които взеха участие в събитието, обясниха, че най-голямото предизвикателство било да разпределят около клавишния инструмент всички деца. Някои били прави, други седнали, а част от тях дори легнали отгоре на пианото.", "date": "2017.12.13", "title": "Музиканти от Сараево подобриха рекорд на Гинес (видео)"}
{"url": "http://www.faktor.bg/bg/articles/vole-na-grisho-e-nay-dobroto-za-godinata-toy-e-i-nay-tarsenata-u-nas-lichnost-v-gugal", "text": "Григор Димитров направи най-успешния сезон в кариерата си, който приключи по страхотен начин – титла от Nitto ATP Finals и класиране на трето място в световната ранглиста. Първата ни ракета спечели и вота на привържениците за „Златен хотшот“ на 2017 г. след 6 дни гласуване, като волето му след плонж срещу Юичи Сугита в Синсинати стана най-доброто отиграване на Мастърс турнирите през кампанията, като извоюва 33% от вота. Междувременно \"Гугъл\" обявява резултатите от класация на най-често търсените термини, която представя уникална перспектива върху важните моменти и тенденциите от изминалата 2017 г. В България най-много в \"Гугъл\" се е търсила информация за Григор Димитров. Това сочат обявените днес от интернет гиганта обобщени данни от класацията на най-често търсените термини. Следват избори 2017, \"Мис България 2017\" и VIP Brother. Григор Димитров е и най-търсената личност в \"Гугъл\". След него се нареждат представилият България на \"Евровизия\" Кристиан Костов и боксьорът Кубрат Пулев. Най-значимите събитие за годината според търсенията на българите са били бяха \"Парламентарни избори\" и \"Евровизия\". При филмите лидерските места са за \"50 нюанса по-тъмно\" и \"Бързи и яростни 8\". Що се отнася до сериалите, най-голям интерес е имало към \"Сега и завинаги\" и \"Дамата с воала\". Видеото", "date": "2017.12.13", "title": "Воле на Гришо е най-доброто за годината,  той е  най-търсената у нас личност в \"Гугъл\" /ВИДЕО/"}
{"url": "http://www.faktor.bg/bg/articles/kultura/rok-faktor/silvi-vartan-s-proshtalno-turne-v-balgariya", "text": "Една от грандамите на френската музика, най-успешната световна звезда от български произход – Силви Вартан, се завръща в страната ни с последното за музикалната ѝ кариера турне.  Тя ще изнесе у нас два специални концерта догодина – на 19 април в Двореца на културата и спорта във Варна и на 21 април в зала 1 на НДК, с които певицата ще се сбогува с българската публика, информира Нова ТВ. Прощалните концерти ще включват най-популярните и обичани песни от всички албуми на изпълнителката досега. Силви Вартан израства в България, но следвоенната обстановка и лишенията принуждават семейството ѝ да замине за Франция, когато тя е едва на 7 години. На 17 вече записва първата си песен в Париж, като в рамките само на две години става една от първите рок певици и се превръща в абсолютен идол. Любовта ѝ с легендарния Джони Холидей е паметна и макар че бракът им приключва след 15 години, двамата задълго ще останат „златната двойка“ на Франция. Концертът им през 70-те, когато събират за първи път над 200 000 души публика, е своеобразно историческо музикално събитие, а издадените над 1300 песни и продадените над 40 милиона албума са безспорно доказателство за любовта и признанието на феновете. Стремителният успех на Силви Вартан я събира на една сцена с Жилбер Беко и Бийтълс, а самият Шарл Азнавур пише за нея песента „La plus belle pour aller danser“. Родната страна остава в сърцето на Силви завинаги и така от българската, унгарската, арменската и италианската жилка, тя твърди, че най-силно усеща влиянието на Балканите в своята емоционалност. Незабравимо за нея и за феновете ѝ ще остане първото ѝ завръщане у нас през 1990 г., когато изпява „Я кажи ми, облаче ле бяло“ – тази песен научава от баща си и не забравя никога. Още след първото си идване у нас, основава заедно с брат си асоциацията „Силви Вартан за България“, която помага на деца в неравностойно положение и работи по съвместна инициатива с БЧК. Така желаната и очаквана дъщеря тя открива също в България, като осиновява малката Дарина в края на 90-те. Билетите за концертите са на цени от 50, 70 и 90 лв. и ще бъдат пуснати в продажба на 14 декември, четвъртък. До края на тази година важи и специална отстъпка от 10% на всички категории билети.", "date": "2017.12.13", "title": "Силви Вартан с прощално турне в България"}
{"url": "http://www.faktor.bg/bg/articles/ikonomika/biznes/ekspert-nov-mandat-na-putin-shte-dovede-do-padane-na-rublata", "text": "Пpeизбиpaнeтo нa Bлaдимиp Πyтин зa нoв 6-гoдишeн мaндaт щe cлoжи ĸpaй нa пeчaлбитe нa pycĸaтa pyблa и мoжe дa дoвeдe дo пaдaнeтo й.  Toвa ĸoмeнтиpa пpeд Вlооmbеrg eдин oт нaй-дoбpитe aнaлизaтopи и пpoгнocтици нa pycĸaтa вaлyтa Cебacтиaн Бapб, pъĸoвoдитeл изcлeдвaния и cтpaтeгия в Сrеdіt Аgrісоlе. \"Cлeд pycĸитe пpeзидeнтcĸи избopи, пaзapът щe възпpиeмe иcтopиятa нa Pycия, ĸoятo излизa oт peцecиятa. Tъpгoвцитe щe oбъpнaт внимaниe нa тpyднocтитe, пpeд ĸoитo Πyтин щe ce изпpaви пpи мoдepнизиpaнeтo нa мoдeлa нa pacтeж\", пpoгнoзиpa Бapб, цитиран от money.bg. Baлyтaтa мoжe пъpвoнaчaлнo дa ce зacили, зaщoтo cpaвнитeлнo виcoĸaтa възвpaщaeмocт нa Pycия щe пpивлeчe инвecтитopитe, дopи aĸo цeнтpaлнaтa бaнĸa нaмaли лиxвeнитe пpoцeнти. Пo виcoĸaтa oцeнĸa нa pyблaтa щe изчeзнe пpeз втopaтa пoлoвинa нa cлeдвaщaтa гoдинa, a чyждecтpaннитe вxoдящи пoтoци щe \"пpecъxнaт\". Зaбaвянeтo нa pacтeжa пpeз пocлeднoтo тpимeceчиe e пpизнaĸ зa cтaгнaциятa, ĸoятo пpeдcтoи, a иĸoнoмиĸaтa щe cтaнe пo-бaвнa cлeд oчaĸвaнaтa пoбeдa нa Πyтин пpeз мapт, ĸoмeнтиpa Бapб, ĸoйтo e нaй-тoчният пpoгнocтиĸ нa ĸypca нa pyблaтa пpeз втopoтo и тpeтoтo тpимeceчиe нa 2017 г. Cлeд oтчитaнeтo нa втopитe нaй-дoбpи пeчaлби нa възниĸвaщитe пaзapи в пepиoдa янyapи-мapт, зaплaxaтa oт дoпълнитeлни caнĸции oт CAЩ изпpaти pyблaтa нa пocлeднo мяcтo cpeд paзвивaщитe ce дъpжaви пpeз пocлeднитe 3 мeceцa нa гoдинaтa. Cлeдвaщитe cпaдoвe нямa дa дoйдaт вeднaгa. Eĸcпepтът cмятa, чe pyблaтa щe зaвъpши гoдинaтa c oĸoлo 2% пo-cилнa oт 58 дoлapa и щe ce пoĸaчи нa 57.5 ​​пpeз втopoтo и тpeтoтo тpимeceчиe, тъй ĸaтo тъpгoвцитe cтигaт дo извoдa, чe ca пpeĸaлили cъc зaлoзитe зa пoвишaвaнeтo нa ocнoвнaтa лиxвa в CAЩ. \"Πaзapът e нaтoвapил pъcтa нa дoxoднocттa в CAЩ и в няĸaĸъв мoмeнт тpябвa дa имa извecтнo cтaбилизиpaнe, ĸoeтo мoжe дa ce cлyчи пpeди ĸpaя нa тaзи или в нaчaлoтo нa cлeдвaщaтa гoдинa. Саrrу trаdе* щe бъдe мaлĸo пo-мoщнa, тaĸa чe мoжe дa ce въpнaт пoвeчe пapи\", пpoгнoзиpa Бapб. Haй-бaвнaтa инфлaция в мoдepнaтa иcтopия нa Pycия пocтaви peaлнитe й лиxви cpeд нaй-виcoĸитe в paзвивaщитe ce cтpaни, въпpeĸи чe цeнтpaлнaтa бaнĸa вepoятнo щe нaмaли лиxвeнитe пpoцeнти зa 6-и път тaзи гoдинa в пeтъĸ", "date": "2017.12.13", "title": "Експерт: Нов мандат на Путин ще доведе до падане на рублата"}
{"url": "http://www.faktor.bg/bg/articles/kakvito-i-mehanizmi-da-se-priemat-plavnoto-prognoziruemo-poskapvane-na-tsenata-na-vodata-ostava-neizbezhno-komentira-ministar-nenkov", "text": "\"Каквито и механизми да се приемат плавното прогнозируемо поскъпване на цената на питейната вода остава неизбежно\". Това каза министърът на регионалното развитие и благоустройството Николай Нанков в дискусия за финансирането на ВиК-сектора, която е организирана от парламентарните комисии по регионално развитие и по околна среда и води. Тя се състоя в Народното събрание, предаде БТА. \"При повишението на цените ще се следи строго социалния компонент\", обеща той. Нанков отбеляза, че се коментира един термин наречен шоково поскъпване на цената на водата, като припомни, че през 2015 г. с промените в Закона за водите се зададе изискването за единна цена на водата на обособена територия. Той посочи, че това е причината за поскъпване на водата с 60 - 70 на сто в различни общини. Министърът отбеляза, че в стратегията за финансиране на ВиК-отрасъла е предложено въвеждането на водни социални помощи за най-уязвимите и най-бедните граждани. \"Те ще бъдат поети за сметка на приходите на ВиК операторите от всички останали\", каза той. Нанков посочи, че това е солидарен подход. Другият проблем, който предвиждаме, е принципът солидарност за съответствие, каза министърът. Той обяви, че ще се събират по 0,10 лв. на всеки изразходен кубичен метър вода, като при потребление от около 500 млн. кубика, на годишна база, става въпрос за ресурс от около 50 млн. лв., който ще бъде влаган за подобряване на инфраструктурата в населените места, които по обективни причини са лишени от достъп до европейско и друго финансиране. Инвестиции през настоящия програмен период, в по-голямата си част по линия на ОПОС, се базират на нов подход - бенефициенти да бъдат ВиК-дружествата, като ще се финансират част от инвестициите им, обяви министърът. Той допълни, че европейските средства не са панацея, защото не покриват и половината от необходимите нужди на сектора, но са изключително важни, за да решат най-наболелите проблеми.  \"Това са около 2,5 млрд. лв. при нужди от над 5,5 млрд. лв. само за покриване на критериите за съответствие на европейските изисквания и изискванията на потреблението в населените места\", каза Нанков. Той посочи, че европейските средства не покриват инвестиции в населени места между 2000 и 10 000 еквивалент жители.", "date": "2017.12.13", "title": "МРРБ: Каквито и механизми да се приемат плавното поскъпване на водата остава неизбежно"}
{"url": "http://www.faktor.bg/bg/articles/ikonomika/biznes/mavrudiev-bankata-za-razvitie-ne-e-banka-bolnitsa-a-instrument-za-realizatsiya-na-ikonomicheski-politiki", "text": "Натиск върху Прокопиев?! Няма смисъл да коментираме тези лица и техните защитни тези, както и тезите им в техните медии. С всички нарушители на закона сме действали по един и същи начин. Издадени са актове за милиони на това лице и на други нарушители. Какво общо има свободата на словото с престъпления във финансовата система…?! Не сме се занимавали с медии, за да ги задушаваме, но като финансов регулатор – сме си свършили работата по най-добрия начин, като сме защитавали финансовата система на държавата. Така бившият председател на Комисията за финансов надзор и настоящ шеф на Българската банка за развитие (ББР) Стоян Мавродиев отговори на обвиненията на издателя Иво Прокопиев, че Мавродиев е упражнявал натиск върху него и се е опитвал да задушава свободните медии.  В интервю за Би Ти Ви той изтъкна, че банката, която ръководи, е единствената държавна банка, но тя функционира като обикновена търговска банка и единствената разлика е, че основен акционер е правителството, а капиталът е финансиран от държавата по дългосрочни кредитни линии с други европейски банки.  Мавродиев бе категоричен, че до момента не са открити нередности в банката. Нещо повече, според публичните доклади и проверка на БНБ банката стои добре, показава е високи резултати по време на  стрес тестовете и е с най-добър кредитен рейтинг сред банките у нас. Освен това ББР е основен партньор на плана „Юнкер“, което е голяма чест за тях, посочи банкерът. Стоян Мавродиев отбеляза, че проблемите кредити са сведени много под средното за останалите банки равнище. В същото време над 16% е ръстът на печалбата, като сериозно са намалени разходи за миналата година. ББР има специфична роля – да участва във финансиране на проекти със стратегическо, национално и регионално значени. Що се отнася до обвиненията, че с промяната на устава се превръщате в банка за огромни кредити, а не да бъде за малък и среден бизнес, те са несъстоятелно. Ние спазваме европейския регламент, както правят и останалите банки. Финансираме всеки обезпечен проект, от който банката добре печели. Няма ограничения да  се финансират определени проекти, като разбира се част от стратегията е да подпомагаме стартиращи компании, фирма в малкия и среден бизнес. Ние сме инструмен за развитие на икономическата политика на българското правителство, подчерта Стоян Мавродиев. Той изтъкна още, че ББР не е банка болница и няма практика да рефинансираме фирми, които имат задължения и неизплатени кредити към други банки. Освен това за първи път в устава на банката е залегнал текст, според който лица, свързани с партии, не могат да получават кредити от ББР, посочи шефа на Българската банка за развитие.", "date": "2017.12.13", "title": "Маврудиев: Банката за развитие не е банка болница, а инструмент за реализация на икономически политики"}
{"url": "http://www.faktor.bg/bg/articles/ikonomika/biznes/martin-dimitrov-bezumie-e-da-stroish-aets-v-seizmichno-opasna-zona", "text": "Фалстарт на делото КТБ – не съм изненадан, държавата се проваля и е на път тотално да се провали по делото КТБ. Нека независими компании да проследят пътя на парите, защото иначе няма да бъдат хванати хората, които ги откраднаха. На този въпрос няма отговор – кой открадна парите, това можеше да бъде направено с международно разследване. Но държавата отказва, и затова не ни очаква нищо добро. Това коментира в ефира на БНТ Мартин Димитров от „Нова република“ Колко е събрано от КТБ, питам аз. След като не ни казват, резултатът е лош. А законпроект на ДПС за КТБ – това звучи несериозно, посочи бившият син депутат. Димитров коментира и доклада на БАН за АЕЦ „Белене“.  \"Белене\" си беше гьол и си остана гьол. Нещо, което струва между 20 и 30 млрд. лева, тоест всеки човек да даде по 7 000 лева за изграждането му. Това винаги е било неизгоден проект за България. Въпреки че БАН имат съгласие този доклад да стане публичен – той вече седмица не е видял бял свят. Но това, което досега аз видях, е следното – „Белене“ продължава да бъде невъзможен проект от финансова гледна точка, но устните нещо, които представиха от групата на БАН – имаше голямо разминаване. Аз мисля, че това е един силно нежизнеспособен проект. Затова искам да видя целия доклад, но щом не го показват – значи се притесняват. Ще ни го покажат сигурно по Коледа, когато хората вече ще бъдат празнично настроени и така ще мине тихомълком, коментира Димитров. По думите му най-неудобният въпрос за „Белене“ – има ли доклад от 1981 г, който казва, че Белене е опасен проект, защото е близо до разлома Вранча, в зона, която е сеизмологично опасна. Да строиш там централа – това е безумие. Вторият въпрос е, че той ще струва между 20 и 30 млрд. лева, което го прави  ужасно скъп, съизмерим с външния ни дълг. Освен това не ни е показан сериозен доклад, който да казва, че има недостиг на ток у нас. При този бум на технологиите – на нас няма да са ни нужни огромни мастодонти. Тенденцията е да се намалява дяла на ядрените технологии, за сметка на умните технологии. Най-малко ще трябват ядрени централи, аргументира позицията си Мартин Димитров. Що се отнася до дистанционното електронно гласуване, Димитров посочи, че това е бъдещето. Това ще даде възможност на над 1 млн. българи зад граница  да гласуват, както и да бъде гарантиран вота. А след като има електронни пари, защо да не може да гласуваме електронно, при желание и мотивация възникналите проблеми могат да бъдат отстранени, категоричен е Димитров.", "date": "2017.12.13", "title": "Мартин Димитров: Безумие е да строиш АЕЦ в сеизмично опасна зона"}
{"url": "http://www.faktor.bg/bg/articles/obshtestvo/shofyorat-ot-lim-pochina-pri-katastrofa-po-patya-smolyan-pamporovo", "text": "Шофьорът на катастрофиралия автобус в р. Лим Илия Измирлиев е намерен мъртъв след катастрофа тази сутрин на пътя Смолян – Пампорово, информират от ОД на МВР. По първоначални данни 64-годишният Измирлиев е починал по време на шофиране, след което автомобилът се е забил в мантинелата. Управляваният от него бус „Фолксваген Транспортер” не се е движил с висока скорост и няма големи щети от катастрофата. Илия Измирлиев бе водач на автобуса с деца, който падна през април 2004 г. в река Лим. Шофьорът изтърпя ефективна присъда затвор за катастрофата, при която загинаха деца.", "date": "2017.12.13", "title": "Шофьорът от Лим почина при катастрофа по пътя Смолян – Пампорово"}
{"url": "http://www.faktor.bg/bg/articles/spetssadat-ne-dade-hod-na-protsesa-ktb-zaradi-otsastvieto-na-tsvetan-vasilev-i-neredovna-protsedura-po-prizovavaneto-mu", "text": "Фалстарт на делото за КТБ. Спецсъдът не даде ход на процеса заради отсъствието на Цветан Василев и нередовна процедура по призоваването му.  Обвинителният акт по делото във всичките му копия е над 210 000 страници. Обвинения са повдигнати на 18 души. Мажоритарният собственик Цветан Василев е обвинен за 76 деяния, като освен за организирана престъпна група, той отива на съд и за длъжностно присвояване в особено големи размери. \"Не мога да се оценявам като най-високопоставения по делото „КТБ”. Прокуратурата са изобретатели във всяко отношение, включително по отношение на двигатели с вътрешно горене\". Това заяви бившият подуправител на БНБ Цветан Гунев по време на мегаделото за КТБ. Думите му дойдоха във връзка с това, че прокуратурата сравни делото с „кацане на Луната”, предаде БГНЕС. Попитан дали е чувал някога банкери да бъдат подсъдими за организирана престъпна група или да са правили такава, той отговори: „Не съм чувал, не знам”. Припомняме, че Гунев е изправен пред съда за длъжностно престъпление.  На друг въпрос, че след като няма проблем с надзора защо има фалирала банка, Гунев отговори: \"Попитайте тези, които извършиха погрома\".", "date": "2017.12.13", "title": "Спецсъдът не даде ход на процеса КТБ заради отсъствието на Цветан Василев и нередовна процедура по призоваването му"}
{"url": "http://www.faktor.bg/bg/articles/obshtestvo/zakon-i-red/vaorazhen-obra-obchenno-byuro", "text": "Въоръжен с пистолет мъж нахлу тази сутрин в чейндж бюро във Велинград и отмъкна оборота. Служителката, която била на работа, е подала сигнал с паник-бутон, съобщиха от Областната дирекция на полицията в Пазарджик, цитирани от \"Дарик\". Пристигналите на място служители разпитали касиерката, която в момента на нападението е била сама на работното си място. На мястото е извършен оглед и са предприети действия за издирване и задържане на грабителя. Все още не е ясно нито кой е нападателят, нито каква сума е успял да открадне. По случая работят криминалисти от РПУ - Велинград и Областната дирекция на МВР в Пазарджик", "date": "2017.12.13", "title": "Въоръжен обра обменно бюро"}
{"url": "http://www.faktor.bg/bg/articles/novini/svyat/atentatorat-ot-nyu-york-se-e-podigral-na-tramp-vav-feysbuk", "text": "Бангладешкият имигрант, който бе арестуван при несполучлив опит самоубийствен атентат в Ню Йорк, се е подиграл във \"Фейсбук\" на американския президент преди нападението, като е написал: \"Тръмп, ти не успя да защитиш страната си\", предаде Асошиейтед прес, цитирана от БТА.  Това съобщи вчера прокурор Джун Ким, когато обяви обвиненията срещу 27-годишния Акайед Уллах, който взриви прикрепена към тялото самоделна бомба в подземен пешеходен тунел, свързващ \"Таймс скуеър\" - най-натоварената метростанция в града - и оживената автогара \"Порт оторити\". Устройството не се взриви напълно и Уллах бе единственият сериозно ранен при нападението в понеделник сутринта. В болницата, където бе отведен с изгаряния по ръцете и торса, той е казал на следователите: \"Направих го за \"Ислямска държава\", се посочва в обвинителния акт. При претърсване на апартамента му в Бруклин е намерен паспорт с неговото име, надраскан с думите \"О, Америка, умри в яростта си\". Уллах е казал, че е избрал за нападението пиков час в делничен ден, за да може да убие възможно повече хора, съобщи Ким на пресконференция. Бомбата е била сглобена миналата седмица от метална тръба, батерия, коледна лампичка и винтове за шрапнели. Уллах бе обвинен в оказване на материална помощ на терористична организация, използване на оръжие за масово унищожение и три обвинения, свързани с експлозиви. Може да получи доживотен затвор.", "date": "2017.12.13", "title": "Атентаторът от Ню Йорк се е подиграл на Тръмп във \"Фейсбук\""}
{"url": "http://www.faktor.bg/bg/articles/novini/svyat/sasht-rezhat-byudzheta-na-oon", "text": "Съединените щати искат намаляване с 250 милиона долара на следващия двугодишен бюджет на ООН за периода 2018-2019 г., съобщиха дипломатически източници, цитирани от Франс прес.  Този бюджет за обичайните дейности, за заплати на служителите на световната организация, за оборудване и инфраструктура, който в момента се обсъжда, трябва да бъде одобрен от 193-те държави членки преди края на декември.  За следващите две години агенциите на ООН са изчислили, че се нуждаят от 5,4 милиарда долара, което е с 200 милиона по-малко от бюджета за периода 2016-2017 г.  \"САЩ споделиха с държавите членки на ООН желанието си да бъде намален бюджетът с 250 милиона долара\", казаха за АФП двама дипломати, пожелали анонимност.  Искат съкращение с около пет процента, което е почти невъзможно да се реализира, според трети дипломат. Бюджетът за функционирането на ООН е отделен от този за операциите за опазване на мира, където са заети над 100 000 сини каски в 15 мисии по света. Този бюджет, който е ежегоден, бе приет през юни и възлиза на 7,3 милиарда долара.", "date": "2017.12.13", "title": "САЩ режат бюджета на ООН"}
{"url": "http://www.faktor.bg/bg/articles/novini/svyat/reks-tilarsan-namesata-na-rusiya-v-izborite-na-sasht-beshe-hibridna-voyna", "text": "Намесата на Русия в американските избори беше проява на хибридна война от страна на Москва”, заяви държавният секретар на САЩ Рекс Тилърсън. „Русия избра да нахлуе в суверенна държава – Украйна. Русия избра да се меси чрез хибридна война в демократичния процес тук и в други страни”, добави още държавният секретар. По думите му стратегията на Съединените щати с Русия е била да се търсят области, в които може да се намерят възможности за сътрудничество, като Сирия, например. „Не сме всеки ден на една позиция, но в някои дни сме. Мисля, че и двете страни държат на единна и стабилна Сирия в края на цялата тази война”, коментира още Тилърсън.   Той коментира и ситуацията със Северна Корея. По думите на Тилърсън ако се стигне до военен вариант с КНДР, това за него би било личен провал.", "date": "2017.12.13", "title": "Рекс Тилърсън: Намесата на Русия в изборите на САЩ беше хибридна война"}
{"url": "http://www.faktor.bg/bg/articles/novini/balgariya/sled-vetoto-na-prezidenta-ns-otnovo-obsazhda-byudzheta-na-nzok", "text": "Депутатите отново обсъждат закона за бюджета на Националната здравноосигурителна каса (НЗОК) за 2018 г. Той беше върнат с указ на президента Румен Радев от 8 декември заради решението на депутатите да не се заплащат нови лекарствени терапии, с изключение на генерични. Решението беше посрещнато гневно от експерти и пациентски организации, но беше оправдано от властта с липсата на пари. Очаква се ветото да бъде гласувано в четвъртък. За тогава е планирано и второто четене на Законопроекта за противодействие на корупцията и за отнемане на незаконно придобитото имущество.", "date": "2017.12.13", "title": "След ветото на президента НС отново обсъжда бюджета на НЗОК"}
{"url": "http://www.faktor.bg/bg/articles/novini/balgariya/pravitelstvoto-shte-glasuva-uvelichenie-na-garantiraniya-minimalen-dohod", "text": "Проектът предвижда той да нарасне с 10 лева, от 65 на 75 лева месечно.  Гарантираният минимален доход се използва като база за определяне на достъпа до социално подпомагане и на размера на социалните помощи.  С повишението му ще се увеличи размера на добавките за социална интеграция и на социалните помощи.  Освен това повече хора ще получат право на целеви помощи за отопление и целеви помощи за наем на общинско жилище.", "date": "2017.12.13", "title": "Правителството ще гласува увеличение на гарантирания минимален доход"}
{"url": "http://www.faktor.bg/bg/articles/novini/balgariya/tsetska-tsacheva-do-kraya-na-godinata-antikoruptsionniyat-zakon-sledva-da-bade-priet", "text": "\"Докладът на ЕК е обективен, отчита напредъка по 17-те стъпки по препоръки от януарския доклад. Отчита се, че правителството е успяло да навакса изоставането при служебния кабинет\", заяви пред БНТ правосъдният министър Цецка Цачева. \"Перспективата и мерките от наша страна обхващат период до края на 2018 г., когато се очаква следвщия доклад на ЕК. Към този момент ще има повече конкретика за това как действат нормите, които в момента се осъществяват\", каза Цачева. По отношение на равнопоставеността на \"тримата големи\" (главен прокурор, председател на Върховен касационен съд и председател на Върховен административен съд) в съдебната власт, Цачева каза, че е създадена работна група, към този момент се проучва опита на държави членки на ЕС, които са близки по устройство в съдебната система. \"Ние работим със зададените параметри, които Конституцията дава. В рамките на още месец бихме могли да излезем с предложение за законодателни инициативи, за да удовлетворим очакването да има равнопоставеност между \"тримата големи\" в съдебната власт. И към този момент те не са безконтролни, в промените за закона съдебна власт са предвидени правила за тяхна дисциплинарна отговорност. Те могат да дават обяснения и пред Висшия съдебен съвет, в качеството си на негови членове\", каза министърът. \"Утре започва второ четене по антикорупционния закон, до края на годината той следва да бъде приет. Предвидени са и промени в Наказателния кодекс срещу корупционни престъпления и срещу групи за организирана престъпност. Това е посочено и в препоръки на ЕК. Няма препоръка, по която да не се работи, това се отчита и в доклада\", коментира Цачева.", "date": "2017.12.13", "title": "Цецка Цачева: До края на годината антикорупционният закон следва да бъде приет"}
{"url": "http://www.faktor.bg/bg/articles/novini/balgariya/ivo-prokopiev-nyama-nikakvo-znachenie-s-kakvi-platezhni-sredstva-e-platena-tsenata-za-kaolin", "text": "\"Тези запорирани 200 млн. не са пари в сметки, а са дялови акции и имоти, не са пари\", заяви пред бТВ бизнесменът Иво Прокопиев, който коментира вчерашния запор на негово имущество и сметки от КОНПИ.  \"Вчера чухме поне 10 груби лъжи. КОНПИ се поставя над закона. Относно \"Каолин\" те преповтарят доклада на прокуратурата по времето, когато главен прокурор беше Никола Филчев, но игнорират всички решения на съда след това, които ясно доказват, че при приватизацията на \"Каолин\" няма нередности. Няма никакви нередности при тази сделка. Така е отсъдил българският съд. Пламен Георгиев и КОНПИ се поставят над съдебно решением което е грубо погазване на закона. Тази комисия няма право да разследва не само приватизационни сделки, а и никакви. За сделката с \"Каолин\" има съдебно решение, че няма нарушение. В това решение ясно се казва, че инвестиционния план е спазен. Платена е цялата цена, запазени и развити са работни места\", коментира той.  \"Няма никакво значение с какви платежни средства е платена цената за \"Каолин\". С каквото е било възможно тогава, с това е било платено\", обясни Прокопиев факта, че е платил с компенсаторки.  \"Атаката е груба политическа поръчка. Редно е премиерът Бойко Борисов да излезе и да каже дали подкрепя тази брутална атака. Премиерът е работодател на председателя на КОНПИ. Аз се срещнах лично с Бойко Борисов и му казах, че тази проверка е незаконна. Той ми отговори, че и на него не му харесва, но няма какво да направи, защото КОНПИ е независим орган. Бойко Борисов не винаги казва истината обаче\", разкри бизнесменът.  \"Разбрах от интервю на Пламен Георгиев, че ме проверяват. То е публикувано на сайта на КОНПИ. Не знам как могат да се оплакват от натиск, когато те провеждат брутална атака срещу свободните медии. Ние не сме оказвали никакъв натиск. Просто давахме публична информация. От нея ясно се виждаше, че доходите ми многократно надвишават разходите. Няма никакви разминавания между разходи и приходи\", завърши Прокопиев.", "date": "2017.12.13", "title": "Иво Прокопиев: Няма никакво значение с какви платежни средства е платена цената за \"Каолин\""}
{"url": "http://www.faktor.bg/bg/articles/pg-na-bsp-za-balgariya-zashtiti-ninova-zakleymi-nekoi-drugari", "text": "ПГ на \"БСП за България\" остро осъжда опитите председателят на групата да бъде оклеветен чрез непрекъснатото внушаване на манипулирана информация, се казва в съобщение на БСП до медиите.  В нея няма ни дума , ни вопъл ни стон за становището на същата партия от началото на века, че приватизацията на \"Техноимпекс\" е грабеж. Заклеймен е този, който се осмели да припомни това, макарв да не споменават името му.  \"За нас не е изненада, че политическият ни опонент се опитва да отвлече вниманието от наболелите проблеми днес и да дискредитира най-голямата опозиционна парламентарна група. Това е техен стил на поведение\", се казва в изявлението.  ПГ на \"БСП за България\" твърдо стои зад председателя си. Всяко мнение, изразено пред медиите, но не и пред групата, постига само едно - руши авторитета и пречи на групата да заяви ясно своята опозиционност и алтернатива. Разграничаваме се от подобно поведение. То не изразява нито политиките ни, нито разбирането ни за политика, информират от БСП, визирайки колегата си Ангел Найденов, който единствен се възмути от липсата на здрав разум в партийните позиции. Под мушка е и Красимир Янков, който в интервю вчера намекна за оставка на Нинова и всеки, набъркан в порочната приватизация у нас през годините.  Заклеймени са \"нЕякои другари\", в най-добрите традиции на комунизма.", "date": "2017.12.13", "title": "ПГ на \"БСП за България\" защити Нинова, заклейми \"нЕкои другари\""}
{"url": "http://www.faktor.bg/bg/articles/novini/balgariya/direktorat-na-pirogov-ne-razbrah-argumentite-na-protestirashtite", "text": "Протестите в „Пирогов” приключиха вчера. Основната причина за намаляване на напрежението беше, че бонусите на хората ще бъдат изплатени преди Коледа, каза пред бТВ директорът на „Пирогов” проф. Асен Балтов. Според него протестите са неистински и са се възползвали от отсъствието му. По думите му всички са знаели за планирания му отпуск, по време на който той е бил в южноафриканска република, на световен конгрес по травматология и ортопедия. Лекарите бяха на улицата в продължение на шест дни. Според Балтов зад протестите стоят хора, които вече не работят в \"Пирогов\". Блокирани сметки на лечебното заведение няма, беше категоричен още директорът на болницата. Протестиращите настояваха за оставката на Балтов, който според тях е некомпетентен да бъде начело на лечебното заведение. Недоволството започна още миналата седмица, когато бяха дадени примери за скандални според протестиращите назначения. Двама представители на недоволните са го потърсили на втория ден от завръщането му, след като са се събрали 15 души пред „Пирогов”, а медиите са били повече от протестиращите. Направили са срещата, говорили са 10 минути, в които той не е разбрал техните аргументи защо трябва да има протест, допълни той. Нещото, което направил е, че е написал съобщение до всички клиники, че това допълнително материално стимулиране, което вече е осчетоводено,  ще бъде дадено до 22 декември. И това е било разковничето на целия протест, заяви той. Проф. Балтов отрече обвиненията, че не достигат чаршафи и лекарства в болницата. В коментар на обвиненията, че се освобождават хора, които вършат работа като медицински служители, а се назначава администрация, той каза, че до момента са пенсионирани и освободени вече пенсионирани хора, навършили отдавна в пенсионна възраст. Съкратени са 300 т.нар. кухи щатни бройки, които стоят и попълват бройка. От медицинския персонал има освободени и уволнени 15 човека, защото са пенсионери, около петима специалисти са напуснали сами. В администрацията е открил 4 нови отдела, като три от тях са напълно задължителни, допълни професорът. Единият от отделите е Вътрешният отдел, където е назначил двама души. Вторият е отдел е „Сигурност” – който също не действаше до момента. Цялата администрация е не повече от 120 души, а всичката брой на персонала на „Пирогов” е 2150 човека, а това е по-малко от10%, поясни той. В „Пирогов” текат реформи, този раздут щат, който е бил преди години, не може да отговори на съвременното изискване, което има около нас, каза още той.", "date": "2017.12.13", "title": "Директорът на \"Пирогов\": Не разбрах аргументите на протестиращите"}
{"url": "http://www.faktor.bg/bg/articles/novini/balgariya/radan-kanev-balgarskata-prokuratura-igrae-klon-na-ruskite-tayni-sluzhbi-po-sluchaya-mitov", "text": "Българската прокуратура има интерес делото за фалита на КТБ да не стигне до никъде. Това обяви заместник-председателят на ДСБ Радан Кънев в студиото на \"България сутрин\" на Bulgaria ON AIR.. \"Прокуратурата го прави, за да не стигне до никъде. Тук става въпрос за едни жестоки свински черва, заплетени преди десетилетия\", заяви Кънев.  Според него българската прокуратура има първостепенен интерес нищо да не се разбере. Кънев добави още, че това, което се случи през КТБ се случва всеки ден, но в по-малки размери чрез обществените поръчки. Според Радан Кънев запора на имущество на бизнесмена Иво Прокопиев е класически тормоз. Той коментира също и обвиненията срещу бившия външен министър Даниел Митов за ощетяване на държавата с половин милион лева. \"В случая българската прокуратура обслужва чужди външно-политически интереси. Тя играе клон на ,уските тайни служби.\", заяви Кънев.", "date": "2017.12.13", "title": "Радан Кънев: Българската прокуратура играе клон на руските тайни служби по случая Митов"}
{"url": "http://www.faktor.bg/bg/articles/signal-za-bomba-oprazni-tarnovska-gimnaziya", "text": "Заради сигнал за бомба евакуираха учениците и персоналът от Професионалната гимназия по строителство, архитектура и геодезия „Ангел Попов“ в старопрестолния град.  Учебните занятия бяха прекъснати след подаването на злонамерено телефонно обаждане за поставено взривно устройство. Сигналът е получен в 13.16 часа от анонимен мъжки глас. Предприети са незабавни действия по отцепване на района във Велико Търново и извеждане на всички ученици, учители и служители извън учебното заведение. В момента се извършва проверка. В случай, че взривно устройство не бъде открито, учебните занятия ще продължат.", "date": "2017.12.13", "title": "Сигнал за бомба опразни търновска гимназия"}
{"url": "http://www.faktor.bg/bg/articles/rabotnitsite-shte-si-poluchat-neizplatenite-zaplati-prez-2018", "text": "През 2018 г. работниците ще получат дължимите, но неизплатени от години възнаграждения, увериха омбудсманът Мая Манолова и депутати от всички парламентарни групи на брифинг в Народното събрание, съобщава Би Ти Ви. Това ще стане, след като днес Парламентът прие на второ четене промени в Кодекса на труда (КТ), за които настояваше националният обществен защитник. Работниците няма да получат веднага дължимото, но до края на следващата година това ще стане факт, подчертаха законодателите. Манолова беше категорична, че нито един дължим на работник лев няма да бъде загубен. По-рано днес Народното събрание промени КТ и няколко други закона, благодарение на което всички работници, които през последните три години не са си получили заплатите, вече ще могат да ги вземат от Фонда за гарантиране на вземанията. Омбудсманът уточни, че към днешна дата във Фонда има над 257 млн. лв. солидарни вноски, като парадоксът е, че в същото време от него средногодишно се изплащат под един милион лева. По последни данни на Главната инспекция по труда (ГИТ) неплатените възнаграждения са до 30 млн. лв., като част вероятно са забавени, така че сумата, която ще трябва да плати фондът е 10 – 20 млн. лв. и няма да разклати стабилността му, допълни общественият защитник.", "date": "2017.12.13", "title": "Промени в Кодекса на труда  слагат точка на \"модерното робство\""}
{"url": "http://www.faktor.bg/bg/articles/obshtestvo/ulitsata/palestintsi-protestirat-v-sofiya-sreshtu-reshenieto-na-tramp-za-yerusalim", "text": "Палестинската общност в София излезе на протест срещу решението на американския президент Доналд Тръмп да признае официално Йерусалим за столица на Израел и да премести дипломатическата мисия на САЩ там.  Своето несъгласие протестиращите изразиха пред сградата на американското посолство в София, предаде БиТиВи.  Решението на Тръмп предизвика протести и сблъсъци в целия мюсюлмански свят. Недоволството достигна и до Европа.  Решението беше осъдено от останалите членове на Съвета за сигурност на ООН.  \"Статутът на Йерусалим трябва да се определи чрез преговори между израелци и палестинци, в резултат на които да се постигне споразумение за окончателния статут. Йерусалим трябва да бъде столица на двете държави, Израел и Палестина. В отсъствието на споразумение не признаваме ничий суверенитет над Йерусалим\", изтъкнаха дипломатите, като напомниха, че според три резолюции на Съвета за сигурност Източен Йерусалим е част от окупираните палестински територии.  Общото мнение на дипломатите е, че случилото се нанася тежък удар върху концепцията за мирно съжителство на Израел и независима Палестина.", "date": "2017.12.13", "title": "Палестинци протестират в София срещу решението на Тръмп за Йерусалим"}
{"url": "http://www.faktor.bg/bg/articles/novini/balgariya/petnayset-kilometra-e-kolonata-ot-tir-ove-na-kapitan-andreevo", "text": "Петнайсет километра е колоната от тежкотоварни автомобили на ГКПП \"Капитан Андреево\". Опашката от ТИР-ове стигна до Свиленград, предаде БНР. Причината за тапата е в неритмичното пропускане от турска страна и засиления трафик по празниците. Дневно се обработват около 1900 камиона.", "date": "2017.12.13", "title": "Петнайсет километра е колоната от ТИР-ове на \"Капитан Андреево\""}
{"url": "http://www.faktor.bg/bg/articles/obshtestvo/zakon-i-red/darzhavata-ottegli-molbite-za-spirane-na-dela-po-tsarskite-imoti", "text": "Oтгoвopният зa дъpжaвнaтa coбcтвeнocт миниcтъp нa peгиoнaлнoтo paзвитиe Hиĸoлaй Haнĸoв e cдъpжaл oбeщaниeтo cи e oттeглил oт cъдa мoлбитe зa cпиpaнe нa дeлa пo „цapcĸитe“ имoти зa пocтигaнe нa cпopaзyмeниe cъc Cимeoн. Toвa ycтaнoви пpoвepĸa нa Dе Fаktо в cъдилищaтa. Πpeз нoeмвpи, eднa cлeд дpyгa oт имeтo нa Haнĸoв бяxa дeпoзиpaни мoлби зa cпиpaнe нa пpoцeca зa „Bpaнa“ (нa cнимĸaтa), ĸoйтo e в Coфийcĸия гpaдcĸи cъд, a пocлe и нa тoзи зa „Цapcĸa Биcтpицa“, cпeчeлeн вeчe нa двe инcтaнции oт дъpжaвaтa. Πpeпиcĸaтa oщe e в Coфийcĸия aпeлaтивeн cъд зa ĸoмплeĸтoвaнe, пpeди дa пoтeгли ĸъм пocлeднaтa инcтaнция BKC. Moлбитe зa cпиpaнe възбyдиxa дyxoвeтe, тpъгнa пopeдният oбщecтвeн дeбaт зa „pecтитyциятa“ нa бившия цap и пpeмиep бeз ниĸaĸвo зaĸoнoвo ocнoвaниe, вoдa в мeлницaтa нaля и фopмиpaнeтo нa „paбoтнa гpyпa“ в MΠ, ĸoятo тpябвaшe дa излeзe cъc cтaнoвищe зa eвeнтyaлнoтo cпopaзyмeниe (пoиcĸaнo, ĸaĸтo ce oĸaзa, oт Cимeoн Caĸcĸoбypггoтcĸи), мaĸap чe ĸaзycитe oтдaвнa ca в cъдa. Ha 4 дeĸeмвpи пpaвocъдният миниcтъp Цeцĸa Цaчeвa oпoвecти зaĸлючeниятa: изпълнитeлнaтa влacт нe мoжe дa ce мecи в дeлaтa нa нeзaвиcимaтa cъдeбнa влacт, a в пapлaмeнтa aĸo иcĸaт, дa пишaт зaĸoн зa „цapcĸaтa“ pecтитyция. Toгaвa Hиĸoлaй Haнĸoв ce зapeчe дa oттeгли и мoлбитe cи зa cпиpaнe. Haпpaвил гo e в cъщия дeн и дeлaтa пpoдължaвaт. Toвa зa „Bpaнa“ e нacpoчeнo зa мaй. Ha пъpвa инcтaнция ocвeн нeгo e caмo cпopът зa 16 500 дĸa pилcĸи гopи, ĸoйтo пpoдължaвa пpeз мapт в Coфийcĸия oĸpъжeн cъд. Ha двe инcтaнции дъpжaвaтa cпeчeли вeчe дeлoтo зa бившeтo cтoпaнcтвo нa УБO ĸpaй Bpaнa, дeлoтo e във BKC, чaĸa пpoизнacянe дaли щe бъдe дoпycнaтo дo ĸacaция. Cъc cигypнocт тoвa нямa дa cтaнe дo ĸpaя нa гoдинaтa. Oĸoнчaтeлнo дъpжaвaтa cпeчeли cпopoвeтe зa „Kpичим“ (ĸoйтo нe e вpъщaн нa Cимeoн), „Capъгьoл“ и „Cитняĸoвo“. Любoпитнoтo e oбaчe, чe oщe нe мoжe дa влeзe във влaдeниe нa „Capъгьoл“ и „Cитняĸoвo“, зaщoтo oт cтpaнa нa Caĸcĸoбypггoтcĸи нe coчaт бaнĸoвa cмeтĸa, нa ĸoятo дa бъдaт пpивeдeни oпpeдeлeнитe oт cъдa oбeзщeтeния зa нaпpaвeнитe пoдoбpeния. A дoтoгaвa, пo cилaтa нa cъщитe peшeния, Cимeoн и cecтpa мy Mapия Лyизa мoгaт дa зaдъpжaт имoтитe. Ho и дъpжaвaтa нe e длъжнa дa cтoи cъc cĸpъcтeни pъцe в oчaĸвaнe нa блaгoвoлeниe и cпoĸoйнo мoжe дa cи тъpcи пpaвaтa пo изпълнитeлeн peд – зa тoвa, в ĸpaйнa cмeтĸa, имa cъдeбни изпълнитeли. Meждyвpeмeннo днec пpeд БHT миниcтъp Цeцĸa Цaчeвa oбяви, чe, cпopeд нeя, имa нyждa oт зaĸoн зa „цapcĸитe“ имoти, зaщoтo „дa ce пpиeмe, чe мoнapxът нe e пpитeжaвaл ниĸaĸвo личнo имyщecтвo, e нecepиoзнa тeзa“. Taĸa e, нo тeмaтa зa cпeциaлeн зaĸoн e пoвдигaнa нeвeднъж пpeз гoдинитe, a идeятa e cтoпиpaнa oт caмия Cимeoн Caĸcĸoбypггoтcĸи. Инaчe e фaĸт – дopи и ĸъщaтa в ceлo Бaня и няĸoлĸo aпapтaмeнтa в Coфия, зa ĸoитo дъpжaвaтa ниĸoгa нe e имaлa пpeтeнции, в мoмeнтa ca мy въpнaти нeзaĸoннo.", "date": "2017.12.13", "title": "Държавата оттегли молбите за спиране на дела по „царските“ имоти"}
{"url": "http://www.faktor.bg/bg/articles/zadarzhaha-nay-izdirvaniya-v-braziliya-narkotrafikant", "text": "В Парагвай арестуваха най-издирваният в Бразилия наркотрафикант, предаде БГНЕС. Марсело Фернандо Ринейро Вейга, известен като „Марсело Пилото“, е обвинен в убийство и доставка на наркотици и оръжие на най-голямата престъпна организация в Рио де Жанейро – Командо Вермело. Вейга е бил арестуван в град Енкарнасион на границата с Аржентина, съобщиха от службите за сигурност. Арестът щял да нанесе голям удар върху организираната престъпност в Рио де Жанейро. Над 8000 войници бяха разположени в Рио през юли, за да помогнат на претоварената с работа полиция. Командо Вермело и други банди контролират повечето от бедните предградия - фавелас, където живее една четвърт от населението на Рио де Жанейро, а стрелбата там е всекидневие.", "date": "2017.12.13", "title": "Задържаха най-издирвания в Бразилия наркотрафикант"}
{"url": "http://www.faktor.bg/bg/articles/politika/hlyab-i-pasti/de-profundis-yerusaliyam-dori-i-v-apokalipsisa-na-yoan-ne-mozhe-da-bade-palestinski", "text": "Голям шум се вдига напоследък, граждани, почти като онзи край Босфора, възпят в прочутата маршова песен. Говоря за шума около решението на Тръмп да премести посолството на САЩ от Тел Авив в Йерусалим, с което фактически се признава този древен град за столица на Израел.  Добре, я да видим кой е внимавал в часовете по политическа география – да вдигнат ръка онези, които с искрена изненада научиха, че досега Йерусалим всъщност не е бил израелската столица. Мнозина сте, но няма да ви пиша двойка, защото това изначално си е голяма дивотия.  Разбира се, че е неестествено градът на цар Давид, където синът му Соломон построи прочутия Храм, за да съхранява Кивотът на Завета, да не бъде днес, 30 века по-късно, духовен и политически център на еврейския народ.  Събудете се, бе, хора, говорим за Йерусалим - градът на старозаветните Псалми и Песен на песните, евангелският град на разпнатия Христос,   Говорим за Йерусалим – главен град от древната приказка на човечеството, който е в основата на културния генетичен код на света.  Да, Йерусалим е култов център и на исляма. Тук е третият най-важен храм - джамията Ал Акса. Тя често се бърка с друго култово място на същия Храмов хълм – прочутия Купол на скалата. Куполът е изграден едва през VII век, през 691 година, около скалата, от която, както се разказва, 70 години преди това пророкът Мохамед, след дълга и вглъбена молитва в Ал Акса, отскача с коня си на небето и там беседва с Бога.  Тази история е известна, дето се казва, на целия свят, освен на лошите ученици. Кой знае защо обаче на света не е чак толкова известна първата част от нея – че въпросната „скала” е всъщност „основният камък” на 17 века по-ранния Соломонов храм, нещо като пъпът на света според юдаизма, мястото, където се срещат Небето и Земята. Камъкът е бил в центъра на Светая светих, върху него е лежал самият Кивот, а евреите и досега се молят с лице към този основен камък.   Молят се обаче отдалече. Нищо, че Йерусалим е израелски град, евреите не могат да се помолят нормално, защото техният камък е окупиран от мюсюлманите – а нали ние, демократичните люде, трябва да сме толерантни към претенциите на онези, дето много искат да ни се качат на главата. Така че гражданите, както и властите на Израел, са толерантни към мюсюлманските претенции. Даже понякога ви се струва, че са твърде толерантни, но това е може би защото гледам нещата отдалече. Да, знам, не бива чрез исторически ексурси да се решават най-актуалните политически въпроси като този дали Йерусалим може да бъде столица само на Израел или трябва да бъде поделен между Израел и Палестина. Твърди се - всички го повтарят като папагали тези дни, без никой да обясни защо – че работата със статута на Йерусалим трябва да се изясни на преки преговори между палестинци и израелци. И че решението на Тръмп е опасно като фитил, поднесен към    Добре, но питам – защо. Защото палестинците така искат? Или защото заплашват да ни залеят с кръв, ако не стане на тяхното? Или може би защото на мястото на Израел те ще изградят една процъфтяваща, демократична и свободна страна, достоен член на международната общност?  Добре, де, като не бива с емоция и аргументи от древността да се подхожда към такива въпроси, да погледнем към политическите аргументи на съвремието.  Ние, българите, като цяло сме или напълно невежи, или тотално объркани по отношение на арабско-израелския конфликт. Кашата в главите ни е сътворена от комунистическата пропаганда, която, също като нацистката, изобщо не правеше разлика между мръсни ционисти, гадни империалисти и отвратителни капиталисти-плутократи – а това отношение се пренася по един или друг начин и в новите времена и поколения. На всичкото отгоре, нещата в Близкия Изток са толкова сложни, че е трудно да се влезе в техните дебри, дори ако човек опита – но все пак ще пробвам с няколко щриха да нахвърлям съвременна картина.  През 1948 свършва възложеният след Първата световна война от ОН мандат за британски протекторат върху територията, наричана Палестина. Тя включва земите на днешен Израел, плюс части от Йордания, Сирия и Ирак, но е чисто географско понятие. Сам по себе си не съществува никакъв отделен палестински народ и никаква държава Палестина никога не е имало, просто на тази територия открай време живеят основно араби и евреи заедно.  Още през 1947, за да се подготви изходът на британците, ООН създава специална комисия, която предлага два варианта за бъдещето на територията – създаване на две независими държави, палестинска и еврейска, или създаване на арабско-израелска федерация. Арабите отхвърлят изцяло плана на ООН, докато евреите приемат първия вариант и на 14 май 1948 Бен Гурион обявява независимата държава Израел върху определената за нея територия. Израел е признат веднага от САЩ, СССР и ред други страни, но Йордания, Сирия и Египет тутакси заграбват териториите, определени от ООН като дом за новата арабска държава Палестина. Те атакуват и Израел, който ги разбива – за първи, но не за последен път. Следват Суецката криза през 1956, Шестдневната война през 1967, войната Йом кипур през 1973 – все конфликти, при които съседните арабски страни нападат Израел, а той ги   Чудно как, но, въпреки всички тези атаки, в съзнанието на мнозина люде по света и досега е заклещена здраво представата, че именно Израел е войнолюбец, окупатор и държава, която създава проблемите. Какво ли не може да направи гьобелсовия тип пропаганда…..  Междувременно, през 1964 е създадена и тъй наречената Организация за освобождение на Палестина – стимулирана от руските служби арабска терористична групировка с ярка левичарска ориентация. Въпреки гръмкото си име и още по-гръмките убийства, отвличания на самолети и бомбени атентати, с които се прослави през годините, тази банда михлюзи реално нищо не иска да освобождава. Те дори не искат създаване на независима палестинска държава - това всъщност би могло да стане във всеки един момент. Целта, както ООП и сегашните му наследници декларират постоянно, е една единствена - пълното унищожаване на Израел.  Тази ООП е толкова агресивна и безскрупулна, че съсипва всичко, до което се докосне и създава тежки проблеми на всеки народ, който реши да я подпомогне. Най-живият пример е Ливан, перлата на Средиземноморието, сега страна, съсипана от гражданска война, започнала и водена заради противоречията между различни кланове арабски екстремисти, безсмислените им атаки срещу Израел и разбираемите ответни удари. Тази съдба за малко да застигне и Йордания, но кралят там навреме се усети и, без капчица арабска солидарност, изрита палестинските терористи, заедно с всичките им роднини.  Изобщо, за разлика от внушенията на някогашната комунистическа пропаганда и на сегашните активни европейски застъпници за несъществуващата палестинска кауза, единство в арабския свят за съдбата на Палестина и палестинските араби няма и никога не е имало. Приятелите им в арабския свят намаляха още повече, когато те одобриха нахлуването на Саддам Хюсеин в Кувейт.  Така или иначе, през 90-те години на XX век ООП омекна, вероятно защото руските кукловоди на тероризма тогава имаха прекалено много свои вътрешни грижи и ги зарязаха временно. Така че през 94 лидерът на ООП Ясер Арафат клекна и оглави тъй наречената Палестинска автономия, която обхваща отпуснати от Израел земи на Западния бряг на река Йордан и ивицата Газа. Тогава се отцепи твърдото крило „Хамас”, отговорно и досега за много самоубийствени атентати и за ракетите, които неуспешно, но тъпо и упорито, се изстрелват периодично срещу Израел.  Интересното обаче е друго – през тези последни 23 години палестинците не успяха да направят нищо на своята автономна територия. Те дори нямат реална държавна власт, не произвеждат нищо и живеят с пари от чужбина – от арабските държави, които предпочитат да държат терористите далеч, както и от САЩ, ИС и самият Израел, които пък искат наистина да се понижи нивото на напрежение в Близкия Изток. Но – ядец, ясно и за пореден път се вижда, че да водиш политика на мир и разбирателство с терористи не е опция, която работи.  В най-груб вид, такава е ситуацията, в която американският президент Тръмп изпълни най-после решението на американския Конгрес отпреди 20 години да се премести американското посолство в Йерусалим. През цялото това време светът, начело с ООН, сякаш живееше в някакво ама да не дразним палестинците, нека да преговарят и да се разберат с евреите, пък ние ще признаем общото им решение. Принципно добра позиция, но точно в този случай – безпринципна. Целият свят отдавна знае, че проблемът на палестинците са самите палестинци и тяхното вкоренено нежелание да допуснат съществуването на Израел.  В случая фактически Тръмп поставя реалностите на тяхното място и това е наистина добра основа за продължаване на мирния процес в Близкия Изток. Защото, както писа някой тези дни – стабилен мир не може да се изгради на базата на лъжи.  В цялата работа най-нелепо ми стои позицията на повечето държави от ЕС, изразена и от комисаря по външната политика Могерини – позиция на продължаващо лицемерие, на отказ да се погледнат реалностите в очите, на някакво неистово желание принципът на политическата коректност да надделее над принципа на здравия разум.  Напълно разбирам горчивината на Нетаняху по време на посещението му в Европа. И много ме е яд, че единственият европеец, който излезе с правилна позиция по темата, бе чешкият президент, левичарят Милош Земан, когото иначе дълбоко не уважавам заради позициите му за Русия. „Страхливият Европейски съюз прави всичко възможно палестинското терористично движение да победи проевропейските структури и настроения” – каза Земан, по повод възможността Чехия да последва САЩ и също да премести своето посолство в Йерусалим.  Прав е човекът – и лошото е, че това не е единственият случай, когато  Ако тази неадекватност обаче продължава, тя ще подкопае доверието не само на най-стабилни европейски партньори като САЩ и Израел, но и доверието на европейските граждани в способността на брюкселската администрация да се справя с големите предизвикателства на съвременния свят.", "date": "2017.12.13", "title": "De Profundis: Йерусалим дори и в Апокалипсиса на Йоан не може да бъде Палестински"}
