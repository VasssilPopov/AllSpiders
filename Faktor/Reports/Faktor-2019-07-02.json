{"url": "https://www.faktor.bg/bg/articles/mikov-prizna-az-sam-edin-ot-organizatorite-na-protestite-na-bolnitsite-v-montanai-vidin-i-vratsa", "text": "Аз съм един от организаторите на протестите, свързани с преструктурирането на болниците в Монтана, Враца и Видин. Това предложение е абсурдно. На всички е ясно, че когато се говори за преструктуриране, става въпрос за закриване. Лекарите също протестират заради ниските заплати. Кой е луд да работи за 500 лева на месец? Аз призовавам всички политически сили да се включат в протеста. Задължително трябва да се намери решение. Това каза в студиото на БНТ бившият председател на БСП Михаил Миков.  \"Откакто влезе свободният пазар в здравеопазването, някои лекари получават по 10 000 - 15 000 лева, а други взимат 500 лева. Това е недопустимо. Щом е така - направо да закриваме здравеопазване, образование, социални услуги в Северозападна България. Аз искам да се спазва Конституцията. Всеки българин има право на здравеопазване. Щом пазарният модел не работи в тези региони, да се измисли някакъв друг модел. Хората не вярват на никой. Тях не ги интересува кой ще бъде избран за председател на Европейската комисия и за това няма да гласуват. Не искат и да слушат за демографски срив, преструктуриране и тн. Те искат да живеят нормално и да имат качеството здравеопазване\", разкри Миков. \"Днес разбрах, че Изпълнителното бюро на БСП се е занимавало с темата, но много слабо и с общи приказки. Определени персонажи от БСП също участват в тези игри. Ръководството на БСП често стъпва накриво. Ето сега трябва ясно да се заяви, че партията иска Конституцията да се спазва по темата за здравеопазването\", категоричен беше Миков.", "date": "2019.07.02", "title": "Миков зарязал политиката, станал организатор на протестите на болниците в Монтана, Видин и Враца"}
{"url": "https://www.faktor.bg/bg/articles/tramp-gotvi-finansov-chuk-za-evropa-zaradi-airbus", "text": "Президентът на САЩ обяви, че е готов да наложи мита върху европейските продукти, съобщи Гардиън. Митата ще засегнат продукти като сирене, уиски и маслини. Общата стойност на засегнатите продукти ще достигне $ 4 млрд. Тръмп е готов на тези действия, заради спор с Европа около субсидирането на компанията \"Airbus\". Вече бяха наложени мита върху европейския внос на стомана и алуминий. Световната търговска асоциация вече установи, че най-големите авиопроизводители в лицето на Airbus и Boeing са пострадали от ограниченията. САЩ вече отправиха молба за налагането на санкции по случая. Финално решение ще бъде взето или през лятото или до края на септември. Тръмп вече постигна примирие в търговския конфликт с Китай. САЩ и ЕС вече заявиха, че са готови да наложат мита върху вноса на трактори, самолети и храни, ако не се постигне споразумение за субсидирането на производителите на самолети. Очаква се да има разговори по въпроса.", "date": "2019.07.02", "title": "Тръмп готви финансов чук за Европа заради \"Airbus\""}
{"url": "https://www.faktor.bg/bg/articles/novini/svyat/novoto-saotnoshenie-na-silite-v-evropeyskiya-parlament", "text": "На изборите за Европейски парламент в края на май нямаше приливна вълна на евроскептици, от която някои се страхуваха, а проевропейските сили останаха до голяма степен мнозинство. Но политическото равновесие в Европейския парламент така или иначе бе нарушено.  Законодателният орган, който играе решаваща роля в приемането на европейските закони, изглежда по-фрагментиран от всякога, пише БТА. Това е една от най-големите поуки от гласуването. Християндемократите (ЕНП) и социалдемократите (С&Д) останаха двете най-големи групи в Европейския парламент със съответно 182 и 154 депутати (от 751), но вече не са в състояние сами да съставят мнозинство, както беше от 1979 г. досега. Загубите, понесени от двете групи (особено със слабите резултати на партия \"Републиканците\" във Франция за ЕНП и на Френската социалистическа партия за С&Д), правят невъзможно създаването отново на \"голяма коалиция\", в която да преговарят помежду си за компромисите, свързани с европейските закони. Затова парламентарната група на ЕНП, начело с германеца Манфред Вебер, който е от Християнсоциалния съюз (баварската партия, съюзник на Християндемократическия съюз на Ангела Меркел), и социалдемократите, ръководени в Европарламента от испанката Ираче Гарсия, ще трябва да се стремят към формиране на по-широки съюзи, за да одобрят важните за тях реформи. Либералите се възползваха най-много от отстъплението на ЕНП и социалдемократите. Изградена на основата на старата група АЛДЕ, новата центристка група беше преименувана на \"Обнови Европа\" и стана третата по значимост в пленарната зала със 108 евродепутати. Тя ще бъде ръководена от бившия румънски премиер Дачиан Чолош, известен с близостта си с Франция. Френските макронисти (21 депутати) ще сформират най-голямата национална група в \"Обнови Европа\", изпреварвайки тази на британските либералдемократи (17). Ако се откажат водачката на тяхната листа Натали Лоазо да стане председател на групата, те смятат да получат влиятелни постове като председателското място в парламентарната комисия по околна среда за депутата Паскал Канфен. Зелените също постигнаха значителен успех в края на май: те формират четвъртата по големина група със 75 депутати, съпредседателствана от германката Ска Келер и белгиеца Филип Ламбер. Също като \"Обнови Европа\", сега те смятат, че вече са от съществено значение за съставянето на мнозинства. Излезли начело в изборите за Европарламент в Италия и Франция, \"Лига\" и \"Национален сбор\" ще формират основата на новата крайнодясна група, нарекла се \"Идентичност и демокрация\". Със 73 членове, 28 от които депутати на \"Лига\", 22 на \"Национален сбор\" и 11 от \"Алтернатива за Германия\", тази група ще е петата по големина в Европарламента. \"Лига\" и \"Национален сбор\" не успяха да убедят поляците от управляващата във Варшава \"Право и справедливост\", нито британците от Партия за Brexit на Найджъл Фараж да се присъединят към тях. По същия начин 13-те унгарски евродепутати от партията на премиера Виктор Орбан останаха в ЕНП, въпреки дискретните покани.  Но групата \"Идентичност и демокрация\" смята, че въпреки всичко ще бъде в сърцевината на \"независим блок\" с до 200 депутати, който може да разчита на създавани според случая съюзи при гласуване с депутати от другите групи, близки до техните идеи. Най-вече тези на евроскептиците от \"Консерватори и реформисти\" (62 депутати) - групата, в която влиза \"Право и справедливост\". Този \"блок\" ще включва и 29-имата депутати от Партия за Brexit, които до момента не са част от никоя група, точно като 14-те депутати от италианското \"Движение \"Пет звезди\". Ситуация, която де факто ги отстранява от настоящия начин на разпределяне на влиятелните постове в парламентарните комисии. Крайната левица (Конфедеративна група на европейската левица /Северна зелена левица GUE/NGL) от своя страна формира група от 41 евродепутати. Тя отказа да включи в редиците си депутатите от \"Движение \"Пет звезди\", \"заради миграционната политика на италианското правителство\", в която то участва заедно с \"Лигата\".", "date": "2019.07.02", "title": "Новото съотношение на силите в Европейския парламент"}
{"url": "https://www.faktor.bg/bg/articles/bez-kayzera-osvoboditel-i-germanskite-bratushki-nyamashe-da-ima-rusko-turska-voyna-i-osvobozhdenie", "text": "“Измамата Сан Стефано”, чийто главен (анти)герой е Николай Игнатиев, автор на обречения на провал чрез тайни договорки между  Русия, Англия и Австро-Унгария предварителен и неизпълним без международна подкрепа договор с Османската империя от 3 март 1878 г., празнува годишен юбилей от издаването си  чрез доста тържествения факт, че и днес може да бъде видяна на витрините на книжарниците. Например на улицата в София, която продължава да се нарича на заклетия антисемит, реакционер и измамник на българите “Граф Игнатиев”. Без да си приписвам като автор на “Измамата “Сан Стефано” недоказана заслуга, все пак се питам защо обещаната от руския историк Сергей Пинчук книга за “Граф Игнатиев, баща на българската нация”, която би трябвало да е готова отдавна, не се появява на хоризонта в Русия. Да не би бившият служител на Руския институт за стратегически изследвания ( РИСИ), командван от генерал Леонид Решетников, да се е отказал от намерението си да ощастливи българите с фалшивата новина за неочакван  наш баща,  разбирайки, че в България дълго пазената тайна за Н. Игнатиев като министър на вътрешните работи на Русия ( след провала си на дипломатическия фронт на Балканите)  е създателят на антисемитските Майски закони, обнародвани в Русия през 1882, с което те изпреварват антиеврейското законодателство в Националсоциалистическа Германия с близо половен век?  Не тези въпроси обаче са поводът за настоящия текст. Нито е интервюто в stor.bg с моя милост, записано миналата седмица, по повод интереса към книгата, която вече може да бъде купена заедно с това интервю. https://www.youtube.com/watch?v=OJPHpTVizo0&t=69s https://www.book.store.bg/p230174/izmamata-san-stefano-ivo-indzhev.html Провокира ме поредното потвърждение на основната теза в “Измамата “Сан Стефано”, че тайният заговор на Русия с Англия и Австро-Унгария да не бъде допусната българска държава с територия, одобрена на Цариградската конференция от края на 1876 и началото на 1877 г.  от европейските сили, което прави договорът от Сан Стефано предварително обречен на ревизия без българите да си дават сметка за това,  отнети уж след това от западните сили. В спонсорирана от министерството на културата нова книга на академик Константин Косев се доказва многократно, че официалната руска позиция десетилетия преди Руско-турската война от 1878 г. е била насочена срещу освободителната кауза на българите. Всички, които оспорват тезата, че Русия е била заинтересована Васил Левски и неговата независима революционна дейност да се провали, като самият той да увисне на въжето, могат да се запознаят с подробното описание на руската стратегия. Авторът  в никакъв случай не може да бъде заподозрян в русофобия… Както читателите ще се убедят, академикът спазва русофилското правило на нашите историци да акцентират върху определението “царското правителство”, избягвайки названието Русия, когато не могат да отрекат враждебната спрямо българите руска политика. “Въстанията на Балканите ( в Босна и Херцеговина през 1875 и Априлското в българските земи на следващата година – бел. ИИ) предизвикват силна тревога в Петербург. Царското правителство предприема незабавни дипломатически действия за уреждане на конфликта. Когато в Петербург става известно, че в България също се готви въстание ( т.е. Априлското въстание наистина е било изцяло българско дело без знанието и подкрепата на Русия- бел. ИИ), царското правителство прави отчаян опит да го предотврати ( т.е. да предотврати поводът за война, върху който стъпва веригата от предизвиканите от въстанието международни събития, довели до самата руска военна намеса през юни 1877 г.,  бел. ИИ). Военния министър Д.Милютин се среща с полковник Иван Кишелски, българин на служба в руската армия, и го моли да предупреди своите съотечественици, че евентуално въстание в България е КРАЙНО НЕЖЕЛАТЕЛНО ( курсивът мой- бел. ИИ) в момента за Русия, която не е в състояние д го подкрепи. Естествено Кишелски не може да стори това. Априлското въстание избухва въпреки волята на царското правителство”. ( Константин Косев, “ Двубоят Горчаков-Бисмарк и съдбата на България”, изд. “Захарий Стоянов, София 2019 г., стр. 71 ) Формално погледнато, темата на книгата, както се вижда от заглавието, е личностният сблъсък между германския кайзер Бисмарк и Руския му колега на премиерския пост княз Горчаков. Всъщност от прочита на книгата става ясно, че Горчаков, “царското правителство” и най-вече самият руски цар Александър Втори са били твърди противници на войната, наричана раболепно в българия и днес “освободителна”. Истинският двигател на идеята за такава война категорично е бил Бисмарк. “За разлика от руските управници Бисмарк е изключително доволен от бунтовните брожения на Балканите”, отбелязва Косев ( стр. 74). Германският канцлер е “приятно изненадан” от съобщението за Априлското въстание. “ Още същия ден на 18 май 1876 г. когато получил това съобщение  от немския консул в Русе, той споделя пред руския посланик в Берлин: “Това известие ми достави огромно удоволствие, сякаш беше дар от небесата”. ( пак там . стр. 74 ) Докато реакцията в Русия е противоположна. “ Царското правителство ( също изненадано, но неприятно – бел. ИИ) предприема незабавни енергични действия за дипломатическо решение на Избухналата поредна криза по Източния въпрос”, отбелязва К. Косв. ( пак там). Авторът, който е автор и на предговора към “Записките на граф Игнатиев”, издадени пред 1986 г. в София ( и определя тогава вярно, макар и в духа на омразата по идеологически причини към “царска Русия” Игнатиев като краен реакционер и представител на най-мракобесните руски славянофилски среди) , се стреми с всички сили и аргументи да докаже нещо, в което едва ли някой би се усъмнил: че Бисмарк прелива от симпатия към българската кауза по свои германски причини. Сякаш Русия не се “присеща” по завоевателни подбуди , че има такова явление като българи, страдащи от османския гнет, заслужаващи дори война за тяхното освобождение, едва след Априлското въстание, но не и през всичките поне 12 руско-турски войни преди това.  Германия е декларирала многократно, че няма интереси на Балканите и просто няма повод за война. За разлика от Русия. Бисмарк я призовава пламенно да воюва с Османската империя, която, по думите му, няма право на съществуване ( докато в руския лагер цари убеждението за съхраняване на статуквото като най-полезно за руския интерес да продължава “дружбата” със султана, с която Н. Игнатиев се хвали в своите “Записки” – бел. ИИ).  Да, Бисмарк  не афишира, че се старае да предотврати възможно сближаване между Франция и Русия като я въвлече в нова схватка с османците. Официално позицията и на Германия, и на Русия изразява силна загриженост за българските нещастия, но с една разлика: Русия се дърпа и категорично не желае да воюва заради правата и свободите на българите, поискани от европейски държава на посланическата конференция в Цариград.  Докато Бисмарк ( и неговият император Вилхелм ) също толкова категорично – още преди конференцията- пледират да има такава война и декларират пълна подкрепа за Русия в случай, че тя се престраши да я води. Както посочва  авторът К. Косев, Германия участва в самата война с личната благословия на императора и на кайзера с доброволци на командни длъжности ( сред които Александър Батенберг, бъдещият злополучен български княз, абдикирал под руски натиск) , с оръжие и “вероятно” със заем в подкрепа на бойните действия. Тя действа за да ги задуши там, където избухват, за да не се изненадва неприятно, както в случая с Априлското въстание. Например в Сърбия по същото време. Горчаков и царското правителство, свидетелства Н. Косев, нареждат на руския консул в Белград Н. С. Карцов да не поддържа връзка с Черняев ( руски офицер начело на руските доброволци във войната на Сърбия срещу Турция през 1876 г. – бел. ИИ) и да ги третират като политически имигранти. Същевременно на генерал Черняев било заповядано да се върне незабавно в Русия. Когато той отказал да стори това, царят наредил да му се отнемат всички ордени и да бъде наказан най-строго за това”. ( пак там, стр. 81) Между другото Карцов е същият руски висш дипломат, който 30 години по-късно признава в пряк текст измамния характер  на договора от Сан Стефано. В книгата си “Зад кулисите на дипломация”, издадена през 1916 г. по негови записки от неговия внук Андрей Карцов, той признава за предварителния договор от 3 март 1878 г. : „Самото название предварителен показва, че руското правителство не придава на договора окончателно значение, а напротив – е смятало да го предоговори. В такъв случай защо изобщо е бил сключен? Спирането на военните действия е било уредено от с примирието от 19 януари 1878 г. Смисълът на Санстефанския договор може да е само един: да даде на българите доказателство за добрата воля на Русия, а отговорността за неизпълнението му да прехвърли на Европа”.  Лъжата, че едва в Берлин през юли 1976 г. е бил ревизиран ( и то само от западните сили) Санстефанския договор, се опровергава ясно от академик Косев, който посочва, че Русия приема разделянето на България преди международния форум, на който това става факт, но след тайно предварително договаряне с Англия. Случило се е на практика два месеца и половина преди конгреса в обстановка на пълна секретност на преговорите между Лондон и Петербург, В Берлин двете страни на практика разиграват цирк по “второстепенни въпроси – като оставането на София и Варна в пределите на Княжество България, заслугата за което е лично на Бисмарк. “ На 30 май в Лондон е подписано тайно руско – английско споразумение, което окончателно ревизира Санстефанския договор и фактически предопределя решението на предстоящия конгрес” ( пак там, стр. 149). Книгата, посветена на личния сблъсък между Бисмарк и Горчаков, доказва в същото време категорично, че главният двигател на войната, обявена за освободителна за българите, е била невъзможна без решаващата за нея роля на Германия и Бисмарк. Това е факт, каквито и тайни сметки да са правили в Берлин. Както е факт, че тази “подробност”  е практически неизвестна на българската публика, приучена да повтаря, че каквито и да са били мотивите на Русия, в крайна сметка освобождението на България е факт и му дължим вечна благодарност.  Къде са паметниците за благодарност към германските “братушки”, без които нямаше да има никакво руско освобождение от руските “братушки”? Нали уж е важно кой е допринесъл, а не какви са били помислите му? ОЩЕ ПО ТЕМАТА: Ето още цитати от Константин Косев от издадената година по рано в съавторство със Стефан Дойнов книга “ ОТ ШИПКА И ПЛЕВЕН ДО САН СТЕФАНО И БЕРЛИН” изд. “Захарий Стоянов” София 2018 г “…Санстефанският договор се оказва акт без международна правна стойност. Валидността му е поставена под съмнение още при неговото подписване от самото руско правителство, което го определя като прелиминарен, сиреч временен. От това логически следва, че договорът е фиктивен, а обсъждането и подписването на истинския договор предстои” . стр 443 “Българите обаче не могат да знаят, просто няма как да знаят, че Санстефанският договор е временен и подлежи на ревизия. Това е строго поверително, зорко прикрито зад кулисите на дипломацията. Разбира се неизбежната ревизия на договора много скоро ще стане публично известна, но печалните последици за българите ще изглеждат и ще се приемат като резултат от противодействието на руските западни съперници в Източния въпрос. Така според Горчаков недоволството от ревизията на Санстефанския договорще се насочи главно срещу руските опоненти – Австро – Унгария и Англия, което практически още повече ще издигне авторитета на Русия”. стр. 447 “Както се вижда, Санстефанският договор има смисъл и значение за царското правителство единствено и само като тактически ход. Затова Горчаков го одобрява, но същевременно не вижда трайно решение чрез него”. стр. 447 “Оказва се, че царското правителство съвсем съзнателно и целенасочено тръгва по пътя ком компромисите за ревизия на Санстефанския договор. С оглед на глобалните руски интереси решенията на Берлинския конгрес се преценяват  като по-изгодни”. стр. 448 “ Ала, както прозорливо предвижда Горчаков, това недоволство ( на българите – бел. авт. или ред. или ИИ?) се насочва срещу противниците на Русия в Берлин, от което тя печели очакваните дивиденти. Нейният авторитет сред българите още повече нараства, а русофилството пуска здрави и жилави корени на българска почва и въпреки превратностите на историческите обстоятелства се запазва десетилетия напред чак до наши дни”. стр. 448, 449  “Подписаното тайно англо – руско споразумение на 30 май 1878 г. фактически окончателно унищожава Санстефанския договор и предрешава постановленията на Берлинския конгрес”. стр. 449", "date": "2019.07.02", "title": "Без кайзера Освободител и германските “братушки” нямаше да има Руско-турска война и освобождение"}
{"url": "https://www.faktor.bg/bg/articles/novini/svyat/turskata-politsiya-izdirva-za-arest-122-dushi", "text": "Турската полиция започна национални акции във вторник, за да задържи 122 души, обвинени във връзки с групата, обвинена в опита за преврат през 2016 г. Прокурорите от Истанбул, Коня и Измир издадоха десетки заповеди за арест за заподозрени, включително военни, някои от които все още са на служба, а някои вече са уволнени - според Анадолската агенция. Агенцията заяви, че досега са заловени 41 заподозрени. След опита за свалянето на президента Реджеп Тайип Ердоган десетки хиляди бяха задържани по подозрение за връзки с живеещия в изгнание в Пенсилвания мюсюлмански проповедник Фетхуллах Гюлен, който е обвинен в нареждане на неуспешния преврат. Той категорично отрича обвинението. От 2016 г. над 140 000 служители в държавния сектор са уволнени или трудовите им взаимоотношения са преустановени по подозрителни връзки с Гюлен. Имаше стотици задържания през последните месеци, въпреки критиките от страна на западните съюзници и активисти за правата на човека, които твърдят, че Анкара използва чистката, за да навреди на опонентите си.", "date": "2019.07.02", "title": "Турската полиция издирва за арест 122 души"}
{"url": "https://www.faktor.bg/bg/articles/novini/svyat/dva-miliona-evro-globa-za-feysbuk-zaradi-upotreba-na-ezik-na-omrazata", "text": "Германската федерална служба за правосъдие съобщи, че е наложила глоба от два милиона евро на социалната мрежа \"Фейсбук\" заради употреба на език на омразата, предаде БТА. Институцията твърди, че администраторите на социалната мрежа не са изпълнили изискванията за прозрачност при подадени оплаквания. Според агенцията, докладът на \"Фейсбук\" за първата година на 2018 г. не отразява действителния брой на жалбите за предполагаемо незаконно съдържание. В Германия за такова се считат антисемитски обиди и материали, разпалващи омраза срещу лица и групи на расистка и етническа основа. От службата посочват още, че от \"Фейсбук\" не са предоставили достатъчна информация за езиковите умения и подготовката на екипите, обработващи оплакванията за език на омразата.", "date": "2019.07.02", "title": "Два милиона евро глоба за \"Фейсбук\" заради употреба на език на омразата"}
{"url": "https://www.faktor.bg/bg/articles/novini/balgariya/drastichni-promeni-v-pg-na-bsp-predlagat-vigenin-za-zam-shef-na-parlamenta", "text": "Драстични промени в ръководството си гласува на днешното си заседание групата на БСП, съобщи \"24 часа\".  Промени са направени и в международните делегации и комисии. Парламентарната група е взела решение да предложи за зам.-председател на парламента Кристиан Вигенин, а неговият ресор в ръководството на групата ще вземе Димитър Данчев. Валери Жаблянов вече не е представител на левицата в ПАСЕ, неговото място ще заеме депутатката от Варна Анелия Клисарова. Причината за смяната е отсъствието на Жаблянов от последното заседание на ПАСЕ миналата седмица, на което са се гласували Истанбулската конвенция и санкциите срещу Русия. Това бе един от аргументите на соцлидерката Корнелия Нинова да поиска отстраняването му и от Изпълнителното бюро на партията, а червеният пленум в неделя я подкрепи. От ръководството на групата е освободен Антон Кутев, който е свален и от председателския пост на Комисията по взаимодействието с неправителствените организации и жалбите на гражданите в парламента. За негово място в комисията е предложен Георги Гьоков, а в ръководството на групата ще го наследи Пенчо Милков, който получава ресор парламентарен контрол. Групата на социалистите ще има и нов секретар по медийна политика - на мястото на евродепутатката Елена Йончева застава Александър Симов.", "date": "2019.07.02", "title": "Драстични промени в ПГ на БСП, предлагат Вигенин за зам.-шеф на парламента"}
{"url": "https://www.faktor.bg/bg/articles/novini/balgariya/karanikolov-uveri-samoletite-su-25-shte-badat-remontirani", "text": "\"Самолетите СУ-25 ще бъдат ремонтирани\", заяви икономическият министър Емил Караниколов.  Той увери, че \"с военния министър са приятели\" и между тях няма спор за ремонта.  Според него се изчакват становища от няколко институции преди да се даде началото на модернизацията на машините. Миналата седмица министърът на отбраната Красимир Каракачанов настоя да се изпълни договора с Беларус.  Някои европейски държави обаче все още не подрепят отпадането на оръжейното ембарго към Минск. Българските военновъздушни сили имат 14 щурмови самолета СУ, от тях летят 4. Ремонтът им ще струва 82 млн. лв. \"Каквото и да се случва, министерстовото на икономиката е ЗА модернизацията на българската армия както и за ремонт на в момента ползваните самолети. Нямаме разногласия с Каракачанов, той гони интереса на българската армия. Уверявам ви, че има процедури, няма страх от нищо, има почитание към закона и към европейските регламенти\", коментира Караниколов.", "date": "2019.07.02", "title": "Караниколов увери: Самолетите СУ-25 ще бъдат ремонтирани"}
{"url": "https://www.faktor.bg/bg/articles/novini/svyat/manfred-veber-se-otkaza-ot-mandata-si-kato-vodesht-kandidat-na-enp", "text": "Манфред Вебер се отказва от мандата си като водещ кандидат на ЕНП. Това беше оповестено от говорителя му в Туитър. \"Ще продължа да се боря за демократична Европа\", каза той. \"За мен беше чест да поемем тази задача за ЕНП и Европа. Пътуването ми започна тук миналия септември като основен кандидат, тук свършва\", пише още в съобщението.", "date": "2019.07.02", "title": "Манфред Вебер се отказа от мандата си като водещ кандидат на ЕНП"}
{"url": "https://www.faktor.bg/bg/articles/borisov-saobshti-ursula-fon-der-layden-predsedatel-na-ek-stanishev-stava-predsedatel-na-ep", "text": "\"Българин на толкова висока позиция е чест за България, въпреки, че неговите хора не го искаха в евролистата\", заяви премиерът Бойко Борисов минути след като съобщи, че е постигнат компромис за ръководинте длъжности в ЕС. \"Ние държахме поста на председател на ЕК да е за ЕНП и това постигнахме\", заяви Борисов, който потвърди, че евродепутатите от ГЕРБ ще подкрепят кандидатурата на Станишев. Германският министър на отбраната Урсула фон дер Лайен е номинирана за председател на Европейската комисия. Ръководството на Европейския съвет се предлага да бъде поето от служебния премиер на Белгия Шарл Мишел. За върховен представител на ЕС по външната политика и сигурността номиниран е испанският външен министър Жозеп Борел. Предлага се ръководителят на Международния валутен фонд Кристин Лагард да поеме председателството на Европейската централна банка. Очаквайте подробности.", "date": "2019.07.02", "title": "Борисов обяви номинациите: Урсула фон дер Лайен - председател на ЕК, Станишев - шеф на ЕП"}
{"url": "https://www.faktor.bg/bg/articles/obshtestvo/zakon-i-red/kontrabanda-ot-gartsiya-i-turtsiya-zahranva-nelegalniya-pazar-na-tsigari-v-balgariya", "text": "Няколко месеца, след като през лятото на 2018 г. МВР и прокуратурата разкриха 6 нелегални фабрики за производство на цигари, контрабандата от Турция и Гърция стана основен източник за захранване на черния пазар у нас. Това твърдят няколко независими източници от МВР, както и проучване на “24 часа”. От началото на 2019 г. подаваните, както и заловените количества нелегални цигари в страната, са основно от южните ни съседки. В зависимост от държавата контрабандната стока преминава през различни канали на разпространение, за да стигнe до българския пазар. На границата между България и Турция се намира един от най-натоварените в света и най-натоварения в Европа ГКПП Капитан Андреево – Капъкуле. През него преминават годишно близо 5 млн. пътници и стотици хиляди превозни средства. Закупени напълно легално цигари, но без акциз и ДДС в магазини за безмитна търговия от турската страна на границата, са на многократно по-ниски цени. Това е предпоставката за масово пренасяне през граница на огромни количества и организирането на контрабандата. Тя е трудна за пресичане, тъй като се осъществява в по-малки количества, но от много хора индивидуално или организирани в малки групи. Пренесените цигари впоследствие се продават директно на черния пазар на дребно или на прекупвачи, които впоследствие организират пренасянето им във вътрешността на страната. Мравешката контрабанда е източник на препитание на много хора с ниски доходи от района на Свиленград. От началото на годината обемите на нелегалните цигари по това направление значително са се увеличили и вече захранват не само черните пазари на пограничните области като Кърджали, Хасково и Бургас, но стигат и до Централна и Северна България, където все по-често се срещат такива марки тънки цигари с обозначения, доказващи безмитния им произход. За разлика от Турция през Гърция вървят канали за индустриални количества нелегални цигари. Те функционират по различен начин, а контрабандата, която е предназначена на нелегалния пазар на България, е в много по-големи количества. Това се потвърждава от големите пратки, заловени от МВР и Агенция “Митници” на територията на България в края на миналата и началото на тази година. През март например Специализираната прокуратура привлече като обвиняеми двама мъже за нелегален внос от Гърция и държане на акцизни стоки без бандерол. Това са 752 000 кутии от марките “Уинстън” “Реджина”, LD, “Фаст” и “Карелия”. Те са задържани при операция на ГДБОП и Специализираната прокуратура на 13 март в склад до столичното околовръстно шосе при разтоварване на камион с 332 000 кутии цигари. Цигарите били укрити зад стречирани палети с бутилки, като били пакетирани в същите палети, маскирани зад ред бутилки. При претърсване на лекия автомобил на единия от задържаните са намерени документите на втори камион, пристигнал от Гърция предния ден. За часове вторият тир е открит на паркинг в столичния квартал “Люлин”. Преди да пристигне на паркинга, е оставил до склада на околовръстното шосе теглено от него хладилно полуремарке. При друга акция на полицията бяха проверени складови помещения на територията на София. В едно от тях служители на СДВР са открили 122 099 кутии цигари без бандерол на стойност над 900 хил. лева. Контрабандната стока била много добре укрита в 20 дървени палета.  Контрабандата на цигари от Гърция, която захранва у нас черния пазар, преминава през места на границата с България, където няма официален контролно-пропускателен режим или т.нар. зелени граници, както и през КПП Кулата – Промахон. Цигарите се произвеждат най-често в нелегални фабрики на територията на Гърция, но се откриват и количества, отклонени от заводите на легални гръцки производители. Оттам се товарят на камиони, включително автовози, както и в по-малки транспортни средства. Големите камиони преминават през КПП Кулата с маршрут към складове в покрайнините на София, откъдето най-често се преразпределят из страната. По-малките бусове и пикапи минават предимно през зелена граница в труднодостъпни райони, в обезлюдените родопски общини, граничещи с Гърция.", "date": "2019.07.02", "title": "Контрабанда от Гърция и Турция захранва нелегалния пазар на цигари в България"}
{"url": "https://www.faktor.bg/bg/articles/sled-zhegata-idvat-strashni-buri", "text": "Утре се очаква да има бури и градушки в централните райони от страната. Горещата вълна от Западна Европа е вече на Балканския полуостров, но в по-лека форма. Това са първите по-високи температури това лято, затова е обявен жълт код. В планините ще бъде малко по-хладно, въпреки че и там температурите са съизмерими с равнинните – на вр. Мусала е 11 градуса, което е висока температура”, допълни синоптикът. Синоптикът препоръча хората да не излизат навън в най-горещата част от деня. В цялата страна температурата ще надхвърля 35 градуса. „Най-висока е температурата във Враца, в Дунавската равнина и крайните югозападни райони и Сандански също температурите ще са високи”, каза още Стойчева и добави, че „горещниците” се очакват в края на месец юли. Високите температури ще се задържат през цялата седмица. Синоптикът уточни, че градусите са по-високи от средните за сезона, но не могат да се определят като екстремни. Абсолютният рекорд за страната ни е 45,2 градуса през 1916 г. в Садово, Пловдивско. Няма да имаме такива температури сега, заяви синоптикът Анастасия Стойчева от НИМХ пред БТВ.", "date": "2019.07.02", "title": "След жегата идват страшни бури"}
{"url": "https://www.faktor.bg/bg/articles/ikonomika/biznes/-olineza-specheli-targovska-voyna-za-domashna-mayoneza", "text": "„Олинеза Премиум“ ООД спечели във Върховния административен съд (ВАС) дело срещу основния си конкурент в бранша „Консул“ ООД, произвеждащ марката „Краси”. Това става ясно от Решение на ВАС от 27 май тази година, публикувано на сайта на институцията. Сагата започва преди няколко години, след като „Консул” ООД сезира Комисията за защита на конкуренцията (КЗК, Комисията), че в търговската мрежа се разпространява хранителен продукт майонеза, наименован „Домашна майонеза“. Според тях с наименованието „домашна“ се осъществява заблуждаваща реклама, което е нарушение на ЗЗК. Прилагателното „домашна“ не отговаряло на условията и начина на производството на продукта. Освен това въвеждало в заблуждение потребителя относно неговите характерни качества, свързани с производството на продукти при домашни условия, които са с по-високи качества. Освен това според „Консул” ООД наименованието„домашна“ привличало вниманието на потребителите, които били въвеждани в заблуждение за вкусовите качества на продукта. Заради заблуждаващата реклама на „Олинеза Премиум“ ООД се създавало погрешно впечатление у потребителите за вкусовите качества на предлагания продукт, което можело да повлияе върху икономическото им поведение. „Консул” ООД е квалифицирал тези действия като нарушаващи конкуренцията, което от своя страна водело до нанасяне на вреди на другите производители, предлагащи продукти от същия род. КЗК е образувала производство по подадения сигнал, но след проверка не е установила нарушения на закона от страна на „Олинеза Премиум“ ООД.  В полза на Олинеза е и Решението взето по делото за домашна майонеза по линия на Комисия за защита на потребителите (КЗП). Така спорът между конкурентите преминава през Административен съд – София, за да стигне до ВАС. Той обаче също потвърждава заключенията на КЗК, че Според магистратите доводът на \"Консул\" ООД, че употребата на израза \"домашна майонеза\" върху етикета на продукта, произвеждан и предлаган от „Олинеза Премиум“ ООД, е и реклама е неоснователен. „Продуктите се предлагат с етикетите им, а със самия етикет потребителят се запознава едновременно с купуването на продукта. Етикетът върху продукта няма за цел да популяризира продукта и да го направи по-атрактивен, с цел привличането на клиенти, а има за цел да информира потребителя за съдържанието, свойствата и характеристиките на самия продукт. Рекламата по същността си е способ за маркетингова комуникация, която предлага атрактивна информация за стока или услуга, предназначена за определен кръг потребители и цели да популяризира определени стоки или услуги, като предизвиква, формира или поддържа интереса на потребителите към стоките или услугите”, се изтъква в Решението на ВАС.   Съдебният състав отхвърля категорично жалбата на„Консул“ ООД срещу решение № 571 от 29.05.2018 г. на Комисията за защита на конкуренцията и осъжда „Консул“ ООД да заплати на КЗК и на „Олинеза Премиум“ ООДнаправените разноски. Решението може да се обжалва с касационна жалба пред петчленен състав на Върховния административен съд в 14-дневен срок от съобщаването му на страните.", "date": "2019.07.02", "title": "„Олинеза” спечели търговска война за „Домашна майонеза”"}
{"url": "https://www.faktor.bg/bg/articles/ikonomika/turizam/angelkova-ochakvame-za-letniya-sezon-spad-ot-3-do-6-v-sravnenie-s-predhodnata-godina", "text": "Броят на чуждестранните туристи, посетили страната през първите 5 месеца на годината, е близо 2,5 милиона, което е ръст с 0,3%, заяви министър Николина Ангелкова.  Тя добави, че очаква спад на туристите през летния сезон. \"На база на предварителните записвания и по отношение на данните, които имаме от туроператорите и от хотелиерите, очакваме за летния сезон да имаме средно между 3 и 6 процента лек спад в сравнение с предходната година\".", "date": "2019.07.02", "title": "Ангелкова: Очакваме за летния сезон спад от 3 до 6% в сравнение с предходната година"}
{"url": "https://www.faktor.bg/bg/articles/radev-ot-kitayskiya-dalien", "text": "Трябва да се борим стратегическото място на България като врата на Азия към Европа да се оползотвори възможно най-бързо и най-добре. Това заяви президентът Румен Радев днес пред представители на българските медии по повод участието си в сесията \"Диалог между китайските държавни предприятия и българската власт\" в рамките на Световния икономически форум, който се провежда в китайския град Далиен. В изказването си на форума българският държавен глава открои доверието между България и Китай на най-високо ниво и активния политически диалог между институциите на двете държави. Румен Радев призова това доверие да се материализира в интерес на гражданите и бизнеса чрез проектите на инициативата \"Един пояс, един път\" и многостранното партньорство в рамките на инициативата \"17+1\". През нашата територия трябва да минат железопътни връзки, магистрали, воден транспорт, необходима е модернизация на пристанища и на летища. Надявам се, че с помощта на китайските инвестиции това може да стане по-бързо\", подчерта президентът. По думите на Румен Радев със стратегическото си разположение, квалифицираната работна ръка и благоприятната за инвеститорите данъчна политика България е естествен избор за реализацията на успешни проекти. Държавният глава отново открои добрите примери в българо-китайските икономически отношения и взаимния интерес от тяхното последващо развитие. Най-големият туристически оператор в Китай използва софтуер, произведен от българска компания. Според Румен Радев обаче не можем да говорим за сериозни проекти в инфраструктурата, за инвестиции и мащабно сътрудничество, ако няма пряка авиолиния, която да свързва двете държави. Президентът призова и за изграждането на съвместен българо-китайски научно-изследователски и иновационен център, който да \"постави двустранното сътрудничество на пистата на високите технологии, конкурентоспособността и високата добавена стойност\". В сесията \"Диалог между китайските държавни предприятия и българската власт\" участваха ръководителите на водещи китайски корпорации в областта на инвестициите и иновациите, информационните технологии и комуникациите, енергетиката, корабоплаването, машиностроенето, химическата промишленост, науката и други, които изразиха своя интерес към осъществяването на съвместни проекти с представители на българския бизнес.", "date": "2019.07.02", "title": "Радев иска да впечатли Китай с изтъркани клишета: България е врата към Европа, инвестирайте у нас"}
{"url": "https://www.faktor.bg/bg/articles/nashi-ucheni-balgarskoto-meso-pokazva-visok-higienen-standart-no-ne-i-mlyakoto", "text": "Бактериите и патогените в храните вече могат да бъдат засичани на мига благодарение на откритие на микробиолозите от БАН. По този начин светът ще може да установява инфекция както по време на производство, така и на пазара. Директорът на Института по микробиология Христо Найденски обясни пред Bulgaria ON AIR, че за момента учените ни са разработили метода за намиране на бактерии и патогени в месото, като сега работят и върху метод за изследване на млякото и други продукти.  \"Повече от четвърт век работим по този проблем. Можем да се поздравим с известен успех. В науката винаги, когато се реши един проблем, се откриват други въпроси. Ние успяхме да създадем един съвременен и бърз метод за доказване на патогени в храните, най-вече в месото. Сега работим за намирането им в мляко и други продукти\", каза микробиологът. Найденски също така допълни, че резултатите от изследването на българско месо показват висок хигиенен стандарт. Не така стои обаче въпросът с млякото. \"Това, което ние направихме е, че вече не се изисква скъпа апаратура. Трябва само водна баня, която да е загрята на 60 градуса. Не трябва човек да има висока квалификация, за да извършва изследването и то може да се прави на терен. Така още производителят ще контролира хранителните продукти. За месото и местните продукти изследванията показаха, че има висок хигиенен стандарт. При млякото обаче има проблеми. То излиза с висок брой бактерии. Консумацията на сурово мляко е доста рисково\", разясни той.", "date": "2019.07.02", "title": "Наши учени: Българското месо показва висок хигиенен стандарт, но не и млякото"}
{"url": "https://www.faktor.bg/bg/articles/parvata-5g-stantsiya-be-montirana-na-ndk", "text": "Мобилният оператор А1 представи първата работеща 5G мрежа в България, след като получи честоти за тестови период от шест месеца. През този период компанията ще има възможност да осъществява тестове на основните приложения върху 5G мрежата. На събитие в понеделник бяха демонстрирани възможностите на тази мрежа - значително по-висока скорост на интернета, която може да се използва и за осигуряване на фиксирани услуги, като телевизия и интернет. Бе монтирана и първата 5G базова станция на сградата на НДК. През февруари миналата година компанията демонстрира основните предимства на новата мрежа от пето поколение – по-висока скорост (2.2 гигабита за секунда) и ултраниска латентност (1 милисекунда), което позволява предаването на голям обем от информация в реално време. За внедряването на 5G А1 България работи съвместно с А1 Group, към която принадлежи. През март А1 Австрия получи лиценз за честоти за изграждане на 5G мрежа. Австрия е една от първите страни в Европа, които проведоха търг за честоти за въвеждането на 5G, като А1 Group e сред пионерите във внедряването на новата технология.", "date": "2019.07.02", "title": "Първата 5G станция бе монтирана на НДК"}
{"url": "https://www.faktor.bg/bg/articles/varhovniyat-sad-okonchatelno-sprya-stroezha-na-nebostargacha-v-sofiya", "text": "Решението на Столичния общински съвет от 6 юли 2017 г., което одобрява строителството на 77-метрова сграда на бул. \"България\", бе окончателно отменено от Върховния административен съд на 25 юни. Теренът е на ъгъла с ул. \"Борово\" и там е зона с разрешена височина до 20 м кота корниз. Общинарите са гласували план за терена, който е в разрез с Общия устройствен план на София. При гласуването на сесията на съвета против са били само съветниците Иво Божков и Марта Георгиева от ДСБ, и Войслав Тодоров от \"Нормална държава\". Петима от БСП са гласували \"въздържал се\". Това решение на общинарите е оборено първо в Административния съд - София, по жалба на група граждани. Инвеститорът на сградата \"България билдинг\" ЕООД и общинският съвет обжалват съдебното решение във Върховния съд. На 25 юни върховните съдии оставят в сила решението на по-долната инстанция. В него се изреждат погазените закони и наредби от общината, за да се даде зелена улица на строителството на небостъргача. Нарушенията, установени от Административния съд-София град, се потвърждават и от Върховния административен съд. Те са: - неправилно проведена процедура по Закона за устройство на територията (ЗУТ) без съобщаване на всички заинтересовани лица; не е проведено обществено обсъждане на проекта; липса на задължителни план-схеми по ЗУТ. - с одобрения план се изменя действащият подробен устройствен план за преструктуриране на жк \"Борово\", като той е и в разрез с Общия устройствен план на София за тази зона. Така са завишени параметрите на интензивност на застрояването, намалени са процентите за озеленяване, няма горен праг на кота корниз и т.н. Парцелът на \"България билдинг\" се намира на ъгъла между бул. \"България\" и ул. \"Борово\" в жилищна зона с ограничение на строителството до 20 метра. В началото на 2017 г. собственикът внася до \"Направление архитектура и градоустройство\" искане за промяна на устройствения план на парцела, с която той да бъде разделен на три, съобщи тогава \"Капитал\". С разделянето инвеститорите искат да се възползват от чл. 27, ал. 3 от Закона за устройство на територията. Според него сгради за обществено ползване нямат ограничение на височината, ако са на ъгъла на две улици в градски центрове от първо до трето ниво. Според \"България билдинг\" техният парцел е именно такъв. На базата на този член беше одобрен и \"Парадайс тауър\" на бул. \"Черни връх\", както и още няколко други високи сгради в централната градска част. За промяната му отдавна настоява главният архитект на София Здравко Здравков. Според проекта за изменение във всяка от трите части ще могат да бъдат изградени офиси и сгради за обществено обслужване. Само за един от трите бъдещи парцела е посочено конкретно искане - апартаментен хотел с високоетажно стъпаловидно застрояване от 8 до 22 етажа, или 76.95 м. Собственик на \"България билдинг\" е Георги Василев, който е един от тримата акционери в строителната \"Джи Пи груп\". Двете дружества са регистрирани на един и същ адрес на бул. \"Черни връх\". С \"Джи Пи груп\" е свързван генералният директор на \"Лукойл България\" Валентин Златев, но той отрича тези твърдения. Преди \"България билдинг\" да купи парцела през 2016 г., той е бил собственост на две дружества - \"Итърнити\" и \"Евро травелс\", като и двете са еднолична собственост на Георги Василев, а управител на втората е Владимир Лозанов, който също е съдружник в \"Джи Пи груп\".", "date": "2019.07.02", "title": "Върховният съд окончателно спря строежа на небостъргач в София"}
{"url": "https://www.faktor.bg/bg/articles/osnovniyat-svidetel-po-deloto-ktb-se-okaza-v-bolnitsa", "text": "Основният свидетел по делото КТБ е в болница. Бисер Лазов не се яви за поредния разпит по мегаделото в специализирания съд. Той е изпратил писмо, че е постъпил в хирургична клиника. Състоянието му не позволява да дава показания до края на седмицата, предава Нова телевизия.  На предишното заседание счетоводителят каза през съда, че подсъдимият банкер Цветан Василев се е опитал да осуети разследването за фалита на КТБ,  като е предложил подкуп в размер на около 1 милион лева.  Следващото заседание по делото е на Лазов да бъде на 9 юли.", "date": "2019.07.02", "title": "Основният свидетел по делото \"КТБ: се оказа в болница"}
{"url": "https://www.faktor.bg/bg/articles/obshtestvo/zakon-i-red/kpkonpi-prekrati-proizvodstvo-po-signal-sreshtu-mariya-gabriel", "text": "Комисията за противодействие на корупцията и незаконно придобито имущество е прекратила производството по сигнал против Мария Габриел, става известно от решение публикувано на сайта на КПКОНПИ. В сигнала се твърди, че Мария Габриел е ползвала под наем общинско жилище, като месечната наемна цена на жилището е била в размер на 400,00 лева. Договорът е сключен през октомври 2010 г., когато Мария Габриел е била вече евродепутат с 30 000 лв. месечен доход. Апартаментът е собственост на дружество. Според твърденията, цената на наемите през този период в съответния квартал била в диапазона между 1400-1600 лв. Към сигнала са били приложени и медийни публикации. При проверката си КПКОНПИ е установила, че членовете на Европейския парламент не са лица, заемащи публична длъжност по смисъла на Закон за предотвратяване и установяване на конфликт на интереси. От това следва, че в периода на действие на договора за наем от 01.10.2010г. до 31.08.2012 г., Мария Габриел не е заемала публична длъжност, по смисъла на закона. Липсата на тази предпоставка - субект, или лице, заемащо публична длъжност, срещу което да се проведе административното производство, се явява пречка за разглеждане на постъпилия сигнал и е основание за прекратяване на настоящото производство, обясняват още от комисията. В решението на КПКОНПИ се казва то да се изпрати заедно с цялата административна преписка на Софийска градска прокуратура, с оглед на това прокуратурата да прецени дали да подаде протест до съда в едномесечен срок от съобщаването на решението, с което се установява липсата на конфликт на интереси.", "date": "2019.07.02", "title": "КПКОНПИ прекрати производство по сигнал срещу Мария Габриел"}
{"url": "https://www.faktor.bg/bg/articles/rila-propishtya-psihichno-bolen-podgoni-horata-s-rezachka", "text": "Около 40-годишен психично болен мъж подгони с моторна резачка хората в град Рила, съобщи БГНЕС. По чудо няма пострадали. Инцидентът е станал към 13:30 часа. Заради горещините по улиците е нямало много хора. Мъжът се е опитал да спре леки коли и да ги реже. Той е задържан от полицията. Очаква се консултация с психиатър. Самият той също не е пострадал, въпреки подадения сигнал, че се е нарязал.", "date": "2019.07.02", "title": "Рила пропищя: Психично болен погна хората с резачка"}
{"url": "https://www.faktor.bg/bg/articles/avtobus-s-31-detsa-plamna-na-am-trakiya", "text": "Автобус, превозващ 31 деца и двете им учителки, се запали на магистрала „Тракия”, в посока София, съобщиха от полицията. Сигналът за инцидента е подаден в 14:42 часа. Това се е случило на метри от разклона за Карнобат – км 316 от АМ „Тракия”. Всички пътници са изведени навреме, никой не е пострадал, увериха от МВР. Те ще бъдат транспортирани до най-близката бензиностанция, от където друг автобус ще ги откара до Крумовград. Транспортът, с който ще стигнат до най-близката бензиностанция, е организиран от Община Карнобат. Пожарни и полицейски екипи са на мястото на инцидента. В момента продължават гасителните дейности, след което ще бъде извършен оглед за установяване на причините, довели до инцидента. По първоначални данни е пламнал двигателният отсек на автобуса, който се намира в задната част на превозното средство.  Учениците и двете преподавателки са пътували по маршрут Слънчев бряг- Крумовград, като са се връщали от екскурзия.", "date": "2019.07.02", "title": "Автобус с 31 деца пламна на АМ \"Тракия\""}
{"url": "https://www.faktor.bg/bg/articles/sgs-opravda-nikolay-nenchev", "text": "Състав на Софийски градски съд призна за невинен бившия военен министър Николай Ненчев, предаде Novini.bg. Припомняме, той бе обвинен за това, че не е изпълнил служебните си задължения и не е осигурил авиационната безопасност и летателната годност на самолети от изтребителната авиация на ВВС на страната ни. Присъдата бе прочетена преди минути пред камерите на медиите, а близки на Николай Ненчев, които присъстваха в залата, аплодираха бурно решението на съда. \" \"Съдията беше съвсем конкретен и ясен. Атаките срещу мен идват само от Руската федерация и аз съм сигурен в това. Искам да ви благодаря, защото вие направихте процеса публичен\", това заяви пред журналисти Николай Ненчев, след като чу оправдателната си присъда. \"Стигнах до тук въз основа на силната си вяра и убеденост. По време на мандата си бях подложен на огромен натиск и репресии. И сега казвам, че днес бих постъпил по същия начин. За съжаление този процес се случва в европейска България, която е член на НАТО. Струва ми се, че този процес не беше насочен толкова срещу мен, а срещу всеки следващ военен министър, който трябва да спазва определени правила, защото иначе и той ще стигне до подсъдимата скамейка. Това е атака срещу евроатлантическите ценности на България\", обяви бившият военен министър. \"Това дело причини много грижи и неприятности на семейството ми. Аз съм силен човек. Ако присъдата беше осъдителна, аз нямаше да обжалвам, независимо колко тежка щеше да бъде тя. Ние сме непрекъснато провокирани от Русия и трябва да се вдигат изтребители, което струва милиони. Аз наричам това тероризъм. Аз работих в много тежка международна обстановка. Говоря за кризата в Сирия, за анексирането на Украйна, за свалянето на руски самолет в турското въздушно пространство. Още като министър обявих, че самолетите СУ-25 не трябва да се ремонтират в Русия. Не може една държава непрекъснато да нарушава българския национален интерес и ти да искаш да се ремонтират там самолетите. Аз защитих българския национален интерес и не ме интересува, че съм нарушил интересите на чужда компания\", категоричен бе Ненчев.", "date": "2019.07.02", "title": "Съдът оправда Николай Ненчев: Атаките срещу мен идват от Русия"}
{"url": "https://www.faktor.bg/bg/articles/turtsiya-smenya-f-35-s-ruski-iztrebiteli", "text": "Правителството в Турция е готово да разгледа възможностите за закупуването на руски изтребители, ако не получи американски F-35, съобщи Bloomberg. Възможно е САЩ да замразят доставката на новите изтребители. Причината е решението на Турция да закупи руски противоракетни системи С-400. Шефът на Пентагона вече заяви, че ако сделката стане факт, доставката на F-35 ще бъде отменена. Западът твърди, че противоракетните системи не са съвместими с програмата за отбрана на НАТО. Там се опасяват и че чрез комплексите Русия ще може да получи достъп до информация за отбраната на групата. Турски представители вече заявиха, че не смятат да отменят споразумението. Според тях комплексите ще бъдат обезопасени така, че до тях да нямат достъп външни фигури.", "date": "2019.07.02", "title": "Турция сменя F-35 с руски изтребители?"}
{"url": "https://www.faktor.bg/bg/articles/novini/svyat/14-ruski-moryatsi-zaginaha-pri-pozhar-v-podvodnitsa", "text": "14 руски моряци загинаха при пожар в подводница. По първоначална информация на министерството на отбраната на Русия става въпрос за изпитателна военна подводница. Пожарът е станал в руски териториални води и вече е потушен. Разследването се води от военноморския флот на Русия.  Инцидентът е станал в понеделник, но за него беше съобщено днес.", "date": "2019.07.02", "title": "14 руски моряци загинаха при пожар в подводница"}
{"url": "https://www.faktor.bg/bg/articles/kalfin-1-1", "text": "Всичко е възможно на този етап. На практика не е предвижен дебатът за основните постове в ЕС. За мое съжаление, което и име да се появи, то не се появява заради програма или досегашен път и от моя страна затова е упрекът към преговарящите. Това заяви пред Нова ТВ бившият евродепутат и външен министър Ивайло Калфин Петте важни поста в ЕС имат голяма тежест и влияние. А хората, които ще ги заемат, зависи от тяхната подготовка. Ако българин попадне - не гарантирам неговия успех, но има шанс да остави името на България с положителен знак, подчерта той. По думите му Сергей Станишев има сериозни противоречия със сегашното ръководство на БСП, но това няма нищо общо с неговата европейска позиция. Калфин обясни, че балансът сега в ЕП е различен и динамичен и е трудно да се правят прогнози. Но е ясно, че Германия и Франция искат да запазят водещата си роля в ЕС. Дали ще е по-лява или по-дясна Европа - не мога да кажа. Но смятам, че решенията ще се вземат по-компромисно, предстоят промени, които според мен ще бъдат за добро. Очаква се до тази вечер да е ясно решението на лидерите. Кандидатурите трябва да бъдат подадени в европейския парламент, който в сряда ще гласува председателя си. Една от версиите за вероятното председателство на Сергей Станишев на европейския парламент е, че той би разделил мандата от 5 на 2,5 години с Мамфред Вебер, който беше е водещият кандидат на ЕНП.", "date": "2019.07.02", "title": "Калфин: Дебатът за постовете в ЕС не е предвижен напред, всичко е възможно на този етап"}
{"url": "https://www.faktor.bg/bg/articles/po-sotsialisticheski-v-ungariya-postaviha-naukata-pod-darzhaven-kontrol", "text": "Парламентът на Унгария гласува за преструктуриране на научния сектор, който ще бъде под пълния контрол на правителството. Спорният законопроект преструктурира Унгарската академия на науките, информира \"Дойче веле\". Академичните среди остро критикуват хода на правителството, тъй като се опасяват, че ще сложи край на свободната изследователска работа в страната. Хюман райтс уоч съобщава, че 15 академични институции ще бъдат премахнати от Унгарската академия на науките и ще бъдат включени в нова държавна мрежа за изследвания. Планът, известен от началото на годината, многократно провокира протести на изследователи и академици в Унгария и чужбина. Промените се очаква да влязат в сила от началото на септември. Надзорният съвет - Eotvos Lorand Research Network (ELKH) - ще от 13 членове. Шестима ще бъдат излъчени от Унгарската академия на науките и шестима от Министерството на иновациите. Ръководителят на съвета ще има право на глас. Той ще бъде назначен от министъра на иновациите. Създаването на ELKH ще лиши Академията от важни финансови ресурси, включително стипендии за учени и финансови средства за научни проекти. Новият закон предвижда и създаване на Национален научен съвет за политики, ръководен от министъра на иновациите. Този орган ще съветва правителството за иновации и изследователски проекти. Академията на науките единодушно се обявява срещу промените. Правителството смята, че промените ще помогнат на Унгария да стане по-конкурентна в научния свят. Европейски политици алармираха, че премиерът на Унгария Виктор Орбан иска да затвори устата на учените. От 2017 г. унгарското правителство предприема мерки за ограничаване свободата на учените. Оттогава сериозно е ограничена дейността на Централноевропейския университет, финансиран от американския милиардер Джордж Сорос. В резултат на това университетът се мести във Виена.", "date": "2019.07.02", "title": "По социалистически: В Унгария поставиха науката под правителствен контрол"}
{"url": "https://www.faktor.bg/bg/articles/italianskata-mafiya-iztochila-milioni-evro-ot-fondove-za-migranti", "text": "Фалшиви благотворителни организации, свързани с италианската мафия Ндрангета, са присвоили милиони евро от обществени фондове, след като са спечелили поръчки за услуги за мигранти, съобщи днес италианската финансова полиция, цитирана от ДПА. Задържани са били 11 души. Един от тях е в ареста, пет други - под домашен арест, а на други петима е забранено да напускат града, в който живеят. Между 2014 г. и 2018 г. пет благотворителни организации са спечелили поръчки за настаняване на мигранти в северните провинции Лоди, Парма и Павия, на стойност близо 7,5 млн. евро (8,5 млн. долара). От тази сума заподозрените, обвинени в измама и пране на пари, са присвоили близо 4,5 млн. евро за \"лични нужди\". Освен това ндрангета е използвала благотворителни организации, за да измъкне някои от членовете си от затвора, назначавайки ги на работа в организациите си. В Италия не е необичайно на някои осъдени да им бъде позволено на изтърпяват наказанията си извън затвора, ако полагат общественополезен труд или намерят някаква друга социалнополезна форма на заетост, отбелязва ДПА.", "date": "2019.07.02", "title": "Италианската мафия източила милиони евро от фондове за мигранти"}
{"url": "https://www.faktor.bg/bg/articles/novini/svyat/ozhestochena-predizborna-kampaniya-v-gartsiya", "text": "В разгара на туристическия сезон партиите в Гърция водят ожесточена предизборна кампания, заради която премиерът Алексис Ципрас ще пропусне днешния ключов Европейски съвет, на който лидерите ще се опитат да разпределят високите постове в ЕС. Ципрас ще бъде представляван на заседанието от испанския си колега социалист Педро Санчес. Според проучванията преди вота опозицията в лицето на консерваторите от „Нова демокрация“ води убедително. Гръцките партии водят борба за всеки глас броени дни преди парламентарните избори в неделя. Лидерите на двете основни политически сили – лявата СИРИЗА и „Нова демокрация“, активизираха срещите си с избиратели в цялата страна. Ципрас няма да участва в срещата на върха в Брюксел, за да изнесе реч пред симпатизанти на остров Крит. Ципрас обещава „социална справедливост“ за бедните гърци, а консерваторите предлагат програма с намаляване на данъците и нови работни места. Всички социологически проучвания показват победа на консерваторите с поне 10% разлика. „Нова демокрация“ се очаква да получи абсолютно мнозинство за създаване на самостоятелно правителство. Очаква се още крайнодясната партия „Златна зора“ да не премине прага от 3% за влизане в парламента. Според проучванията избирателите, които за първи път ще гласуват на парламентарни избори, а те са половин милион души, са обърнали гръб както на СИРИЗА, така и на „Златна зора“ и масово подкрепят консерваторите.", "date": "2019.07.02", "title": "Ожесточена предизборна кампания в Гърция"}
{"url": "https://www.faktor.bg/bg/articles/borisov-sled-sreshtata-s-konti-trudnite-razgovori-za-visshite-postove-rushi-avtoriteta-na-evropa", "text": "Проведох двустранна среща и с премиера на Италия Джузепе Конте. И пред него заявих позицията си, че е нужен компромис. Това написа премиерът Бойко Борисов в официалния си профил в социалната мрежа \"Фейсбук\". \"Проточилата се процедура по избор на титуляри на висшите постове в Европейския съюз и трудните разговори рушат авторитета на Европа\", отбелязва в поста си премиерът. Борисов в момента е в Брюксел за извънредно заседание на Европейския съвет, където и е разговарял с премиера на Италия. Преди началото на Европейския съвет той проведе двустранна среща с премиера на Полша Матеуш Моравецки. Лидерите на страните-членки на ЕС от дни се опитват да решат кой ще е следващият председател на Европейската комисия. По-рано днес Борисов обсъди с колегите си от ЕНП възможните кандидатури за лидери на европейските институции.", "date": "2019.07.02", "title": "Борисов след среща с Конти: Трудните разговори за висшите постове рушат авторитета на Европа"}
{"url": "https://www.faktor.bg/bg/articles/karakachanov-kupuvame-f-16-ne-za-da-atakuvame-rusiya-a-da-zashtitavame-rodinata", "text": "Ф-16 ги купуваме не да атакуваме Русия, а да си защитаваме родината. Това заяви в студиото на Би Ти Ви вицепремиерът Красимир Каракачанов. Той изрази своята позиция по сделката за Ф-16 и модернизацията на ВВС. Не знам откъде излезе 3.5 млрд. лева. сделката за Ф-16. Знам какви са офертите - 2.2 млрд. лева, като намаляването на цената няма да е за сметка на качествата на самолета. Така отговори на критиките на Румен Радев, който в интервю за БНТ, че проектът за нов изтребител ще  струва много скъпо на страната, освен, че това няма да бъде боен изтребител, а самолет за шоу. Не може на всеки празник на армията, да дойдеш и да казваш, че това, което се случва не е добро. Това ме подразни, защото всеки в българската армия полагат огромни усилия и доказателство за това са оценките, които получават от съюзниците. Защото зная какво коства на всеки един от моя екип. В един момент ти да казваш, че нищо не се е направило - не мисля, че е нормално да се говори по този начин. Оборудването влиза в най-добрия вариант. Ако някой в България си прави сметка, че като купим този самолет няма да купим повече нито една ракета или бомба за следващите 40 години. Опитвали сме се да намерим баланса в цената на Ф-16. Защо ни е да купим повече ракети наведнъж, защото след 5 години те отново трябва да минат през повторно лицензиране. Това не го е правила дори и една богата страна. На 8 самолета се обучават 14 пилота, а не 16. Но това по никакъв начин не спада стандарта на подготовка на всеки един пилот. Минимизирали сме част от боеприпасите. Една ескадрила става боеспособна, когато имаме 16 изтребители. Но ние не можем да ги купим едновременно. Освен това скъпа е и инфраструктурата, но има вариант да получим пари по партньорските програми - от САЩ и партньорите ни в НАТО. Става дума за около 100 млн. лева, защото самолетът не е трабант, който можеш да паркираш навсякъде. Да се прави внушението, че Ф-16 блок 70 не бил хубав. Това не е сериозно. Той има своите особености - в двигателите, изисквания за чистотата на пистата и други неща, които струват пари, обясни позицията си Каракачанов. Той засегна и темата за Су-25, която по думите на военният министър съвпадна със сделката за Ф-16.  Когато говоря, че трябва да запазим живота на Су-25 - руски настроените ми ръкопляскат. Когато се заговори за Ф-16 - ми ръкопляскат американофилите. Истината е, че ние трябва да модернизираме армията, но трябва да мислим и за бъдещето. Това е простата логика. Всеки един държавник може да бъде полезен. Ние ангажирахме четирима министри и премиера със сделката за Ф-16. На мен не ми харесва да даваме пари за старата руска техника, но такава е ситуацията. А когато говорим за \"Грипен\", там нямаше никакви ракети. Но когато критикуваш, че някой не е свършил добре работата - аз съм български националист, не съм нито русофил, нито американофил, дебело подчерта Красимир Каракачанов. Що се отнася до поисканата му оставка от партия \"Атака\", военният министър бе лаконичен: Ако коалиционният партньор \"Атака\", само защото са ориентирани към Русия ми искат оставката, нека дойдат на коалиционен съвет и да ми я поискат. Това е елементарна политическа пропаганда.", "date": "2019.07.02", "title": "Каракачанов: Купуваме Ф-16 не за да атакуваме Русия, а да защитаваме родината"}
{"url": "https://www.faktor.bg/bg/articles/zapochna-obsazhdaneto-za-klyuchovite-postove-v-es", "text": "Лидерите на 28-те държави-членки на Европейския съюз се събраха на работна сесия на високо равнище в Брюксел след петчасово закъснение. В този формат ще бъдат обсъдени кандидатурите за ключови постове в европейските структури, съобщи представител на Европейския съвет. Първоначално планираното за 11:00 ч. заседание беше отложено за 13:00 часа, след това за 14:00 и за 15:00 часа, но започна една в 16:20 часа (17:20 часа българско време).", "date": "2019.07.02", "title": "Започна дебата за ключовите постове в ЕС"}
{"url": "https://www.faktor.bg/bg/articles/novini/svyat/-mudis-velikobritaniya-veroyatno-shte-vleze-v-retsesiya-pri-brekzit-bez-sdelka", "text": "Агенцията за кредитен рейтинг \"Мудис\" предупреди във вторник, че Обединеното кралство \"вероятно ще влезе в рецесия\", ако напусне Европейския съюз без споразумение (Брекзит без сделка). \"Брекзит без сделка би бил много разрушителен за настоящите търговски споразумения между Великобритания и ЕС и ще има съществено отрицателно въздействие върху икономиката на Обединеното кралство и върху икономиките на някои държави - членки на ЕС\", е позицията на \"Мудис\" при представяне на своя годишен кредитен анализ за Обединеното кралство. Рейтинговата агенция потвърди позицията си, че след оттеглянето на министър-председателя Тереза Мей сценарият на Брекзит без сделка е станал по-вероятен и добави, че разочароващото представяне на Консервативната партия на европейските избори допълнително увеличава риска от подобен негативен сценарий. По-рано днес водещият кандидат за лидер на Торите и следващ британски премиер Борис Джонсън настоя, че Обединеното кралство не трябва да се страхува от Брекзит без сделка  и от търговски отношения с ЕС според правилата на Световната търговска организация. Според него голяма част от \"негативността\" при такъв сценарий без сделка е за сценарий без сделка е \"безумно прекалена\". \"Мисля, че трябва да бъдем много позитивни по отношение на Брекзит и не трябва да се страхуваме от Брекзит без сделка. Не бива да се страхуваме да излезем от ЕС според правилата на СТО\", заяви Джонсън по време на негова предизборна кампания в Белфаст. Бившият лондонски кмет определи като \"глупост\" твърденията, че Брекзит без сделка може да доведе до недостиг на неща като \"чиста питейна вода\", съставки за производството на шоколадовите блокчета \"Марс\", както и спиране на въздушния трафик. \"Пророкувам много уверено, че ще имаме успешен Брекзит, самолетите ще летят, ще има чиста питейна вода и ще има суроватка за шоколадчета \"Марс\", защото там, където има воля, има и суроватка, както никога не се уморявам да казвам\", посочи той. Трябва да се има предвид, че преди време британският финансов министър предупреди, че Брекзит без сделка ще струва на държавната хазна около 90 млрд. паунда.", "date": "2019.07.02", "title": "\"Мудис\": Великобритания вероятно ще влезе в рецесия при Брекзит без сделка"}
{"url": "https://www.faktor.bg/bg/articles/obshtestvo/ulitsata/bratya-vdignaha-lyut-skandal-v-kyustendil-izplashiha-sagrazhdanite-si", "text": "Около 23.00 часа в понеделник двама  братя се скарали в жилищно помещение в кв. \"Изток\" в Кюстендил, впоследствие караницата помежду им се пренесла на улицата, като към неразборията се присъединили двама мъже от квартала. Така се е стигнало до счупени прозорци и телевизор на жилището на двамата братя. Пристигналите на място полицаи са преустановили конфликта, двамата мъже, които са се присъединили към караницата на братята са задържани – единият е на 19 години, другият – на 23. Ще останат в ареста 24 часа. По случая е започнато досъдебно производство, уведомен е дежурен прокурор.", "date": "2019.07.02", "title": "Братя вдигнаха лют скандал в Кюстендил, изплашиха съгражданите си"}
{"url": "https://www.faktor.bg/bg/articles/dnes-slantseto-shte-e-bezposhtadno", "text": "Днес ще бъде слънчево и горещо. Ще духа слаб южен вятър. Дневните температури ще се повишават още и максималните ще бъдат между 34° и 39°, в София 34°-35°. Атмосферното налягане бавно ще се понижава и по-късно през деня ще доближи средното за месеца, съобщи за Агенция „Фокус”. Над Черноморието също ще бъде слънчево. Ще духа до умерен юг-югоизточен вятър. Максималните температури ще бъдат 29° - 30°. Температурата на морската вода е 26° -27°. Вълнението на морето ще бъде 1 - 2 бала. Над планините ще е слънчево. Ще духа умерен, по високите и открити части - временно силен вятър от изток-североизток. Температурите ще се повишат още и максималната на височина 1200 метра ще бъде около 28°, на 2000 метра – около 22°. Специалистите съветват да избягваме престоя под слънчевите лъчи и физическите натоварвания.", "date": "2019.07.02", "title": "Днес слънцето ще е безпощадно"}
{"url": "https://www.faktor.bg/bg/articles/svidetel-kmetat-na-konstinbrod-napravi-zabranen-obraten-zavoy-i-taka-ubi-motorista", "text": "Моторист загина в неделя сутринта при катастрофа, в която участва и кметът на Костинброд. Трайко Младенов е призован да се яви в прокуратурата, където се очаква да бъде привлечен като обвиняем за причиняване на смърт по непредпазливост.  Пред Нова телевизия Младенов обясни, че леко е пострадал при инцидента и има натъртвания. „Не съм правил обратен завой. Влязох в лявата лента. Не мога да кажа с каква скорост е карал мотористът. При положение, че колата е напълно смачкана, предполагам, че с доста голяма скорост. Предполагам, че аз карах в ограниченията, карах бавно, бях с още хора в колата. Винаги съм бил внимателен водач. Факт е, че, влизайки в лявата лента, изобщо , гледайки в огледалото за обратно виждане, не видях моторист, което означава, че скоростта е била голяма. Имам разтягания и натиск от колана и въздушните възглавници”, обясни кметът. Тази сутрин на мястото на инцидента се събраха близо 50 души близки и роднини на загиналия моторист. Версиите за случилото се на близкия на загиналия и на кмета на Костинброд се разминават значително. „Видях, че мотористът се движеше в посока София, когато кметът на Костинброд Трайко Младенов изведнъж направи забранен обратен завой от крайната дясна лента и мотористът се блъсна в него. Кметът е виновен, защото направи забранен обратен завой. Игнат може да е карал с малко превишена скорост, но е карал в лявото платно. За мен вината за инцидента е изцяло на кмета, тъй като извършва забранена маневра.\" Това сподели пред камерата на Нова телевизия свидетел на инцидента Марио Манов. ,,Ако кметът не е правил обратен завой, както той твърди, това нямаше да се случи. Просто лъже и не иска да си признае. За мен Трайко Младенов не иска да си поеме отговорността, което не е нормално'', заяви един от близките на жертвата.  \"Не приемам това, което казва кметът. Не може да има четири различни твърдения\", каза приятел на загиналия Игнат. Според данни на „Пътна полиция” Игнат не е имал книжка Категория А за управление на мотор. По собствените думи на кмета той нито е карал с превишена скорост, нито е извършвал обратен завой, а що се отнася до моториста, Младенов обясни, че не го е видял.", "date": "2019.07.02", "title": "Свидетел: Кметът на Констинброд направи забранен обратен завой и така уби моториста"}
{"url": "https://www.faktor.bg/bg/articles/obshtestvo/ulitsata/maykata-na-agresivniya-uchenik-sramuvam-se-postapkata-mu-e-nedopustima", "text": "Момчето,което размаха показалка на учителката си, съжалява за постъпката си. Това разказва майка му, която говори за първи път пред камера, но от притеснение крие лицето си.  „Постъпката, която е извършил моят син е недопустима за мен и мисля за всеки един нормален човек. Аз лично като родител съжалявам страшно много за това, което е извършил, което е направил. Винаги досега, в моето си възпитание към него не съм стремяла той да бъде и да се държи по този начин, винаги съм искала най- доброто за моите деца\", каза майката пред БТВ.  Жената сподели, че се чувства обидена и наранена от постъпката на сина си, Тя добави, че много съжалява за сиryацията. ,Той самият също каза, че съжалява много и тоеа е било в момент на негова еуфория и радост, което е направил\", заяви Тя.  Според майката, момчето няма здравословни проблеми, посещенията при психолог и психиатър също не откриваТ проблем.  „Според мен се опитва да привлече внимание, тъй като винаги е бил отхвърлян от съучениците си, от приятелите, от връстниците си, по този начин той си мисли, че ще може да се сработи с колектива и ще бъде приег Това за мен обаче не е правилният подход, защото той може да бъде приет и ако направи нещо добро, което той много пъти е правил, но не и в училище\", заяви майката. Училищата, които е сменил са седем, от нито едно не е бил изключван, твърди майката и добавя, че винаги тя, по собствено желание го е местила.", "date": "2019.07.02", "title": "Майката на агресивния ученик: Срамувам се, постъпката му е недопустима"}
{"url": "https://www.faktor.bg/bg/articles/obshtestvo/ulitsata/politsaite-izlizat-na-protest-na-5-yuli-1", "text": "На 5 юли служители от системата на МВР излизат на национален протест. Полицаите настояват за по-високо заплащане на нощния и извънредния труд. В момента те получават 25 ст. на час за нощен труд. Сумата е определена през 2006 г. и оттогава не е имало промяна. Синдикатите на служителите в МВР настояват парите да бъдат увеличени до 2,50 лв. на час. Полицаите са недоволни и че единствено за служителите на вътрешното ведомство няма приравняване на парите от нощен към дневен труд. Това би позволило възнаграждението им да формира и изплаща според определен коефициент, както е например при граничните полицаи.", "date": "2019.07.02", "title": "Полицаите излизат на протест на 5 юли"}
{"url": "https://www.faktor.bg/bg/articles/petak-13/zashto-zam-komandirat-na-aviobaza-graf-ignatievo-se-hvana-na-politichesko-horo-do-rumen-radev-sreshtu-f-16", "text": "Димитър Иванов Заместник-командирът на авиобаза Граф Игнатиево полковник Николай Русев скандално се включи в политическите спорове около придобиването на F-16. Същият на практика се нареди в лагера на тези, които подкрепят президента Румен Радев против избора на F-16 и лобират в полза на Грипен. Полк. Русев в качеството си на офицер и заместник-командир на авиобазата в Граф Игнатиево на 29 май 2019 г. в ефира на БНТ1 директно заяви, че решението за покупката на F-16 е било чисто политическо, като експертното мнение е било игнорирано.  „При избора на изтребител експертното мнение не бе взето под внимание и това беше политическо решение. Надявам се, политиците да ни закупят всичко необходимо, за да може новият самолет да е пълноценен и да се използва в максимална степен”, заяви полковник Николай Русев. Тези негови думи идват след заявеното от президента Румен Радев в специално интервю за „Панорама“ по БНТ1 предната вечер, че пакетът на F-16 бил орязан откъм оборудване и следователно това щяло да намали бойните му възможности. Президентът не даде задоволителни конкретни доказателства за думите си, а неговото говорене беше изцяло политическо и очевидно целеше   За Радев вече е добре известно, че лобира в полза на Грипен. Явно окуражен от думите на президента, полк Русев продължава: „Скъпи българи, не вярвайте на дилетанти и чиновници, които ентусиазирано обясняват по медиите, кой самолет е хубав и кой не е. Експертите са тук, по авиобазите и във ВВС. Много жалко и недостойно е, че някой се опитва зад термини, като стратегия, геополитика, национална сигурност, да прикрива лични амбиции, симпатии, ако щети и ангажименти”. Допустимо ли е обаче полк. Николай Русев в качеството си на офицер и заместник-командир на авиобаза Граф Игнатиево пред медиите да прави подобни самодейни изявления? Не ли това чиста проба политически изявления, не нарушава ли по този начин той закона? В Закона за отбраната и въоръжените сили, чл. 182. (1), се казва ясно: „Военнослужещите нямат право да членуват в политически партии, движения или коалиции с политически цели и да предприемат действия по служба, с които да нарушават политическата си неутралност.“ Не е ли това действие по служба, с което се нарушава именно политическата неутралност? Този въпрос е важен, но не по-малко важен е и другият въпрос, произтичащ от думите на полк. Русев. Той твърди, че експертното мнение не е било взето под внимание и така решението е било политическо. Пита се тогава как експертите са се произнесли в полза на Грипен, по време на служебното правителство на проф. Герджиков, след като стана известно, че шведската оферта не включва необходимото въоръжение, а офертата на САЩ го включва? По какви критерии тогава е била предпочетена от експертите шведската оферта, след като именно тя, а не тази за F-16, е била орязана откъм предлаган пакет оборудване? Не на последно място, когато един български офицер заема позиции, той трябва да бъде последователен. Това се нарича интегритет. Това обаче Вече стана известно, че в миналото президентът Радев, който сега очевидно предпочита Грипен, преди e хвалил качествата на F-16, дори е признавал, че Грипен не се предлага с пълния пакет въоръжение, а F-16 има всичко необходимо. „В ценовите предложения на \"Грипен\" и \"Еврофайтър\" са включени основно самолети без въоръжение, с минимално наземно оборудване. Пакетът на Ф-16 МЛУ освен девет самолета с напълно отремонтирани двигатели съдържа и всичко необходимо за използване на машините…“, казва през 2012 г. бригаден генерал Румен Радев, зам.-командир на ВВС. А какво е мислил и полк. Николай Русев в миналото? През 2013 г. подполковник Николай Русев, летец-инструктор на МиГ-29 в авиобаза Граф Игнатиево, обяснява за качествата на F-16 МЛУ и допълва: „Реално само три предложения се вписват, макар и в различна степен, в нашата финансова рамка: „Еврофайтър“ от Италия, „Грипен“ от Швеция и Ф-16 МЛУ от Португалия. Първите две са основно само за покупка на самолети, докато в третото предложение е включено всичко необходимо, за което вече споменах, плюс въоръжение. Така че нека оставим експертите да си свършат работата. Всичко друго е популизъм.“ Както преди, така и днес в офертата на САЩ е включено всичко необходимо, а в шведската оферта, – не. Нещо повече – днес САЩ ни предлагат не втора ръка, а   от последната модификация – блок 70/72. Ако експертното мнение в този случай не е било взето под внимание, както твърди полк. Русев, тогава най-логичен е въпросът: Защо експертите са предпочели самолет без въоръжение пред този с въоръжение? И ако е така – с какви мотиви? Може би полк. Русев знае повече, ако е участвал в работата на експертната група. Или пък върховният главнокомандващ знае повече?", "date": "2019.07.02", "title": "Защо зам.-командирът на авиобаза Граф Игнатиево се хвана на политическо хоро до Румен Радев срещу F-16"}
{"url": "https://www.faktor.bg/bg/articles/novini/balgariya/intenziven-trafik-na-shest-granichni-punkta", "text": "Трафикът на ГКПП \"Кулата\" на българо-гръцката и ГКПП \"Капитан Андреево\" на българо-турската граница е интензивен на изход за товарни и леки автомобили. Това съобщиха от ГД „Гранична полиция“. На българо-румънската граница трафикът на ГКПП \"Дунав мост-Видин\", а ГКПП \"Дунав мост-Русе\", ГКПП \"Кардам\" и ГКПП \"Дуранкулак\" - на вход за леки коли. На българо-сръбската и българо-македонската граница трафикът е нормален на всички контролно-пропускателни пунктове.", "date": "2019.07.02", "title": "Интензивен трафик на шест гранични пункта"}
{"url": "https://www.faktor.bg/bg/articles/novini/svyat/stachka-blokira-feriboti-i-korabi-v-gartsiya-tazi-nosht-i-utre", "text": "Общогръцката федерация на моряците е обявила 24-часова национална стачка от 00.01 до 24:00 часа на 03 юли (сряда) 2019 г. Това съобщиха от посолството на България в Гърция. Причината е стачка на докерите. Синдикатът им отказа последното предложение на работодателите за размера на заплатите и броя и състава на отделните екипажи. Така беше обявена стачка, която започва утре и ще продължи едно денонощие. Външното ни министерство препоръча на всички българи, които живеят или пътуват в Гърция, да се информират предварително за разписанията на морските превозни средства и възможните алтернативни връзки с друг вид транспорт. При необходимост от съдействие българските граждани могат да се свържат с посолството ни в Атина на следните телефони: -  Дежурен директен телефон: +30 210 67 48 107 -  Мобилен телефон за спешни случаи: +30 693 70 96 220", "date": "2019.07.02", "title": "Стачка блокира фериботи и кораби в Гърция тази нощ и утре"}
{"url": "https://www.faktor.bg/bg/articles/novini/balgariya/s-pomoshtta-na-kgb-balgarskata-sluzhba-7-gotvi-atentati-na-natovski-obekti-v-gartsiya-i-turtsiya", "text": "Преподавателят по Църковно право и Устройство и управление на БПЦ доц. Дилян Николчев предлага алтернатива срещу манипулациите, които се опитват да ни пробутат леви учени в учебниците по история. Той анонсира да се ползват учебни помагала, в които да се събират реалните факти за мрачните времена на соца, а не тийнейджърите да учат как Тодор Живков се грижел за благосъстоянието на народа от фалшиви учебници.  В сборника „Доклади от годишна университетска научна конференция“ той е публикувал монография „За специалните \"остри\" военновременни задачи и мероприятия на \"Служба 7\" към ПГУ на ДС в Турция и Гърция през 60-те години на миналия век“. В труда си разказва за функциите на „Служба 7“ като част от Първо главно управление на Държавна сигурност и КГБ. „Служба 7“ е създадена през 1963 г. с помощта на представителството на КГБ на СССР в София към ПГУ на КДС. Тя е самостоятелно направление към Управлението с щат 4 оперативни работници. През 1966 г. те вече са 7, а през 1968 г. Службата се обособява в отдел XII, който в началото на 1969 г. се слива с VIIК и продължава да съществува като направление за подготовка и провеждане на специални мероприятия в рамките на този отдел.  При създаването ѝ задачите ѝ в първите години са ограничават до военновременното направление и разработката на специалните диверсионно-разузнавателни групи СДРГ, които да действат на територията на противника. За работата на Службата през 1963 г. първият ѝ ръководител полк. Петко Ковачев отбелязва, че работата ѝ дотогава е водена от окръжните управления по места. Резидентурите до този момент не са работили по линия на спецгрупите и работата в тази посока все още не е координирана с тях. Пред Служба 7 се поставя задачата да се разработи цялостен план за вражески страни, които ни интересуват, с конкретни задачи, които ще стоят пред нашите разузнавателни органи при усложнена обстановка. Съответно задачите трябва да бъдат разработени в няколко основни направления. Разузнавателното трябва да обхваща „събиране и изпращане в Центъра на информация от военно-стратегически характер, както и от тактически – за строеж, местонахождение и действия на военноморски бази, складове на атомно оръжие, ракетни и военновъздушни обекти. Политико-диверсионното направление е свързано със задачи, които се отнасят до пускането на слухове от най-различен характер, увреждащи на врага, всяване на паника и дезинформация. Постигането на тези цели трябва да бъде съчетано с частични малки действия като терор диверсии и прекъсване на комуникации, последствията от които да са психологически, смут и разстройство на политическия, икономическия и военен живот на вражеската страна. Предвижда се също и изграждането на канали за прехвърляне на наши спец групи и упорни пунктове за укриване и снабдяване на тези групи. От съществено значение за ръководството на „Секция 7“ в онзи момент е и как и какви хора /агенти/ трябва да се изберат. За Турция и Гърция са предвидени 18-20 групи, които работят с помощта и опита на КДС на СССР. От запазените документи става ясно, че през 1964 г. са разработвани уязвими места като жп линията Анкара – Истанбул, Анкара – Адана, Анкара – Аяш и др. В Гърция е изучавана жп магистралата Атина – Солун, като на първо време се установяват в района на Атина най-уязвимите места.  За Служба 7 през 1965 г. е изключително важна помощта на КГБ. Затова за 10 дни пристига у нас Христофор Аганесян – специалист по провеждане на остри мероприятия. През втората половина на 1965 г. „Служба 7“ започва да работи по тропосферната мрежа на НАТО в Турция и по водопровода на Истанбул. През този период се засилва още повече взаимодействието между Службата и РУМНО, най-вече по отношение на събраната от двете специални направления информация. По линия на Гърция „Служба 7“ продължава да работи по предварителния си план за събиране на данни за обекти на разработка „моста на шосето и жп линията Солун-Атина при с. Темпи в района на Лариса и „петролопровода Атина – Солун, който още е в строеж и ще снабдява почти всички ВВС бази на НАТО в Гърция“.  Прави впечатление и поставената задача да се изучават условията за изграждане на партизански огнища в района на Солун – Катерини при усложнена военна обстановка и изучаване на условията за изграждане на партизански огнища в района на Аталанти. За последните две цели трябва да бъдат разпитани агентите Караянис, Ив. Димитров, Теофилос, Танасарас и др. за историята и съпротивата в Солунския район. Предвидени са и задачи по „събирането на сведения и информация за специалните войски на Гърция. За отговорници от Центъра са определени оперативните работници Деребеев, Кръстев, Илчев, Ковачев, Златанов и Велев. През същата година по обектите по военновременните мероприятия на „Служба 7“ на територията на Гърция и Турция започват да се водят разработки, зашифровани под следните оперативни имена: в Турция, обект „Терос“ – „Петролопровода „Анталия – Бъмдарма, „Космос“ – тропосферните станции на НАТО и САЩ. В Гърция. „Снабдител“ – петролопроводът Андикира – Сидикира“, „Бункер“ – тропосферните станции на НАТО и САЩ, „Арка“ – мостът на жп линията по шосето „Атина – Солун“ при село Темпи.  Характерно за работата на Службата през следващата година е стартирането на подготовката за „извеждане“ на агенти от Турция и Гърция за постоянно или временно. Успоредно с това продължава и работата по заложените преди това задачи по отделните военновременни мероприятия, като особени усилия са положени по разработките „Торорс“ и „Космос“. През 1967 г. „Служба 7“ при ПГУ съставя план за създаването и подготовката на заплануваните вече 6 СГДР за действие при военновременна обстановка на турска и гръцка територия. През същата година планът се променя те да са 7, като замисълът е до края на 970 г. те да станат 8 и да бъдат готови да действат на противникова територия.  Най-вероятно по политически съображения, продиктувани от КГБ, в края на 1967 г. по нареждане на ПГУ работата на „Служба 7“ е спряна. Вниманието е насочено към мирновременните обекти в Турция и Гърция. През 1968 г. започва реорганизацията на Службата, която продължава да съществува като направление за подготовка и провеждане на специални и остри мероприятия. През март 1969 г. и януари 1970 г. две нови указания на ПГУ нареждат Службата да не се изоставя. Наредено е да се продължи подготовката на СДРГ. До 1976 г. обучението продължава, но подробности липсват. Усилията на „Служба 7“ тогава са съсредоточени към мирновременни обекти – отвличане, ликвидиране и обезвредяване по отношение на някои „изменници“ на родината. Разработките за Турция и Гърция целят разваляне на отношенията между двете страни. Цели за действия са например обектите „Хикс“ – къщата-музей на Ататюрк в Солун, която трябва да бъде подпалена и взривена.  Архивните документи на „Служба 7“, имащи отношение към военновременни цели и обекти на ПГУ на териториите на Турция и Гърция, свидетелстват за болноидеологизираните мотиви за осъществяване на острите мероприятия, почиващи изцяло върху доктрината на комунизма и интернационализма.", "date": "2019.07.02", "title": "Делян Николчев: Учебни помагала с истината за комунизма могат да заместят учебниците по история"}
{"url": "https://www.faktor.bg/bg/articles/novini/svyat/ogromen-gorski-pozhar-v-severna-germaniya", "text": "Засегнати са около 600 хектара гори и храсти Хиляди пожарникари, войници и служители на Гражданска защита се борят с голям горски пожар в район в Северна Германия, предаде БТА.  От седмици времето в страната е горещо и сухо. В последните дни почти не е валяло. Това е и причината за възникването на огъня.    Властите заявиха, че опасността от горски пожари е най-голяма на североизток. Пожарът в Любтен е най-големият в историята на провинция Мекленбург-Предна Померания. Ръководителят на окръжната администрация Щефан Щернберг заяви, че са засегнати около 600 хектара гори и храсти.  Отклонява се вода от река Елба, а военните са предоставили хеликоптери за борбата с огъня.", "date": "2019.07.02", "title": "Огромен горски пожар в Северна Германия"}
{"url": "https://www.faktor.bg/bg/articles/novini/balgariya/balgarite-mogat-da-poseshtavat-bez-viza-168-darzhavi", "text": "Българите могат да посещават без визи 168 страни в света. Това показват данните от индекса на паспортите, който е съставен от швейцарската консултантска компания Henley & Partners. България е на престижното 19 място, като сме загубили една позиция спрямо миналата 2018 г. По този показател ние изпреварваме повечето наши балкански съседи. Сърбия е на 41 място. Нейният паспорт дава свободен достъп до 131 държави по света. Черна гора и Албания са с приблизително еднакви резултати -  съответно 47 и 52 място. Те могат да посещават без виза 122 и 113 страни. Веднага след Албания се нарежда Турция. Нейният паспорт е класиран на 53 място и дава право за свободен достъп до 110 страни. Последна от балканските страни е Косово на 100-то място. България е изпреварена само от Гърция, която е на 6 място, а нейният паспорт дава правото на посещение без виза на 183 държави. Румъния е до нас, на 18-то място. Първото място в класацията се поделя от Япония и Сингапур. Техните граждани могат да посещават без виза 189 държави. Германия, Финландия и Южна Корея са втори със 187 страни. Трети са Дания, Италия и Люксембург със 186 страни. Последното място е за Афганистан. Неговият паспорт позволява да се ходи без виза само в 25 държави. От бившите съветски републики, чиито граждани посещават България като туристическа дестинация, най-напред е Украйна. Страната е класирана на 44 място със 126 страни. Следващата е Русия на 51 позиция – 116 страни без виза, а Беларус е на 69 място с 75 страни.", "date": "2019.07.02", "title": "Българите могат да посещават без виза 168 държави"}
{"url": "https://www.faktor.bg/bg/articles/ekstradirat-ruskinya-ot-balgariya-obvinena-v-krupni-izmami", "text": "Окръжен съд - Бургас допусна екстрадиция на руска гражданка, обвиняема за измама в големи размери. Това съобщиха от съда в морския град. Елена М. се издирва за три престъпления \"измама\" в особено големи размери, които е извършила в Русия в периода от април 2013 до септември 2014 година. В съдебното заседание в съда в Бургас, Елена М. е оспорила информацията, предоставена от руските власти, заедно с искането за екстрадиция, предава БТА. От Генералната прокуратура на Руската Федерация са получени гаранции, че екстрадицията няма за цел наказване на лицето на основания като раса, религия, гражданство, етническа принадлежност или политически убеждения. Бургаските магистрати са счели, че е налице реална опасност чужденката да се укрие. Затова спрямо нея е взета мярка за неотклонение \"задържане под стража\" до фактическото й предаване на властите в родината й.", "date": "2019.07.02", "title": "Екстрадират рускиня от България, обвинена в крупни измами"}
{"url": "https://www.faktor.bg/bg/articles/novini/svyat/stanishev-kandidat-za-predsedatel-na-evroparlamenta", "text": "Нов пакет от кандидати за високите постове в ЕС се обсъжда в Брюксел. По неофициална информация на NOVA сред имената е и това на президента на ПЕС Сергей Станишев, който е гласен за поста председател на Европейския парламент.   За председател на ЕК се завъртя името на германската министърка на отбраната Урсула фон дер Лайен, заявиха пред „Политико“ двама европейски дипломати, предаде БНР. Според източниците се обсъжда и възможността белгийският премиер Шарл Мишел да стане шеф на Съвета, Манфред Вебер да е председател на парламента, а словашкият еврокомисар Марош Шефчович – върховен представител за външните работи. По-рано днес представителителите на Европейската народна партия, чийто кандидат за ЕК е Манфред Вебер, заявиха, че няма да отстъпят от искането си той да оглави институцията. Те се събраха заедно на консултации в една от почивките, стана ясно от фотоса на премиера Бойко Борисов, публикуван в социалната мрежа. Заедно с него са германският канцлер Ангела Меркел, досегашният председател на ЕК - Жан-Клод Юнкер, а до Борисов е седнал и унгарският премиер Виктор Орбан. \"Като най-силно представена партия и в новия Европейски парламент – ние, семейството на ЕНП, винаги сме вярвали, че силата е в обединението и толерантността. Убеден съм, че заедно ще достигнем до най-правилните решения и ще продължим да водим развитието на Европа. С канцлера Ангела Меркел и останалите колеги от ЕНП обсъждаме възможните кандидатури за лидери на европейските институции\", написа във Фейсбук Борисов.", "date": "2019.07.02", "title": "Станишев кандидат за председател на Европарламента"}
{"url": "https://www.faktor.bg/bg/articles/ninova-sluchayat-zhablyanov-e-priklyuchen", "text": "Валери Жаблянов твърдо остава депутат от БСП. Освобождаването му от Изпълнителното бюро е по чисто партийни аргументи и не касае работата му като депутат. Това обяви лидерът на социалистите Карнелия Нинова след изнесено заседание на Изпълнителното бюро на партията в Кюстендил, съобщи БНР. Случаят \"Жаблянов\" и приключил и изчистен окончателно, подчерта Нинова. БСП предлага нов статут на здравните заведения по районите. Според партията това би решило проблемите със закриване на отделения в някои от болниците, включително и в Кюстендилската, както и многото проблеми със здравните заведения в страната.", "date": "2019.07.02", "title": "Нинова: Случаят \"Жаблянов\" е приключен"}
{"url": "https://www.faktor.bg/bg/articles/novini/svyat/albanskiyat-prezident-predlaga-predsrochni-prezidentski-i-parlamentarni-izbori", "text": "Албанският президент Илир Мета предложи провеждане на предсрочни парламентарни и президентски избори в Албания на 13 октомври, за да се преодолее политическата криза в страната, съобщи Нова телевизия.  „На 13 октомври предсрочни и парламентарни, и президентски избори. Аз ще се кандидатирам за президент с тези правомощия. Еди Рама и Социалистическият парламент, които не ме искат, нека предложат кандидат, който искат. Това е пътят, който ще разреши тази, за съжаление, ужасна криза“, заяви държавният глава на пресконференция. Той добави, че никога не е искал от  Рама да напусне премиерското място, но че винаги е бил ангажиран с намирането на решение на кризата, защото, както той каза, няма започване на преговори за членство в ЕС без участието на опозицията в изборите. Мета изтъкна, че предложението за предсрочни избори е негова идея, но ако Рама има друго предложение за излизане от кризата, той е добре дошъл да го обяви публично.„Не ме интересува кой ще спечели, Баша или Рама, но не искам Албания да бъде губеща поради играта на политици и посланици“, подчерта албанският президент.", "date": "2019.07.02", "title": "Албанският президент предлага предсрочни президентски и парламентарни избори"}
{"url": "https://www.faktor.bg/bg/articles/novini/svyat/vsyaka-minuta-gorite-na-amazoniya-se-smalyavat-s-edin-futbolen-teren", "text": "Сателитни данни показват, че всяка минута от горите на Амазония се унищожава площ с размерите приблизително на футболно игрище. Загубите се увеличават, тъй като новият президент на Бразилия предпочита обработването на селскостопанска земя пред консервацията на горите. В други райони занимаващите се нелегална сеч проправят нови пътеки през шубраците, за да достигнат до особено ценни дървета, които впоследствие продават на черния пазар. Този тип дървесина често е била поръчана предварително. Най-голямата екваториална гора в света – Амазония, е жизненоважно хранилище на въглероден диоксид, което забавя темповете на глобалното затопляне. Високопоставен бразилски държавен служител, пожелан анонимност, заявява пред BBC, че неговото правителство насърчава обезлесяването.", "date": "2019.07.02", "title": "Всяка минута горите на Амазония се смаляват с един футболен терен"}
{"url": "https://www.faktor.bg/bg/articles/evrodeputat-makron-sotsialisti-i-liberali-iskat-da-otnemat-pobeda-na-enp", "text": "\"Днес, 02 юли започна официално новият мандат на Европейския парламент. Началото е трудно, защото тези, които загубиха вота в деня на изборите като социалистите и либералите, сега искат да спечелят изборите на масата за преговорите!\", написа във Фейсбук евродепутатът от ГЕРБ/ЕНП Асим Адемов. \"Загубилите изборите-социалисти, либерали, Макрон искат да отнемат служебно победата на ЕНП! Защо ли като стане въпрос за социалисти и либерали, всичко ми е толкова познато!?! Но ние от ЕНП сме категорични в искането си следващият председател на ЕК да е от ЕНП!\", написа Адемов.", "date": "2019.07.02", "title": "Евродепутат: Макрон, социалисти и либерали искат да отнемат победата на ЕНП"}
{"url": "https://www.faktor.bg/bg/articles/vdigat-pametnik-na-kenedi-po-initsiativa-na-rubin", "text": "Паметник на 35-ия президент на САЩ Джон Кенеди ще има в София. Такава инициатива лансира американският посланик Ерик Рубин на среща с Центъра за психологически изследвания на прощално събитие за изпращането на дипломат номер 1 във Вашингтон от страната ни.  Той подкрепя активно през целия си мандат дейността на организацията с директор д-р Диана Инджова. Мястото ще бъде допълнително уточнено, след като мине на разглеждане през Столичния общински съвет. Предполага се, че паметникът на Кенеди ще е в центъра или до този на президента Роналд Рейгън в Южния парк. Посланик Рубин вече се е срещнал със столичния кмет Йорданка Фандъкова по въпроса. Идеята му е след България инициативата ще се прехвърли и в други страни - членки на ЕС.", "date": "2019.07.02", "title": "Вдигат паметник на Кенеди по инициатива на Рубин"}
{"url": "https://www.faktor.bg/bg/articles/georgi-markov-kompromisat-na-evropa-ne-tryabva-da-bade-timermans", "text": "Със снощното хапване на Макрон с вишеградците прозират някакви вишеградски намеци, че те биха подкрепили човек, който уважава, първо, европейските правителства, второ, не се срамува да каже думата „християнство“, и трето, е от ЕНП, от партията, която бие на вота. И все си мисля, че това може да е френски политик, може би Мишел Барние, защото той е от партията „Републиканци“ на президента Саркози и ще отговаря на условията шефът на Европейската комисия да е от ЕНП. И мисля, че може да се стигне до такъв компромис, защото той, ако бъде предложен, аз не виждам вишеградците да са против, мисля, че и италианците ще се съгласят. И мисля, че това е някакъв вариант. Това, разбира се, са мои предположения, които в контекста на това, което се говори в унгарските медии. Намирате ме в момента в Будапеща и това мога да кажа, коментира пред „Фокус“ народният представител от ПГ на ГЕРБ и бивш конституционен съдия Георги Марков.  Той изрази становище и за спекулациите около името на Кристалина Георгиева като евентуален наследник на Туск или председател на Европейската комисия. \"Аз чух за това нещо от приятели, които ми звъняха на обед, дали такова нещо съм чул в Унгария. Тук отразиха това, което и в България. „Ройтерс“ ги съобщава тези работи. Както знаете, „Ройтерс“ си е студио на Сорос, той си хвърля такива бомби. Аз много се смях на тези „Ройтерс“, те са големи шегаджии. Аз лично считам, че това с Кристалина Георгиева е шега. Госпожа Георгиева за мен няма тези качества – да води Европейския съюз в такъв тежък момент. Тя никога не е била в политиката. Ако е била толкова на страната на демокрацията, щях да я познавам. 1990-1991 година, когато ние бяхме по митингите, правехме гладни стачки, не си спомням такава слава да е имала Георгиева. Но не изключвам да влезе в оборот по две причини. Първо, че се търси много удобен човек, а тя ще бъде послушна. И второ, се счита, че трябва да има на един от високите постове жена. Но че тя няма да бъде на Европейската комисия, това е сигурно\", посочи Георги Марков. На въпрос каква позиция трябва да заеме България, депутатът от ГЕРБ отговори: \"Аз не мога да кажа каква позиция трябва да заема България, защото не знам какво е говорил там господин Борисов. Доколкото разбрах, той е взел някакво компромисно решение. Това е негово право. Той е избран за министър-председател, той осъществява и вътрешната, и външна политика по конституция. И в крайна сметка той е представител на ЕНП, един от малкото премиери на ЕНП. За съжаление, в момента ЕНП е толкова оглозгано откъм премиери, че чак е срамно. Един хърватин Пленкович, който управлява в Хърватия в коалиция, една Меркел, която е в най-ниската си точка, откакто е в политиката, и тя управлява в коалиция, Борисов управлява в коалиция. И сега мисля, че един латвиец от прибалтийските страни. Аз не мисля, че България трябва да прави компромис с избирането на Тимерманс, защото компромис с бъдещето на Европа не може да се прави. А бъдещето на Европа и на този ЕС е заложено на карта. Ако този бъде избран, след това Италия и четири страни, представете си, 120-милионно население не го иска? И ако този човек е нормален политик, с чест, той би се оттеглил, сам да се дръпне и да слезе от каруцата, да не пречи.  Второ, за България според мен е въпрос на чест да не подкрепя холандец за председател на Европейската комисия. Мисля, че тази страна се гаври с България. Първо, ни налага вето за Шенген, дори по въздуха. Второ, позволи си един министър да ни държи тон и да ни учи на демокрация, след като собствената му страна не може да осигури най-важното – живота и здравето на гражданите си. Значи, въпрос на чест за България е да отхвърли Тимерманс. Независимо че той не е от партията на Рюте, той е приятел с него, Рюте участва в тази комбинация да го издига.", "date": "2019.07.02", "title": "Георги Марков: Компромисът на Европа не трябва да бъде Тимерманс"}
{"url": "https://www.faktor.bg/bg/articles/evrodeputatite-na-faradzh-obarnaha-grab-na-odata-na-radostta", "text": "Британските евродепутати от Партията на Brexit на Найджъл Фараж се обърнаха с гръб, когато прозвуча химнът на Европейския съюз на първата пленарна сесия на Европейския парламент в Страсбург, предадоха Франс прес и БТА. Евродепутатите бяха приканени да се изправят по време на химна, но 29-те британски представители демонстрираха враждебността си към ЕС, като се обърнаха с гръб, когато в пленарната зала на ЕП прозвуча Одата на радостта.", "date": "2019.07.02", "title": "Eвродепутатите на Фарадж враждебно обърнаха гръб на химна на ЕС"}
{"url": "https://www.faktor.bg/bg/articles/novini/svyat/borisov-predlaga-harvatskiya-premier-za-predsedatel-na-ek", "text": "Лидерите на страните от Европейския съюз заседават отново днес в Брюксел, за да се опитат да постигнат консенсус за висшите постове в институциите на Общността през следващите 5 години. Вече два дни продължават заседанията, на които трябва да бъдат избрани нови председатели на Европейската комисия, на Европейския съвет, Върховен представител за външната политика и сигурността и председател на Европейската централна банка. При пристигането си за заседанието българският премиер Бойко Борисов изрази надежда, че днес може да бъде постигната сделка и лидерите да успеят да намерят начин да се обединят. Запитан за евентуалната кандидатура на френския политик Мишел Барние за шеф на Еврокомисията, Борисов заяви: „Не съм чул името му да се споменава през последните дни на т.нар. консултации“. Премиерът Бойко Борисов заяви, че Кристалина Георгиева е добре подготвена за председател на Европейската комисия, но ѝ липсва подкрепа. Той допълни, че е предложил хърватския премиер Андрей Пленкович за председател на Комисията по време на днешните дискусии в Европейската народна партия: \"Аз предложих Пленкович за председател на Европейската комисия. Сега всеки предлага. Викам, айде, ето и още варианти. Много от колегите бяха против Кристалина затова, че е напуснала навремето поста. Иначе безспорно по-подходящ кандидат за Комисията от нея няма\". Попитан дали ЕНП държи на председателското място на ЕК, Борисов потвърди и се аргументира, че то се полага на партията-победител. „В същото време сами не можем да вземем нито един пост, без да се намери вариант, затова има десетки варианти“, каза още българският министър-председател.", "date": "2019.07.02", "title": "Борисов предлага хърватския премиер за председател на ЕК"}
{"url": "https://www.faktor.bg/bg/articles/novini/svyat/e-zaharieva-ne-tryabva-da-otlagame-poveche-pregovorite-na-es-sas-severna-makedoniya-i-albaniya", "text": "Вицепремиерът Екатерина Захариева изрази надежда през октомври да започнат преговори със Северна Македония и Албания за членство в Европейския съюз.  Началото им трябваше да бъде поставено през юни, но министрите на външните работи от страните членки взеха решение, че все още двете държави не са готови за първата официална фаза от подготовката си за членство в европейското семейство:  \"Много, много се надявам октомври месец така, както решихме сега на съвета, да не бъде поредният месец, в който отлагаме страните от Западните Балкани. Когато сме поели ангажимент всички 28 миналата година юни месец, че този юни ще започнат преговори с Република Северна Македония и Албания, съвсем не изглеждаше добре отлагането за октомври отново\", каза Захариева по време на днешната дискусия за предстоящото председателство на Финландия на Съвета на ЕС.", "date": "2019.07.02", "title": "Е. Захариева: Не трябва да отлагаме повече преговорите на ЕС със Северна Македония и Албания"}
{"url": "https://www.faktor.bg/bg/articles/dva-fal-statrata-na-zasedanieto-na-evropeyskiya-savet", "text": "Началото на заседанието на Европейския съвет за разпределяне на водещите европейски постове, беше отложено на два пъти, предадоха световните агенции. Срещата трябваше да започне още сутринта, но беше отложена първо за 11 ч. по Гринуич (14 ч. българско време), а после и за 13 ч. по Гринуич (16 ч. българско време), за да има повече време за двустранни консултации. Същевременно европейски източник каза, че лидерите сега разглеждали предложение за председател на Европейската комисия да бъде избрана германската министърка на отбраната Урсула фон дер Лайен, предадоха ТАСС и Ройтерс.", "date": "2019.07.02", "title": "Два фал старта на заседанието на Европейския съвет"}
{"url": "https://www.faktor.bg/bg/articles/novini/svyat/spryagat-i-ursula-fon-der-layen-za-shef-na-ek", "text": "Нов „пакет“ от кандидати за високите постове в ЕС се обсъжда в Брюксел, заявиха пред „Политико“ двама европейски дипломати. Според тях предложението е германската министърка на отбраната Урсула фон дер Лайен да оглави Европейската комисия, белгийският премиер премиер Шарл Мишел да стане шеф на Съвета, Манфред Вебер да е председател на парламента, а словашкият еврокомисар Марош Шефчович – върховен представител за външните работи. Фон дер Лайен (60 г.) е родена в брюкселския квартал Иксел и e единственият министър на Ангела Меркел, който заема различни постове в кабинетите ѝ от 2005 г.   Друг дипломат заяви, че Вишеградската четворка – Полша, Унгария, Чехия и Словакия би приела кандидатурата ѝ за председател на Европейската комисия.  По-рано днес представители на Европейската народна партия, чийто кандидат за ЕК е Манфред Вебер, заявиха, че няма да отстъпят от искането си той да оглави институцията.  БНР Новини", "date": "2019.07.02", "title": "Спрягат и Урсула фон дер Лайен за шеф на ЕК"}
{"url": "https://www.faktor.bg/bg/articles/novini/balgariya/uchiteli-s-pismo-do-ministar-valchev-ne-sme-bezuchastni-kam-opitite-da-manipulirat-detsata-za-komunizma-v-uchebnitsite", "text": "На електронната си поща сайтът   получи отворено писмо от учители от Благоевград до министъра на образованието и науката Красимир Вълчев по повод скандала с новите учебници по история за 10 клас, в някои от които е направен опит да се подмени истината за тоталитарния комунистически режим. В писмото си учителите, които застават с имената и длъжностите си, се обръщат внимание към съдържанието на предложения за одобрение учебник на изд. „Булвест 2000” и заявяват, че не са безучастни към опитите децата да бъдат манипулирани политически.  ОТВОРЕНО ПИСМО  ДО МИНИСТЪРА НА ОБРАЗОВАНИЕТО И НАУКАТА Г-Н КРАСИМИР ВЪЛЧЕВ от  Хенриета Митева – старши учител в НХГ „Св.св. Кирил и Методий“ (бивша Солунска) – Благоевград специалност История  и Николай Куколев – старши учител в НХГ „Св.св. Кирил и Методий“ (бивша Солунска) – Благоевград специалност История и български език Уважаеми господин Министър, Изпращаме това Отворено писмо до Вас, до социалните мрежи и до електронните медии. Чрез него искаме да привлечем Вашето внимание и вниманието на българската общественост върху съдържанието на предложения учебник по история и цивилизации за 10 клас на издателство „Булвест 2000“ (Клет България ООД) през 2019 г. Ние смятаме, че българското учителство не може да стои безучастно тогава, когато се правят опити нашите деца да бъдат политически манипулирани по въпроси, отнасящи се до комунистическото ни минало. Конкретно възмущението ни е от авторите проф. Евгения Калинова и проф. Искра Баева, които са изготвили уроците за периода на комунистическия тоталитаризъм и прехода. Господин Министър, Ние сме дълбоко възмутени от премълчаването на жестокостите и антихуманността на този режим, от една страна, и от тенденциозното изопачаване на историческите факти, от друга. Ние не сме съгласни тогава, когато почти всички демократични държави от бившия Източен блок осъдиха нацизма и комунизма, нашите деца да бъдат за пореден път лъгани, заблуждавани и манипулирани. Ние не сме съгласни тридесет години след падането на тоталитарния режим българският учител да бъде унижаван, мними комунистически историци тайничко да злорадстват зад гърба му и със сетни напъни да „спасяват каквото може“. Господин Министър, Как така и занапред ще я караме? Ние не заговорничим, ние изразяваме ясно нашето становище, че ако тези опити за невярно изучаване на комунистическия период от родната ни история в редица учебници продължат, то ние ще бъдем принудени да игнорираме тези „учебници“ и да преподаваме на нашите деца от други източници, с които разполагаме към днешна дата. С УВАЖЕНИЕ:  Хенриета Митева и Николай Куколев 01.07.2019 г. гр. Благоевград", "date": "2019.07.02", "title": "Учители: Не сме безучастни към опитите да манипулират децата за комунизма в учебниците"}
{"url": "https://www.faktor.bg/bg/articles/maya-manolova-s-14-speshni-merki-do-tsik", "text": "Омбудсманът Мая Манолова изпрати становище до ЦИК и народните представители с подробно разписани 14 мерки, които да гарантират успешното протичане на машинното гласуване на местните избори тази есен. Това съобщиха от пресофиса на обмудсмана. Поводът е организираната работна среща по поставени от Централната избирателна комисия проблеми, свързани с машинното гласуване днес в Народното събрание. Мерките са обобщение на изводите, до които експерти, депутати, наблюдатели, политолози и граждани стигнаха на форума, организиран от Омбудсмана миналия петък, именно посветен  на машинния вот и проблемите, които възникнаха по време на изборите за европейски парламент през пролетта. Категоричното становище на Омбудсмана е, че „бъговете“ в системата са в резултат на лошата организация на изборната администрация, а не на машините. Сред предложените стъпки за преодоляване на проблемите са ограничаване на промените в изборното законодателство преди избори, свикване на кръгла маса с всички участници в изборите, преди лятната ваканция на институциите, подобряване на разяснителната кампания на ЦИК за правата на избирателите и начините за гласуване, която да започва поне месец преди деня на гласуване, публичност на критериите от ЦИК за одит на машините за гласуване, навременно публикуване на методически указания за работа в секциите с машинно гласуване, промяна в модела на обучение на представителите на РИК и СИК, промяна и опростяване на протоколите на СИК – отбелязване на подадените с машина гласове за отделните участници и преференциите за кандидатите, въвеждане на контролно преброяване на хартиените разписки от машинното гласуване за съответствието им с крайния машинен протокол с публична процедура. Общественият защитник остро  се противопоставя на опитите и започналата кампания за премахване на гласуването с машини и е категорична, че това може да рискува честността на изборите и да се изгуби и без това ниското доверие в изборния процес, а е и предпоставка до електронно гласуване изобщо да не се стигне. „Припомням, че ЦИК има задължение до края на месец юли 2019 г. да  създаде постоянно действащо специализирано звено за техническо осигуряване и контрол на електронното гласуване, а до края на месец март 2020 г. да приеме пътната карта за произвеждането му. Факт е, че проектът на Държавна агенция „Електронно управление“ за дистанционното електронно гласуване имаше срок до 31 декември 2018 г. за реализиране на системата, но всички замълчаха и никой не обясни защо не се работи по този проект и изобщо какво се случи с него, а той е за 1,5 млн. лв. европейско финансиране”, подчертава Мая Манолова.", "date": "2019.07.02", "title": "Мая Манолова с 14 спешни мерки до ЦИК и депутатите"}
{"url": "https://www.faktor.bg/bg/articles/karakachanov-vnese-kontseptsiya-sreshtu-tsiganizatsiyata-v-ms", "text": "\"Циганизацията трябва да бъде спряна незабавно. Внесъл съм концепция в Министерски съвет\". Това се казва в позиция на заместник министър-председателя по обществения ред и сигурността, министър на отбраната и лидер на ВМРО – Българско национално движение Красимир Каракачанов. Тя идва като поредно действие във връзка с Концепция за промени в политиката за интеграция на циганския (ромския) етнос в Република България и мерките за реализацията им, придобила общественост като Концепция срещу циганизацията. Припомняме, че още през месец февруари Каракачанов представи за обществено обсъждане документа, а през месец април Концепцията беше представена и за разглеждане от отделните министерства. Концепцията предстои да бъде вкарана официално в дневния ред на правителството. Няма повече време за отлагане, прекалено дълъг стана списъкът с убийства, побоища и насилие, извършвани от представители на циганския етнос над хората в страната. Само за последните два месеца станахме свидетели на поредица от криминални деяния, които нагнетяват нетърпимост и страх в обществото. А ситуацията в с. Розино, където и циганите искат изселването на циганска фамилия, която тероризира цялото село, е достатъчно показателна, че има нужда не от последващи действия на полицията, а от превантивни мерки от страна на държавата, се казва още в позицията на вицепремиера, съобщават от пресцентъра на ВМРО. Да се спират помощи, когато децата не ходят на училище, да се губи правото за социални придобивки при отказ от преквалификация и започване на работа, да се премахнат незаконните гета, да се прекрати престъпната практика деца да раждат деца, да се полага обществено полезен труд и т.н.", "date": "2019.07.02", "title": "Каракачанов внесе концепция срещу \"циганизацията\" в МС"}
{"url": "https://www.faktor.bg/bg/articles/kristalina-georgieva-vliza-v-bitkata-za-predsedatel-na-ek", "text": "28-те държавни и правителствени ръководители в ЕС не могат да се разберат кой ще е начело на Европейската комисия и с какви постове ще бъдат компенсирани тези, които направят компромис. Кристалина Георгиева e в борбата за председател на Европейската комисия. В понеделник премиерът Бойко Борисов обяви, че е извадил Георгиева от списъка с фаворите за другия пост - президент на Европейския съвет. Тя обаче ще участва в голямата игра за най-ключовия пост в Европа - наследник на Жан-Клод Юнкер. Холандецът Франс Тимерманс остава фаворит за поста на  Жан-Клод Юнкер. Трябва да бъдат определени още председател на Европейския съвет, първи дипломат на Евросъюза, председател на Европарламента и нов директор на Европейската централна банка, припомни Нова телевизия.", "date": "2019.07.02", "title": "Кристалина Георгиева ще се бори за председател на ЕК"}
{"url": "https://www.faktor.bg/bg/articles/andrey-kovachev-enp-nyama-namerenie-da-otstapva-ot-pozitsiite-si", "text": "\"Социалистите и либералите не спазиха уговорката си за концепцията на водещите за европейските институции кандидати\". Това каза пред \"Фокус\" евродепутатът и зам.-председател на групата на ЕНП в ЕП Андрей Ковачев, след като лидерите не постигнаха съгласие за това кой ще оглави европейските институции.  “Концепцията, която е прозрачна, демократична и много по-близка до гражданите включва и това, че водещият кандидат, който получи най-много гласове на европейските избори, има най-много депутати, да бъде номиниран за председател на ЕК. Те просто увъртат и излъгаха, че ще спазят тази уговорка, затова е толкова трудно да се стигне до решение. Ние спазваме уговорката, искаме да се запази цялостната концепция на водещите кандидати, а не само избран елемент от нея. Те казват: „Да, ние също подкрепяме това, но да бъде избран не вашият кандидат, който е на първо място, а нашият, който е на второ”, обясни Ковачев. Според него това не е нито демократично, нито прозрачно, нито справедливо. ЕНП няма намерение да отстъпва поста председател на ЕК, обяви той. По думите му в Европейския съвет не може да се прави политика на тъмно и с коалиции от типа „всички срещу един“.", "date": "2019.07.02", "title": "Андрей Ковачев: ЕНП няма намерение да отстъпва от позициите си"}
{"url": "https://www.faktor.bg/bg/articles/protestirashti-blokiraha-dvizhenieto-v-madrid-ne-iskat-koli-koito-zamarsyavat-vazduha", "text": "Протестиращи спряха движението в центъра на Мадрид, чийто градски съвет от консервативната Народна партия отмени забрани и глоби за превозни средства, които замърсяват околната среда, предаде \"Асошиейтед прес\", цитирана от БТА. Активисти с банери седнаха на улицата вчера по време на пика в движението в централната част на испанската столица, където мерките за ограничаване на замърсяването започнаха да се прилагат от седем месеца. Отмяната на ограниченията за трафика беше едно от обещанията от предизборната кампанията на администрацията на кмета на Мадрид от Народната партия Хосе Луис Мартинес-Алмейда, който встъпи в длъжност през миналата седмица. Градският съвет, ръководен от консервативната Народна партия и дясноцентристката партия \"Сиудаданос\" с подкрепата на крайнодясната \"Вокс\", съобщи, че налага тримесечен мораториум върху забраните и глобите за превозни средства, които замърсяват околната среда, докато прегледа отново системата. Хиляди хора протестираха срещу новата политика през уикенда. Други европейски градове също въведоха ограничения за превозни средства в централните си части в опит да подобрят качеството на въздуха, припомня АП.", "date": "2019.07.02", "title": "В Мадрид блокираха движението: Испанците не искат коли, които замърсяват въздуха"}
{"url": "https://www.faktor.bg/bg/articles/krasimir-valchev-tryabva-da-se-promeni-protsedurata-po-odobryavane-na-uchebnitsite", "text": "\"Трябва да се промени процедурата по одобряване на учебниците\". Това заяви пред БНР министърът на образованието Красимир Вълчев по повод скандала с учебниците по история за 10 клас, където комунизмът е представен манипулативно като нещо нормално без достатъчно акцент върху мрачните страни на режима. „В оценъчните листи за учебниците са отбелязани предимно техническите грешки, което е атестация за проблем с процедурата, че не сме задали повече от формалното съответствие, което изискваме. Освен формално съответствие, би трябвало да искаме този учебник да възпитава в определени отношения“, допълни Вълчев в предаването „Преди всички“. „Една от задачите на историята е да формираме отношение на децата към света, в който живеем. Въпреки че като министър утвърждавам учебниците, аз не съм специалист, дори да прочета всички учебници, може би нямам това око да видя всички разлики. В случая, след като ги прочетох, видях, че тези учебници са много различни един от друг. Формално трябва да отговарят на една и съща програма. Аз бях провокиран да ги прочета след сигналите, които получихме, първо от учители, след това от хора, които се изказаха в публичното пространство“. Образователният министър подчерта, че „академичната свобода не абсолютна, особено когато става дума за писането на учебници, които трябва да съответстват на учебна програма, в която се намира проекция на целите на образованието“. „Водили сме разговори с главните редактори на издателствата. Няма задължителни текстове. Това, което трябва да се случи, е да се промени отношението. А то е променено отношението, което е в учебната програма. С различни техники е направен опит да се даде благовидност, нормалност на един режим, който ние сме характеризирали като тоталитарен. Определено е търсен ефект, защото това не може да се направи случайно“. Красимир Вълчев подчерта, че водещото в случая не е периодът на комунизма, а базовите институции на тоталитарния режим: „Ние трябва да възпитаме днешните деца в отношение към диктатурата, например. Диктатурите от 20-и век може би няма да се случат в същата форма, но не е невероятно заради изкуствения интелект и информационните технологии през 21-ви век да се появят дигитални диктатури. Не може да възпитаваме децата в равнодушие“.", "date": "2019.07.02", "title": "Красимир Вълчев: Трябва да се промени процедурата по одобряване на учебниците"}
{"url": "https://www.faktor.bg/bg/articles/opek-podkrepi-predlozhenieto-namalyavaneto-na-dobiva-na-petrol-da-bade-udalzheno-s-9-mesetsa", "text": "Организацията на страните износителки на петрол (ОПЕК) подкрепи предложението на Саудитска Арабия и Русия квотите за намаляване на добива да бъдат удължени с 9 месеца, предадоха световните агенции. Ограниченията ще останат в сила до март догодина, съобщи венецуелският министър на петрола Мануел Кеведо, който председателстваше вчерашната среща на картела във Виена. По-рано руският министър на енергетиката Александър Новак каза, че 14-те страни от ОПЕК и 10 държави партньори, сред които и Русия, са единодушни по въпроса.  Иранският министър на петрола Биджан Намдар Зангане обаче изрази недоволство от, според него, ръководната роля на Саудитска Арабия - големия съперник на страната му в Близкия изток. 24 държави, обединени във формата ОПЕК+, добиват половината от петрола в света. През декември те решиха да намалят общото си производство с 1,2 милиона барела на ден, за да поддържат цените. Петролът остава под натиск на фона на слабото търсене и обилното предлагане, въпреки геополитическите напрежения в Близкия изток, отбелязва Франс прес. 176-ата министерска конференция на ОПЕК реши също да удължи с три години мандата на генералния секретар на организацията, Мохамед Баркиндо от Нигерия, съобщи Мануел Кеведо, цитиран от ТАСС.", "date": "2019.07.02", "title": "ОПЕК подкрепи предложението намаляването на добива на петрол да бъде удължено с 9 месеца"}
{"url": "https://www.faktor.bg/bg/articles/boris-dzhonsan-kam-putin-ima-strani-kadeto-12-ot-horata-hodyat-po-nuzhda-navan", "text": "Владимире, има страни, където 12% от хората ходят по нужда навън, написа фаворитът за британски премиер Борис Джонсън в статия за лондонският в. Дейли телеграф. Според думите на бившия кмет на столицата на Обединеното кралство твърденията на руския президент Владимир Путин за краха на либералните ценности са били лишени от основание. Ексминистърът на външните работи на Лондон в статията \"Ще докажем, че Владимир Путин не е прав с излизането си от Европейския съюз на 31 октомври\" отправи критики към стопанина на Кремъл. \"Казано директно, Владимире, по Земята има държави, където капиталът е концентиран в ръцете на олигарси и обкръжението на вожда. В тези държави убиват журналисти и осмиват либералните ценности. Според официалната статистика на Москва над една трета от руските граждани не могат да си позволят да си купят повече от два чифта обувки годишно, а 12 процента нямат санитарен възел вкъщи ходят по нужда навън, а реалните доходи падат за пета поредна година\", написа британецът. Джонсън е определил думите на Путин за края на либерализма като пълна глупост. \"Свободното и отвореното общество е и ще бъде най-доброто място за правене на бизнес и живот\", е посочил още той. Според него Великобритания  има два гаранта за своето благополучие – демокрацията и върховенството на закона. \"Ако един политик не може да бъде сменен с друг на демократични избори, това бетонира корупцията\", е посочил още авторът на материала.", "date": "2019.07.02", "title": "Борис Джонсън към Путин: Владимире, има страни, където 12% от хората ходят по нужда навън"}
{"url": "https://www.faktor.bg/bg/articles/vatreshniyat-ministar-shte-se-borya-za-uvelichavaneto-na-noshtniya-trud-no-za-sledvashtata-byudzhetna-godina", "text": "Съгласен съм, че нощният труд в момента е ниско заплатен, но въпросът опира и до възможности. Има воля, но всичко е въпрос и на бюджетни средства. Ще се боря за увеличаването на нощния труд на служителите, но това може да се случи по време на следващата бюджетна година. Това заяви вътрешният министър Младен Маринов пред журналисти след демонстрация при реагиране на извънредна ситуация в условията на буря, предаде репортер на Novini.bg. По отношение на извънредния труд министър Маринов уточни, че по този въпрос  има формирани работни групи, които търсят решение. ,,Координацията е изключително важна. Стараем се да поддържаме много добра координация, а нивото за реакция при извънредни ситуации е сведено до възможно най-ниското време'', увери вътрешният министър и допълни, че обучението на населението при кризисни аварии и бедствия също представлява съществен елемент от подготовката при евентуални бедствия. На учението заедно с вътрешния министър присъства и кметът на София Йорданка Фандъкова. ,,След видяното днес мога да кажа, че София се намира в добри ръце с такива спасители. Най-важното в такива ситуации е да действаме координирано. Нашата задача е да помогнем гражданите и да знаят, че има кой да им помогне в такива ситуации'', обясни столичният градоначалник. ,,Обучението на населението също е важно, като до момента на обучение са преминали над 2000 деца от 3-ти и 4-и клас'', коментира Фандъкова. На въпрос за гръмоотводите тя припомни, че собствениците са тези, които имат ангажимент да ги поддържат.", "date": "2019.07.02", "title": "Вътрешният министър: Ще се боря за увеличаване на заплащането на нощния труд"}
{"url": "https://www.faktor.bg/bg/articles/nameriha-zarin-v-poshtenski-klon-na-feysbuk", "text": "Двама души може да са пострадали от зарин в пощенски клон в Менло Парк, Калифорния, използван от Фейсбук, съобщи телевизия регионалното подразделение на NBC - NBC Bay Area. Една от пратките може да съдържа зарин, съобщава каналът като цитира информация от местните власти. В момента двама служители, които са били в непосредствена близост до подозрителните пакети, се чувстват нормално, няма признаци на отравяне, заявиха властите. От съображения за сигурност, незабавно са евакуирани четири сгради. Заринът, нервен агент, е открит през 1938 година в Германия е наречен на своите изследователи. Течност без цвят и миризма, той е в категорията на нестабилните токсични вещества. Когато е изложен на зарин, човек първо получава затруднения в дишането, настъпва повръщане, с течение на времето се губи контрол над функциите на тялото. Жертвата се задушава, а смъртта идва от сърдечна недостатъчност. Конвенцията за химическите оръжия, която влезе в сила през 1997 година забранява производството, съхраняването и използването на зарин.", "date": "2019.07.02", "title": "Откриха зарин в пощенски клон на Фейсбук, двама души са в риск"}
{"url": "https://www.faktor.bg/bg/articles/borisov-nyama-po-podhodyasht-kandidat-ot-kristalina-no-lipsva-podkrepa", "text": "\"Демонстрираме висша степен на прозрачност. Страните от Източна Европа вече достатъчно ни се подиграват, дано днес имаме решение\". Това заяви премиерът Бойко Борисов пред журналисти в Европейския парламент.  \"Да се надяваме, че днес вече ще се обединим и ще вземем някакво адекватно решение\", добави още той. Държим на мястото на ЕНП, защото то ни се полага като победители. Колегите бяха против Кристалина за поста (б.а. като председателка на Европейския съвет), въпреки, че по-подходящ кандидат от нея няма. Тя е изключително добре подготвена, но трябва да се намерят държави да я подкрепят. Има такива държави, аз също я подкрепям, но сутринта беше така, каза още Борисов.", "date": "2019.07.02", "title": "Борисов: Няма по-подходящ кандидат от Кристалина Георгиева за ЕК, но ѝ липсва подкрепа"}
{"url": "https://www.faktor.bg/bg/articles/sas-zakon-stavame-domoupraviteli-do-zhivot", "text": "Всеки съсобственик в жилищна кооперация рискува да бъде избран за домоуправител доживот, като причината е в пропуски в сега действащия Закон за управление на етажната собственост (ЗУЕС), приет в края на мандата на кабинета на Сергей Станишев преди 10 години. Във въпросния нормативен документ няма клауза по какъв начин може да бъде отказано избирането, ако човек не е болен или дълго отсъства от имота. Подобен е случаят със зъболекаря Асен Маринов, обитаващ апартамент в малка, изградена преди 9 години кооперация със 7 съсобственици в столичния кв. \"Бояна\", пише \"Монитор\". Избират го за домоуправител в негово отсъствие без дори да го попитат дали има възможност да поеме този ангажимент или не и дали иска. След това той успява да свика ново общо събрание, но не успява да убеди съседите си, че не желае да е домоуправител, и е поискал да се изчака, защото има малки деца. Той вече води 2 дела за обжалване на въпросните решения на събранията на етажната собственост. „В общината съм обявил, че водя две дела. В момента не се занимавам да съм домоуправител, защото според моите адвокати не съм избран по надлежния ред“, обясни той пред медията. „В ЗУЕС се казва, че може да се откаже да бъде човек домоуправител по болест или при трайно отсъствие. Не е дефинирано обаче какъв е срокът, за да се приеме това отсъствие за трайно. При мен казусът е по-интересен, защото не съм присъствал на събранието, на което съм избран. Това обаче нямало особено значение. Законът по този въпрос не казва нищо и могат да изберат на практика всеки против волята му. На другото събрание ми казаха, че решението било вече гласувано, не може да се променя и да си наема човек, който да ми върши работата като домоуправител. Това обаче според мен е абсолютно противозаконно“, твърди зъболекарят. По думите му казусът е от декември 2018 г. а в кооперацията живеят 7 семейства в 9 жилища и има предпоставки за разделяне на лагери и манипулации. „В тази сграда се водят вече 7 - 8 имотни дела“, добавя Маринов. Според юриста Борис Кумпиков на зъболекаря от Бояна му остава единствено да обжалва решението на общото събрание. „Но не виждам на какви основания, защото това е и право да си домоуправител, но и задължение. С довода, че има малки деца, няма да спечели делото. Донякъде и другите са прави. Те може също да са заети. Ако всички в блока са с деца, какво да се прави? Ако се опрости системата, функцията на домоуправителя няма да тежи на хората“, коментира случая той. „Въпросният закон не си изпълнява целите и няма връзка с реалния живот. Сега се готвят промени, но спасението е в изцяло нов закон, който трябва да е прост и ясен, императивен и корпоративен. Да се предвидят не само санкции, а и механизъм, за да може да работи“, предлага той. По думите му общите събрания са една глупост, работила при соца, защото хората са били организирани от ОФ, профсъюзи и всякакви други масови политически организации. Освен това според него трябва да се имат предвид и много празни жилища в блоковете. Юристът се чуди защо вече 10 години не е бил направен елементарен типов софтуер за сметките на етажната собственост, който да се ползва от домоуправителите. Така всички съсобственици могат с персонални пароли да влизат и да проверяват финансовото състояние на общата каса. По думите му друга слабост на ЗУЕС е, че професионалните домоуправители не вършат работа, защото например не могат да извадят изпълнителен лист, ако някой съкооператор не си плаща таксите за входа или вноските за фондовете за поддръжка. Според Иван Велков от Българската фасилити мениджмънт асоциация (БГФМА) Законът за управление на етажната собственост, приет точно преди 10 години, рамкира само основата на тази материя и затова е наложителна една негова актуализация, осъвременяване и прецизиране. „В него редица възможности, успешно прилагани в корпоративния сектор, където са много ясни нуждите и интересите на заинтересованите страни, са само пожелателно загатнати и направо липсващи. Нужни са ясни текстове, с детайлизиране не само на задълженията, а и на правата и отговорностите и на домоуправителите, и на институциите, и на комуналните доставчици на услуги, и оттам на решенията, приложими за цели сгради, за да се постигне икономия на мащаба и оптимизация на ресурсите. Накратко - необходима е рязка и всеобхватна професионализация на всички: потребители и фирми, домоуправители и общински служители“, предлага той. Най-вероятно през есента ще станат известни промените на ЗУЕС, които на практика ще представляват нещо като основен ремонт на нормативния документ.", "date": "2019.07.02", "title": "Заради закон на кабинета \"Станишев\" ставаме домоуправители до живот"}
{"url": "https://www.faktor.bg/bg/articles/mashtabna-antiteroristicha-operatsiya-v-sidni", "text": "Трима души са арестувани при мащабна антитерористична акция в Сидни. Операцията е започнала по-рано във вторник, съобщава БГНЕС. Очаква се срещу тримата заподозрени да бъдат повдигнати обвинения в планиране на терористична атака и връзки с терористичната група ИДИЛ. \"Съвместният екип за борба с тероризма може да потвърди, че провежда оперативни дейности в Сидни. В резултат на тази дейност няма непосредствена заплаха за безопасността на общността\", заяви говорител на полицията. Засега няма информация за самоличността на заподозрените. През ноември 2018 г. правителството в Канбера обяви планове да направи промени в действащия закон за австралийското гражданство, за да отнеме гражданството на лица с двойно гражданство, които са били осъдени за тероризъм. Според сегашното австралийско законодателство, гражданството може да бъде отнето от лица с двойно гражданство, ако те са били осъдени на затвор за шест или повече години. Новите промени ще попречат на завръщането на австралийски чуждестранни бойци, които преди това са посещавали засегнати от конфликти зони като Сирия и Ирак.", "date": "2019.07.02", "title": "Сидни предотврати кървава терористична атака"}
{"url": "https://www.faktor.bg/bg/articles/novini/balgariya/ekspert-pri-intsident-kato-tozi-s-balgarskiya-samolet-v-izrael-konkord-prekrati-deynostta-si", "text": "Повредата на колесника на българския самолет, е доста сериозна. Самолетните гуми са под налягане 9-10 атмосфери, така че тя не се пука, а гръмва. Има вероятност при подобен инцидент да повреди и резервната гума, да блокират спирачните устройства, крилото може да се удари и да се възпламени. Това е много сериозен инцидент. Това коментира авиоекспертът Ангел Борисов в ефира на БТВ. Израел показа при такъв инцидент как се действа. При подобен инцидент \"Конкорд\" прекрати дейността си, припомни той. „Преди около месец нашият правителственият Фалкон кацна аварийно. Гумата беше почти срязана. Това не е случаен инцидент. Възможно е пилотът неправилно да е боравил със спирачката. Самолетът не трябваше скоростно да излети, а да се замени спирачното устройство“, предупреди експертът. По думите му това показва какво е нивото на нашата авиация. „Задължително при подобен инцидент, се изразходва горивото преди кацане. Два изтребителя приближават до самолета, за да се види какво е състоянието на колесника и дали ще е възможно кацане. Самолетът не трябва да се приземява с рязко натискане на спирачки, а плавно“, каза още Борисов.", "date": "2019.07.02", "title": "Експерт: При инцидент като този с българския самолет в Израел, \"Конкорд\" прекрати дейността си"}
{"url": "https://www.faktor.bg/bg/articles/spetsialen-den-na-nezavisimostta-tazi-godina-gotvi-tramp", "text": "Президентът на САЩ Доналд Тръмп обеща \"специален\" Ден на независимостта тази година. На 4 юли военни самолети и танкове ще участват в парад във Вашингтон по случай националния празник, предаде БТА. По принцип Денят на независимостта е смятан за аполитичен ден в САЩ. Президентът обаче обяви, че ще бъде в центъра на празненствата тази година, като ще произнесе реч пред мемориала на Линкълн в столицата, и си навлече критики. Този 4 юли \"ще бъде много различен, той ще бъде специален\", увери Тръмп журналисти в Белия дом. Той довери, че в прекъсване на традицията тази година \"над нас ще прелетят самолети, най-добрите изтребители в света, (и) ще имаме няколко танка\". По-рано Тръмп лансира идеята за военен парад във Вашингтон на 4 юли или на 11 ноември, както на 14 юли в Париж. Той обаче бе принуден да се откаже след полемика за цената. Общинските власти освен това се обявиха против предложението. Най-малко два танка вече са пристигнали във Вашингтон заедно с още четири военни автомобила, предаде Асошиейтед прес, като се позова на свой фотограф, който ги е видял.", "date": "2019.07.02", "title": "Тръмп готви изненада за 4 юли: Над нас ще прелетят най-добрите изтребители в света"}
{"url": "https://www.faktor.bg/bg/articles/novini/balgariya/tatyana-burudzhieva-borisov-pokaza-darzhavnite-ni-interesi-i-zashtiti-lichni-pozitsii-v-bryuksel", "text": "\"Преговорите между евролидерите за ръководните постове в европейските институции не могат да бъдат на тъмно\". Това заяви попитологът доц Татяна Буруджиева пред БТВ и допълни, че досега хората никога не са ставали свидетели на дебатите.  Политологът проф. Анна Кръстева добави, че по време на преговорите българският премиер е сътворил нов политически жанр - пазарене по Фейсбук стрийминг. „Видяхме два принципа на правене на политика. Единият е - ти ще помислиш за Шенген и мониторинга, ние ще те подкрепим, допълни тя.  Според доц. Буруджиева действията на Борисов са част от политическия процес - да се изложат държавните интереси и да се защитят личните позиции. „Трябва да има логика, когато напускаш определени позиции, защото премиерът очерта позицията, че Вебер е техният кандидат, те са си от ЕНП\", каза още политологът.  Тежките преговори между евролидерите говорят за политическа криза, смята проф. Кръстева.  „Големият парадокс е, че в мига, в който не могат да се разберат, излизат изключително позитивни икономически данни - рекордно ниска безработица. Това не е тотална криза, а политическа криза на лидерството, която има нужда от време, за да се намери компромис\", каза проф. Кръстева.  Доц. Буруджиева заяви, че спорът за постовете е логично следствие на кризата е отношенията между гражданите и политиците в Европа.  „Гражданите имат конкретни искания, те не дадоха възможност на евролидерите по този начин да се договарят, както досега, защото картината е много по-пъстра - имаме нови лидери с амбиции\", коментира политологът.", "date": "2019.07.02", "title": "Татяна Буруджиева: Борисов показа държавните ни интереси и защити лични позиции в Брюксел"}
{"url": "https://www.faktor.bg/bg/articles/neno-dimov-ne-se-podgotvya-zabrana-za-vnos-na-dizelovi-avtomobili", "text": "Не се подготвя забрана за ограничаване на вноса на дизелови автомобили с клас под Евро 4 от  началото на 2021 г. Това ще бъде допълнителна мярка, която може и да не бъде приложена. Това каза министърът на околната среда и водите Нено Димов в ефира на Нова телевизия. По думите му не може да бъде забранен вносът на автомобили с дизелови двигатели, тъй като се нарушава правото на свободно движение на хора, стоки, услуги и капитали в ЕС. „Директна забрана не може да има”, беше категоричен министърът. „Още миналата година събрах сериозна коалиция от една трета от европейските държави и възложихме на ЕК да реши този проблем на европейско ниво, защото, като говорим, че не можем да нарушаваме основни принципи за свободно движение, ако това бъде намерено като решение на европейско ниво, принципът няма да бъде нарушен. За мен ограничението ще дойде от това - когато една кола не може да бъде изнасяна, защото се третира като отпадък – това е вид ограничение.  Тази мярка е само при положение, че не сработят основните мерки, тъй като ние говорим за основни мерки, свързани най-вече с икономиката, с енергетика, със земеделие, промишленост. А това е един резервен вариант”, каза Димов. Според него е необходимо да се работи за въвеждането на електромобили у нас. „На Съвета на министрите получих подкрепата на една трета от държавите в ЕС за изграждане на фонд, който да подпомага инфраструктурата и електрификацията на страните от Съюза, така че това е процес, който ще продължа да развивам и да се опитам да направя максималното в тази посока”, каза министърът. Нено Димов обясни, че решенията срещу замърсяването на въздуха в градовете трябва да се взимат от общините. „Годишният технически преглед дава възможност за различни видове стикери от гледна точка на категорията на колата, а местната власт е тази, която забранява влизането на някои категории автомобили. Тези зони, които трябва да бъдат направени в градовете, са въпрос на планиране на самите градове. Не случайно и проблемът с фините прахови частици, но и общо замърсяването на въздуха в градовете, е въпрос на планиране и на взимане на решения от местната власт”, обясни той.", "date": "2019.07.02", "title": "Нено Димов: Не се подготвя забрана за внос на дизелови автомобили"}
{"url": "https://www.faktor.bg/bg/articles/novini/svyat/tramp-vsyako-targovsko-sporazumenie-s-kitay-tryabva-da-bade-do-izvestna-stepen-v-polza-na-sasht", "text": "Президентът на САЩ Доналд Тръмп обяви, че търговските преговори с Китай вече са били възобновени, предадоха Ройтерс и Франс прес. \"Мисля, че имаме добър шанс да постигнем сделка\", прогнозира Тръмп пред репортери. В същото време той даде да се разбере, че всяко търговско споразумение с Китай трябва да бъде \"до известна степен в полза (на САЩ)\". Преговорите между двете най-големи икономики в света бяха прекъснати през май, след като Вашингтон обвини Пекин, че се е отметнал от обещанието си за реформи. В събота, на срещата на върха на Г-20, американският президент и китайският му колега Си Цзинпин обаче избегнаха най-лошия сценарий, като обявиха примирие в търговската война. Тръмп увери, че Китай има \"голямо предимство\" пред САЩ в търговията от \"много години\". \"Затова очевидно не можем да имаме сделка 50-50. Сделката трябва да бъде до известна степен в наша полза\", обясни американският президент.", "date": "2019.07.02", "title": "Тръмп: Всяко търговско споразумение с Китай трябва да бъде до известна степен в полза на САЩ"}
{"url": "https://www.faktor.bg/bg/articles/nelegalen-patnik-padna-ot-samolet-v-london", "text": "Нелегален пътник е паднал от колесника на самолет при заход за кацане на летище Хийтроу в Лондон. Мъжът е намерен мъртъв в градина на къща в предградие на британската столица.   Тялото на мъжа е намерено в южен Лондон в неделя следобед, съобщи полицията.   Мъж от квартала разказва, че е чул някакъв звук и отишъл да погледне през прозореца на горния етаж. Тогава видял тялото на мъжа, което било \"толкова непокътнато\", защото било като \"ледено блокче\".   Друг съсед разказа, че наблюдавал самолет, който се готвел да каца и видял как тялото на човека пада от него. Полицията обяви, че машината, от която е паднал нелегалният пътник, е изпълнявала 9-часов полет от столицата на Кения – Найроби. Властите се опитват да идентифицират загиналия.   В отделението, в което са разположени колесниците на самолета, са намерени чанта, вода и храна. Ще бъде извършена аутопсия, но смъртта \"не се третира като подозрителна\", допълни полицията. Макар и рядко, подобни инциденти са се случвали и преди.   През септември 2012 година, 30-годишен мъж от Мозамбик, Жозе Матада, умира, след като пада от колесника на самолет, кацащ на Хийтроу от Ангола. Смята се, че той е оцелял при температура от -60 градуса по Целзий по време на 12-часовия полет. През 2015 г. тялото на мъж пада в магазин в Ричмънд, югозападен Лондон, след като пътувал в ходовата част на самолет от Йоханесбург.", "date": "2019.07.02", "title": "Нелегален пътник падна от самолет в Лондон"}
{"url": "https://www.faktor.bg/bg/articles/iskri-mezhdu-germaniya-i-italiya-zaradi-arestuvan-kapitan", "text": "Ареста на Карола Ракете роди напрежение между Германия-Италия. Берлин призова Рим да освободи арестувания капитан на кораба, спасяващ мигранти в Средиземно море – \"Sea Watch 3\".  31-годишната Карoла Ракeте бе задържана в събота, след като въпреки забраната на италианските власти навлезе и акостира в пристанището на Лампедуза, за да окаже помощ на спасените мигранти на борда.  Корабът на германската благотворителна организация \"Сий-уоч\", който плава под холандски флаг, остана в открито море повече от две седмици с 40 спасени африканци на борда. След като изчака в международни води за покана от Италия или някоя друга страна от ЕС да приеме кораба, капитан Карола Ракете реши да отплава към италианския остров Лампедуза, но беше блокирана от кораби на италианските държавни органи.  Ракете влезе в пристанището, където корабът хвърли котва, посрещнат от засилено полицейско присъствие. Телевизионни кадри показаха как митническа полиция сваля Ракете от борда на кораба и я отвежда. Мигрантите останаха на кораба.  Телевизия РАИ съобщи, че тя е арестувана за оказване на съпротива срещу боен кораб, което се наказва със затвор до 10 години. Италианският вътрешен министър Матео Салвини бе предупредил, че ще позволи Ракете да хвърли котва само след като други страни от ЕС се съгласят да приемат незабавно мигрантите, но дори тогава италианските власти ще конфискуват кораба и ще съдят капитана за помагачество на трафиканти на хора. Премиерът Джузепе Конте каза пред репортери в Осака, че три-четири европейски страни са изявили желание да се включат в преразпределянето на мигрантите. Ракете вече е под разследване за нарушаване на засилените италиански закони срещу неправителствени спасителни кораби.  Тази седмица Европейският съд по правата на човека в Страсбург се произнесе по жалбата на капитана на \"Сий-уоч 3\", като призна правото на Италия да не приема хуманитарния кораб със спасени мигранти на борда. Днес съдът трябва да реши дали германският капитан ще остане в ареста. Ако бъде призната за виновна, Ракeте може да получи до 10 години затвор.  Германският външен министър Хейко Маас предупреди, че арестът на капитана е неприемлив и ако не бъде освободена, ще последва \"значително влошаване\" на отношенията между двете страни.", "date": "2019.07.02", "title": "Искри между Берлин и Рим: арестуваха германка, оказала съпротива на боен кораб"}
{"url": "https://www.faktor.bg/bg/articles/sarbite-zatvoriha-vsichki-magazini-za-hranitelni-stoki-i-pekarni-v-severno-kosovo", "text": "Косовските сърби затвориха в понеделник всички хранителни магазини и пекарни в северната част на страната, протестирайки срещу решението на правителството за въвеждане на 100% данък върху сръбските стоки, пише електронното издание на прищинския ежедневник Gazeta Express. Източници казаха пред изданието, че в понеделник в северната част на Косово не е отворен нито един магазин, което е част от кампанията на местните сърби за фалшива хуманитарна криза. Паралелните структури в Северна Митровица наредиха на всички магазини и ресторанти да затворят вратите си, като част от организирана кампания, подкрепена от Белград, за създаване на „хуманитарна криза“. През ноември 2018 г. властите в Косово въведоха 100% данък за всички сръбски продукти, в противодействие на агресивната кампания на Сърбия срещу държавността на Косово, отбелязва изданието.", "date": "2019.07.02", "title": "Сърбите затвориха всички магазини за хранителни стоки и пекарни в Северно Косово"}
{"url": "https://www.faktor.bg/bg/articles/novini/svyat/beliyat-dom-sasht-nikoga-nyama-da-pozvolyat-na-iran-da-razraboti-yadreni-orazhiya", "text": "САЩ \"никога няма да позволят\" Иран да разработи ядрени оръжия, предупреди Белият дом, след като Техеран заяви, че е превишил лимита за запасите от обогатен уран, заложени в рамките на ядрената сделка от 2015 г., предава AFP. \"Максималният натиск върху иранския режим ще продължи, докато неговите лидери не променят действията си\", се казва в изявление на прессекретаря на Белия дом Стефани Гришам. \"САЩ и техните съюзници никога няма да позволят на Иран да разработи ядрени оръжия,\" допълни тя, като същевременно подчерта, че ситуацията е в резултат от \"грешка в ядреното споразумение\".  САЩ се изтеглиха от ядрената сделка с Иран миналата година, налагайки наказателни санкции на близкоизточната република. Оттгоава отношенията им рязко се влошиха.", "date": "2019.07.02", "title": "Белият дом: САЩ никога няма да позволят на Иран да разработи ядрени оръжия"}
{"url": "https://www.faktor.bg/bg/articles/novini/svyat/startira-parviyat-raboten-den-na-novoizbraniya-evroparlament", "text": "На първо заседание в Страсбург днес се събира новоизбраният Европейски парламент. Очакваше се, че лидерите на ЕС ще представят днес кандидатурата на следващия председател на Европейската комисия.  Първото пленарно заседание на новия парламент ще се състои от днес до 4 юли и на него ще бъдат избрани председателят, както и 14-те му заместници. Ще бъдат взети решения и за състава на парламентарните комисии и подкомисии. Всичко това ще даде началото на 9-тия законодателен мандат на европарламента. Според наблюдатели изборът на парламентарния шеф ще открехне вратата към договорката, която лидерите се надяват да постигнат и за останалите ръководни постове в общността.  В пленарната зала в Страсбург мястото си ще заемат 751 депутата, въпреки че държавите членки се бяха договорили за намаляване на мандатите до 705. Причината - Брекзит. До напускането на Великобритания в работата на парламента ще участват и избраните 73 британски представители.  Погледите са отправени и към петата политическа сила в ЕС „Идентичност и демокрация“. В тази парламентарна група под ръководството на Марко Цани от италианското популистко движение „Лига“ са обединени антиевропейските формации от девет държави с общо 73 депутати.", "date": "2019.07.02", "title": "Стартира първата сесия на новоизбрания Европарламент"}
