{"url": "https://www.faktor.bg/bg/articles/borisov-balgariya-mozhe-da-se-prisaedini-kam-valutniya-mehanizam-do-12-mesetsa", "text": "България може да се присъедини към Валутния механизъм до 12 месеца, обяви в социалните мрежи премиерът Бойко Борисов, като цитира доклад на  \"Стандард енд Пуърс\". \"Рейтинговата агенция \"Стандард енд Пуърс\" (Standard&Poor's) потвърди кредитния рейтинг на България с положителна перспектива. Агенцията потвърждава дългосрочния и краткосрочния кредитен рейтинг на България в чуждестранна и местна валута 'BBB-/A-3'. Според оценката за България фискалната и външната позиция на страната остават силни, а очакванията за икономическия растеж се оценяват като благоприятни. Положителната перспектива пред рейтинга отразява значителната вероятност България да се присъедини към Валутен механизъм II (ВМ II) през следващите 12 месеца\", написа Борисов. На практика това е първата стъпка към приемането на еврото. В така наречената чакалня, трябва да останем поне две години, допълва той.", "date": "2019.06.01", "title": "Борисов: България може да се присъедини към Валутния механизъм до 12 месеца"}
{"url": "https://www.faktor.bg/bg/articles/novini/balgariya/borisov-chestit-praznik-detsa-pozhelavam-vi-shtastlivo-i-bezgrizhno-detstvo", "text": "Премиерът Бойко Борисов поздрави децата за днешния празник. Той им пожела щастливо и безгрижно детство.  \"Честит празник, деца! Пожелавам Ви щастливо и безгрижно детство\", написа премиерът във фейсбук.", "date": "2019.06.01", "title": "Борисов: Честит празник, деца! Пожелавам ви щастливо и безгрижно детство"}
{"url": "https://www.faktor.bg/bg/articles/novini/balgariya/kalina-androlova-ninova-samo-s-hodene-na-kozyak-ne-stava-tryabva-i-talant-da-imash", "text": "„Оле, оле, Корнелианците от Осмия ден вече започнаха да ме заплашват във Фейсбук. Г-жо, приберете си глупаците в джоба, откъдето сте ги извадили”, изригна на страницата си във фейсбук анализаторката и отличен познавач на лявото Калина Андролова. Повод за реакцията й са крайните атаки срещу нея от почитатели на Корнелия Нинова, които обожествяват лидера на БСП. „Ако не си тръгнете сега, ще Ви се наложи да изгубите още няколко поредни избори. Вложете още 2 милиона в телевизията си, за да увеличите разликата! \"Победата\" трябва да се затвърди”, казва Андролова, обръщайки се към Нинова. С ирония Андролова коментира още: „Естествено, че Нинова е жертва на обстоятелствата! Грешки тя никога не прави. Сега в платените от нея медии се тиражира единствено и само как БСП е жертва на репресивната държавна машина и на сергеизма. Всъщност БСП никога не е печелила избори през последните 15 години. Двата пъти, когато беше на власт, се случи през чужди мандати. Елате на себе си! Зомбирани тролове от БСП да не пишат на страницата ми, моля! Фантазиите са едно, реалността съвсем друго. На Нинова не само че не й пречеха, но МНОГО, ама МНОГО й помогнаха. Постлаха й пътека и пак загуби. Така че нека си помисли дали нейните КРЕПИТЕЛИ няма да я подменят с някой друг. Само с ходене на Козяк не става. Трябва и талант да имаш”.", "date": "2019.06.01", "title": "Калина Андролова: Нинова, само с ходене на Козяк не става - трябва и талант да имаш"}
{"url": "https://www.faktor.bg/bg/articles/avtorka-na-falshivi-novini-koyto-e-tolkova-tap-che-da-vyarva-znachi-si-gi-zasluzhava", "text": "Осем фалшиви новини на ден за по 3 евро всяка - толкова е струвал трудът на една от жените, пишещи фалшиви новини, насочени към американците. Би Би Си разказва историята на \"Тамара\" - македонка, работила в един от центровете за дезинформация, която не иска да разкрива идентичността си. Денят й минавал като на всеки други служител в офис – имейл от шефа, линк към таблица със задачи. В него – осем истории, публикувани от крайнодесни сайтове в САЩ, които трябва да се пренапишат в рамките на деня така, че да не си личи, че идват от един и същ източник. Писаните от нея текстове са били основани на истински случки, но разказани, преувеличени и изкривени така, че да разпалят гняв и страх у читателите. \"Пропагандата и промиването на мозъци бяха в начина, по който разказвахме\", казва Тамара. \"Докато пишех тези истории, през цялото време си мислех \"Божичко, кой би повярвал на такава глупост? Колко необразован, колко нискоинтелигентен трябва да си дори за да ги четеш?\", казва тя. \"Те и се четат трудно. Дълги са, около 1000 думи, и в цялата статия има само две изречения, които са новината. След това всичко е само обиди. Трудно се чете. Не е приятно\". Двата сайта, за които Тамара е работила, са имали повече от 2 млн. последователи във \"Фейсбук\". Плащали са й по 3 евро на пост, тоест около 24 евро на ден. Не е много, но е тройно повече от заплатата, която би изкарала с друга работа на същото място. \"Тамара\" спира да работи там, след като през декември 2017 г. \"Фейсбук\" закрива страниците на работодателя й. Няколко месеца по-късно той се обажда с нова оферта, но жената отказва. \"Тамара\" се определя като либерална. Политическите й възгледи противоречат на текстовете, които е разпространявала. \"Обикновено ги съкращавах и пропусках частите, които не исках да пиша. Или добавях по нещичко, което бих искала да бъде там\", казва тя. \"Например, ако през цялото време се пишеше против мюсюлманите, това ме вбесяваше така, че махах всичките глупости и накрая на текста пишех нещо хубаво, което шефът не би забелязал, защото не изчита всичко. Това облекчаваше болката ми.\" За пример тя дава как в някои статии е добавяла: \"В крайна сметка всички са равни.\" Писането на текстове, изпълнени с уплах и омраза, не е променило мнението й, но е засегнало нещо друго у нея. \"Започнах да чувствам страха, който те се опитваха да насадят у американците. Докато пишех, страх имаше в текстовете, имаше и в мен. Спря, когато го осъзнах.\" На въпрос как се е справяла с това, тя казва: \"Опитвах се да дистанцирам себе си и убежденията си от това, което пишех. Опитвах се да стоя извън него. Гледах на това като на просто писане на думи, опитвах се да не мисля за него като за писане на пропаганда. Смятах, че ако хората са достатъчно тъпи да вярват на тези истории, може би си го заслужават. Ако мислят това за истина, може би си го заслужават като наказание.\" (\"Дневник\")", "date": "2019.06.01", "title": "Авторка на фалшиви новини разкрива как е промивала мозъци"}
{"url": "https://www.faktor.bg/bg/articles/novini/balgariya/prof-dzherov-bsp-zagubi-izborite-zashtoto-oshte-ne-znae-che-oktomvriyskata-revolyutsiya-e-priklyuchila", "text": "Faktor.bg потърси бившия депутат проф. Александър Джеров, за да коментира поредната загуба на БСП на евроизборите. Юристът е категоричен, че злобата, ленинизма и марксизма, който и днес изповядват социалистите отблъсква избирателите им. Той призова президентът Румен Радев и политиците от „столетницата“ хубаво да се вслушат в думите за добруването, отправени от папа Франциск.  „Когато съпоставим резултатите на БСП и на ГЕРБ от последните избори за Европейски парламент, ще проличи една политическа истина. Партията на Бойко Борисов има визия, посока на движение и преди всичко кауза. Всичко това липсва при социалистите, които няма цел. Кандидатите на БСП до последно можаха да осъзнаят, че не  се води кампания вътрешни избори, а за Европейски парламент. Затова те застанаха на становището, че „ГЕРБ е лош, Бойко е лош, Цветан Цветанов е лош“, докато те са идеалните. От БСП пропуснаха насоката и целта на вота. Затова и резултатите не е случаен. Кандидатите за европарламента имаха още нещо много ценно, което при социалистите отсъстваше – възпитание. Конкуренцията между двете политически сили се появи след идването на папата, който е един вълшебен дипломат. Той каза, че трябва да се добрува, а тук БСП провеждаше една караница и обиди“, заяви Джеров.  „От БСП не могат да излязат от черупката си, която е доста стара. Нека да си припомним какво се случи в църквата „Света Неделя“,  когато беше осквернена? Да се замислим какво беше 9-ти септември, когато голямата част от интелигенцията беше съсипана. След това в съзнанието на хората беше вкаран марксизмо-ленинизъм, доколкото беше възприет. Представителите на БСП също се държат като марксисти, те не могат да осъзнаят, че времето на Октомврийската революция е нещо различно, а ленинизмът е вредна „наука“. Ние живеем в ново време, в което всички държави са тръгнали напред и вече навсякъде на първо място и водещ фактор е културата. БСП забрави, че трябва на първо място да има човешка кауза. Там, където няма човещина, не може да има прогрес“, коментира юристът.  „Аз бих призовал отново – президентът Румен Радев трябва да бъде безпартиен, да спазва конституция и да е ръководител на целия народ, независимо от политическите противопоставяния. Бих го посъветвал, че е избран, за да бъде ръководител на цялата държава. Той също трябваше да се вслуша в думите на папата, който призова за добруване, за възпитание, култура и уважение между хората, а не изостряне на взаимоотношенията. Тази дълбока мисъл на папа Франциск не беше осъзната от някои партии\", каза още Александър Джеров.", "date": "2019.06.01", "title": "Проф. Джеров: БСП загуби изборите, защото още не знае, че Октомврийската революция е приключила"}
{"url": "https://www.faktor.bg/bg/articles/novini/balgariya/karayancheva-belene-e-pustosh-na-razbitite-sadbi-na-smazanite-zhivoti-na-potapkanite-talanti", "text": "Днес, 1 юни 2019 г.,  на мястото на бившия „Втори обект” на концлагера „Белене” остров Персин на река Дунав по традиция се проведе годишното поклонение в памет на жертвите на тоталитарния комунистически режим. В него участва председателят на 44-то Народно събрание Цвета Караянчева, народни представители, евродепутати, кметът на гр. Белене Милен Дулев, останали все оживи бивши концлагеристи, наследници на репресирани от диктатурата на БКП, граждани от цялата страна. „Белене е пустош на разбитите съдби, на смазаните животи, на потъпканите таланти, на отреченото право на самоопределение. Той е символ на четиридесет и пет годишната изолация от свободния свят, на безправие, на страх, на политически разгул”. Това заяви в словото си Караянчева. Тя акцентира, че тук са докарвани мъже и жени, чиято основна вина е била, че искат да живеят достойно. „Твърде малко време е минало, за да можем да си позволим да гледаме на тези събития хладнокръвно като на отдавна отминала история. Живи са преките наследници на някои от жертвите на това престъпление, гневът и болката са също живи и още дълго ще останат живи”, заяви председателят на парламента. Организатори на събитието за втора поредна година са фондация \"Осторв Белене\" и община Белене. Концлагерът „Белене” е създаден с поверително постановление на Министерския съвет от 27 април 1949 г. Министър-председател по това време е Георги Димитров, който обаче се лекува в Москва, а правителството се ръководи от Васил Коларов. С няколко прекъсвания през годините   продължава да работи до падането на комунизма през 1989 г. Тук са въдворявани и измъчвани така наречените врагове на народа – политическа опозиция, свободомислещи българи, които в продължение на десетилетия не са спирали да се борят срещу червения тоталитаризъм, наложен в България с кръв и терор по съветски образец. На възпоменанието бе представено специално издание Мемориален комплекс концентрационен лагер Белене, издадено в памет на жертвите на комунистическия режим 1949-1989 г. В него се посочва, че миналото трябва да бъде осмислено и простено. Само тогава бъдещето на Обединена Европа ще може да се развива под знака на демократичните ценности. Организаторите съобщиха, че е готов идейният проект за мемориала на остров Персин, който представлява възстановка на лагера от 50-те години на миналия век. С помощта на евродепутата д-р Андрей Ковачев проектът е бил представен в Брюксел. Пред участниците във възпоменанието говори Георги Пинчев, който поиска да бъдат премахнати всички паметници на комунизма. Реч произнесе и новоизбраният за евродепутат Александър Йорданов. Събитието уважи и лидерът на СДС Румен Христов. Цвета Караянчева отбеляза отсъствието от поклонението на представители на БСП. Но освен социалистите и лидерите на \"Демократична България\" блестяха със своето поредно отсъствие.", "date": "2019.06.01", "title": "Караянчева: Белене е пустош на разбитите съдби, на смазаните животи, на потъпканите таланти"}
{"url": "https://www.faktor.bg/bg/articles/tsik-nyama-greshka-pri-razpredelenieto-na-mandatite-za-evroizborite", "text": "Няма грешка в изчисленията при разпределението на мандатите за евроизборите по отношение на избора на Радан Кънев за евродепутат.  Просто проф. Мирчев не е прочел Методиката за Изборния кодекс, където пише защо не се вземат предвид тези гласове. Това коментира за Izbori.bg. говорителят на ЦИК Александър Андреев. По-рано днес проф. Михаил Мирчев заяви, че има измама в избирането на Радан Кънев. \"Тези гласове не могат да влязат в изчисленията, защото това са действителни гласове (гласовете \"Не подкрепям никого\" - б.ред.), но сами по себе си те не отиват към нито един кандидат\", обясни грешката на социолога Андреев.", "date": "2019.06.01", "title": "ЦИК: \"Не подкрепям никого\" са действителни гласове, но не отиват към нито един кандидат"}
{"url": "https://www.faktor.bg/bg/articles/ivaylo-kalfin-ima-lostove-imeto-na-kristalina-georgieva-da-se-varti-kato-kandidatura-za-predsedatel-na-ek", "text": "Бившият външен министър и член на ръководството на АБВ Ивайло Калфин коментира в предаването \"Офанзива\" на Канал 3 евроизборите.  \"Вотът беше по-висок от традиционния в Европа, не бяха спрени националистите и хората поискаха статуквото да се промени. Лява социалистическа коалиция не мисля, че е възможна, без либералите няма как да стане, те ще се слеят с партията на Макрон, АЛДЕ ще се разпусне, ще има ново име\", обясни още Калфин. Той посочи, че Макрон загуби във Франция, но тежестта му в Европа е много голяма, той ще използва инструментите, които му се дават с това на първо място за определяне на ръководните постове в ЕС. Найджъл Фарадж откровено казва, че е в ЕС, за да пречи, що се отнася до партията на Льо Пен, тя може да мине на позиция за излизане от ЕС, прогнозира Калфин. Салвини също има своите проблеми, защото Италия отказва да се съобрази с правилата на ЕС, припомни Калфин. При този резултат от изборите, че социалисти и ЕНП не мога да определят сами какво ще става, техните водещи кандидати губят голяма част от шансовете си за председател на ЕК, мисля, че ще бъде друга фигура, но трябва да получи съгласието и на либерали, и на зелени. По отношение на Кристалина Георгиева, има лостове нейното име да се върти като кандидатура, премиерът каза, че ще изчака да се развият преговорите, припомни Калфин. Българският еврокомисар може да има различен от досегашните ресори- земеделие, регионална политика, това са теми, които са важни за България. Според бившия външен министър резултатите от евроизборите у нас са били предвидими - БСП е загубила изцяло политическата инициатива. \"Грешката на БСП беше в концепцията и в изпълнението на самата кампания, Нинова отказа да се коалира с левите формации, даже доста грубо, наблегна много на скандалите по време на кампанията и резултата го виждаме. Сканадлите в БСП продължават, очевидно е, че се занимават със себе си\", обясни Калфин. Калфин смята,че Нинова си е подала оставката, за да остане, тя е трябвало да отиде на Конгреса и да иска вот на доверие. По отношение на АБВ той обясни, че не смята че партията ще изчезне от политическата карта.", "date": "2019.06.01", "title": "Има лостове името на Кристалина Георгиева да се завърти като кандидатура за председател на ЕК"}
{"url": "https://www.faktor.bg/bg/articles/nikola-gruevski-podade-ostavka-kato-deputat-prez-feysbuk", "text": "Бившият министър-председател и настоящ депутат Никола Груевски, който в момента се укрива от правосъдието в Унгария, подаде оставка като народен представител. Това стана ясно от негова публикация във Фейсбук. Груевски предприе тази стъпка, след като македонският парламент започна процедура за отнемането на неговия имунитет заради неявяване на заседания повече от 6 месеца.", "date": "2019.06.01", "title": "Никола Груевски подаде оставка като депутат през Фейсбук"}
{"url": "https://www.faktor.bg/bg/articles/vzrivove-v-ruski-zavod-za-eksplozivi-42-ma-raneni", "text": "Броят на пострадалите при взривовете в завод за експлозиви в руския град Дзержинск е нараснал до 42, като 15 от тях са в болница, предаде ТАСС, позовавайки се на прeссъобщение на министерството на здравеопазването на Нижегородска област. Източник на агенцията уточни, че по данни на министерството един от пострадалите при взривовете в завод \"Кристал\" е в тежко състояние. От ранените 38 са работници на предприятието и четирима са местни жители. Специалисти са потушили пожара, предизвикан от взривовете в завода, допълни представител на оперативния щаб. Експлозиите са станали в цех за производство на тротил. Министерството на извънредните ситуации заяви, че в резултат е избухнал пожар на площ около 100 квадратни метра. Впоследствие обхватът на огъня се е увеличил. Съобщава се за двама човека, които са в неизвестност. Местните власти казаха, че в резултат на взривовете е разрушена административна сграда и са пострадали 180 жилища в околността. Според правоохранителните органи причината за взривовете може да е нарушение на правилата за безопасност. Източник от спасителните служби заяви, че са се взривили боеприпаси. Той каза, че част от боеприпасите не са избухнали и има опасност от още експлозии. По думите му сред боеприпасите е имало авиобомби. Регионалното министерство на извънредните ситуации заяви, че няма данни за наличие на бойни снаряди в завода, нито за възможност за нови взривове. В района на Дзержинск в Нижегородска област е обявено извънредно положение, заявиха местните власти.", "date": "2019.06.01", "title": "Взривове в руски оръжеен завод, сред боеприпасите имало авиобомби"}
{"url": "https://www.faktor.bg/bg/articles/na-66-godini-si-otide-goleniyat-borets-nikola-dinev", "text": "На 66-годишна възраст почина Никола Динев, двукратен световен и 5-кратен европейски шампион в класическата борба. Той бе носител на още 4 медала от големи първенства в категория тежка, както и на златния пояс \"Никола Петров\" за 1977 г. БФ Борба изказва съболезнования на близките и семейството му. Датата и мястото на поклонението ще бъдат обявени допълнително.", "date": "2019.06.01", "title": "На 66 години си отиде големият борец Никола Динев"}
{"url": "https://www.faktor.bg/bg/articles/zapochvat-chestvaniyata-za-denya-na-botev", "text": "Тази година се навършват 143 години от гибелта на поета-революционер Христо Ботев. Денят на Ботев и на загиналите за свободата и независимостта на България се чества ежегодно в България в деня на смъртта на Христо Ботев - 2 юни 1876 г. Честванията започват още днес в няколко града в страната.   Честванията за празника започват още днес. От 21.00 часа на площад „Христо Ботев“ във Враца ще се състои тържествена заря-проверка, след която президентът Румен Радев ще произнесе слово. Председателят на Народното събрание Цвета Караянчева и народни представители ще присъстват на тържествената заря-проверка по случай Деня на Ботев и загиналите за свободата и независимостта на България в Кърджали.   В неделя честванията ще продължат с ритуали по полагане на венци и цветя и различни инициативи в цялата страна. Точно в 12.00 часа ще прозвучат сирените в памет на загиналите за свободата на България.", "date": "2019.06.01", "title": "Започват честванията за Деня на Ботев"}
{"url": "https://www.faktor.bg/bg/articles/obshtestvo/aleks-aleksiev-v-evropa-ima-novo-razmestvane-na-plastovete", "text": "В Европа вече съществува нова антиелитистка политическа сила, несъгласна с досега водената политика на ЕК. Това каза за седмичното публицистично предаване „Метроном“ на Радио „Фокус“ Алекс Алексиев, председател на Центъра за балкански и черноморски изследвания.  Той обърна внимание на резултатите от евровота, според които партиите, застъпващи се за повече суверенитет, бележат възход в сравнение с традиционните партии, като даде примери с италианската „Лига“, полската \"Право и справедливост“, Австрийската народна партия и др.  „В Европа има вече съвсем нова сила, която откровено отрича това, което беше досега – управление на елитите срещу народите. Елитите искат да има все по-малко право на народите да гласуват това, което искат – суверенитет. По-малко суверенитет и повече Европа. Народите, особено в Източна Европа, но не само, искат да запазят своя суверенитет. Противоречието е невъзможно да се преодолее. Това ново разместване на пластовете ще доведе до там, че политиката на ЕС ще бъде променена, за да се съгласува с по-голяма суверенност на народите и по-малка сила на елитите“, обясни председателят на Центъра за балкански и черноморски изследвания.  Алекс Алексиев определи като пропаганда от страна на Европейския съюз етикирането като антиевропейски на партиите, застъпващи се за повече суверенитет.  Той допълни, че се настоява за национален суверенитет, а не за решения, които се взимат в Брюксел и са налагани на други народи.", "date": "2019.06.01", "title": "Алекс Алексиев: В Европа има ново разместване на пластовете"}
{"url": "https://www.faktor.bg/bg/articles/ivan-geshev-60-000-lv-sa-iskani-ot-stroitelya-v-rayon-severen-v-plovdiv", "text": "60 000 лв. е била сумата, поискана от строителен предприемач за проект в район \"Северен\" в Пловдив, за да му бъде одобрен проектът. Това е станало след разговори с различни длъжностни лица, не от кмета. Това обяви заместник-главният прокурор Иван Гешев на пресконференция във връзка с ареста на кмета на район \"Северен\" Ральо Ралев и негов помагач в корупционно престъпление. \"Провеждат се разговори с различни хора в различни формати, с хора от общината, типична българска ситуация. Това, което му се казва на предприемача от различни лица - не от кмета, показват му сметки колко пари ще изкара, различни хора започват да му подсказват колко ще му струва да му решат проблема\", посочи Иван Гешев. Той изтъкна много доброто взаимодействие между Специализираната прокуратура, КПКОНПИ, СДВР и колегите от ДАНС, които са се занимавали с техническата част на нещата. \"При този тип случаи е трудно по някакъв начин да се предвиди точно как ще се развие времево ситуацията - тя се променя в рамките на часове и минути. В деня, в който бе задържан кметът на район \"Северен\", се разбра, че трябва да се пристъпи към т. нар. \"реализация\" - жаргон в средите за задържане и активно събиране на доказателства\", коментира още Иван Гешев. \"За няколко часа се създаде сериозна организация между институциите, които описах, като за мен само това нещо е голям успех, при това действията се проведоха в друг град. С тези служби българските граждани може да се гордеят, защото едва ли същата ситуация щеше да се развие по-бързо в друга партньорска държава, категоричен съм\", обяви заместник-главният прокурор. \"Гражданин, строител, депозира сигнал до министър-председателя, в който сочи, че от него се искат пари за одобряване на определени строителни книжа. За строеж на обект в район \"Северен\" в Пловдив\", разказа Иван Гешев. \"След това жалба, входирана в МС, е пратена от г-н Борисов на КПКОНПИ, същия ден - това се развива в рамките на ден, незабавно бе докладвана жалбата на г-н Славчев (КПКОНПИ) от дирекцията, с която работим активно и осъществява оперативни функции по наблюдаваните от нас производства. Бе докладвано и на главния прокурор, прокурорите Фердинандов и Белчев бяха посочени по случаен принцип, и по това дело под ръководството на прокуратурата започват да се събират доказателства за твърденията на строителния предприемач\".", "date": "2019.06.01", "title": "Иван Гешев: В район \"Северен\" в Пловдив изчислявали исканата сума според евентуалната печалба"}
{"url": "https://www.faktor.bg/bg/articles/sotsiolog-izstrelya-novina-radan-kanev-e-pod-chertata", "text": "Социологът Михаил Мирчев съобщава за измама от страна на ЦИК във връзка с избирането на Радан Кънев за евродепутат. В профила си във фейсбук Мирчев споделя свое проучване, според което от \"Демократична България\" не са събрали 6,06% на изборите, а само 5,879% и нямат право да изпращат представител в Брюксел, защото не им достигат гласове. Той нарича това манипулация на ЦИК. Ето какво точно написа социологът:  Току що проверих една ИЗМАМА от ЦИК. \"Демокр. Б-я\" нямат обявените 6.06%. Имат едва 5.879%. Не им стига за 1 депутат. Не им стигат 58 гласа. Бариерата е 5.882%. Не им стигат минималните 0.003%. Мъничко е. Но те са под бариерата. Мандатът им е фалшиво даден от ЦИК...  Как е направено от ЦИК? В нарушение на чл. 278 (2) т. 9 от ИК. И в разрез с Методическото Указание на самата ЦИК. Там е императивно записано, че вотът \"не подкрепям никого\" е вот, и той е ДЕЙСТВИТЕЛЕН вот. Значи, той е в 100% от които се вадят %-те на партиите. Точно тук ЦИК лъже и ни прави на разсеяни глупаци. Те махат тези 3% от истинските 100% и после от другите фалшиви 100% вадят %-те на партиите... Това е манипулацията... Става дума за игра с едни 61.029 гласа, които са маркирали вот \"не подкрепям никого\"\", завършва поста си Мирчев.", "date": "2019.06.01", "title": "Социолог изстреля новина: Радан Кънев е под чертата, не му стигат 58 гласа"}
{"url": "https://www.faktor.bg/bg/articles/prof-konstantinov-lichno-broil-glasovete-na-radan-kanev-nyama-manipulatsiya", "text": "\"За никаки манипулации на ЦИК не може да става дума. Резултатът за Радан Кънев е абсолютно коректен\", коментира проф. Михаил Константинов по повод обвинението на социолога Михаил Мирчев срещу ЦИК в измама. \"Демократична Бъргария\" нямат обявените 6.06%. Имат едва 5.879%. Не им стига за 1 депутат. Не им стигат 58 гласа\", написа Мирчев във фейсук профила си. \"ЦИК лъже и ни прави на разсеяни глупаци. Те махат тези 3% от истинските 100% и после от другите фалшиви 100% вадят %-те на партиите... Това е манипулацията... Става дума за игра с едни 61.029 гласа, които са маркирали вот \"не подкрепям никого\", пише социологът. \"Нищо подобно. Не само Мирчев , а и други правят тази грешка. Трябва първо да се чете Изборния кодекс, после да се пише. От така наречените действителни гласове се изваждат гласовете \"не подкрепям никого\". Тогава базата става по-малка. И тези 118 хил. души, гласували за \"Демократична България\", правят точно 6,06%\", поясни проф. Константинов, цитиран от ПИК. Според него Радан Кънев е избран с 3502 гласа над бариерата.  Проф. Константинов е категоричен, защото лично той броил резултата на Радан Кънев.", "date": "2019.06.01", "title": "Проф. Константинов лично броил гласовете на Радан Кънев: Няма манипулация!"}
{"url": "https://www.faktor.bg/bg/articles/petak-13/vidinskiyat-vladika-na-instruktazh-v-moskovskata-patriarshiya-aktivirat-go-sreshtu-vartolomey-i-avtokefalnata-ukrainska-tsarkva", "text": "Видинския митрополит Данаил забърка БПЦ в нов православен скандал, поставяйки се в услуга на интересите на Руската православна църква и хибридните й действия срещу България. На 29 май Данаил е бил на посещение в Москва при Иларион Алфеев, председател на Външния отдел на Московската патриаршия, който се сочи като най-влиятелния духовник в Русия след патриарх Кирил. Това е същият Алфеев, който беше размахал пръст на БПЦ да не се меси в работите на Македонската църква, която била канонична територия на Белгрод. За  интересната визита на нашия владика се мълчи в българските медии, но е знаково отразена на сайта на Външния отдел на Руската църква. От краткото съобщение става ясно, че гостът и домакинът са обсъдили църковната ситуация в Украйна. Митрополит Иларион е благодарил на БПЦ, че поддържа Украинската православна църква, която е на подчинение към Москва, въпреки, че до този момент София няма такава официална позиция, освен ако не е тайна и скрита от вярващите. Според български духовници Данаил е бил просто на инструктаж в Москва, за да му бъдат спуснати новите опорки преди началото на юнската сесия на БПЦ. Той се слави като един от  и ревностно брани интересите им, пренебрегвайки българските. Най-скандалното в случая е, че Видинският владика  е бил на визита в Русия без знанието и разрешението на българския патриарх Неофит и Св. Синод. От Москва той заминава за Киев, където се очаква да защитава руските позиции в Украйна. С Данаил в Москва е бил и заместник-ректорът на Софийската Духовна семинария йеромонах Мелетий. Според духовници той също няма благословията на патриарха и Синода да отсъства от работното си място, след като учебната година не е приключила. Но това няма съществено значение, след като се очаква да бъде възнаграден от Москва - в църковните среди се говори, че се готви предложение за кадровото му развитие. Пак без знанието на патриарха и Синода Данаил Видински е предприел успоредно с пътуването си в Русия и друга скандална акция. Изпратил е до всички 84 митрополити на Гръцката православна църква писмо, с приложено становище от 23 страници, в което обяснява каноническите престъпления на Константинополския патриарх Вартоломей, без да го споменава като Вселенски.  Данаил се обявява против даването на неканонична автокефалия на Украйна. Настоява всички гръцки йерарси да осъдят действията на Вартоломей. Странно защо такова писмо той не е изпратил на събратята си в БПЦ, но ангажира с темата гръцките владици.  Скандалните действия на Данаил изискват българският Синод на предстоящите заседания, които започват на 11 юни, да наложат каноническа санкция за зловредните му действия срещу авторитета на БПЦ и превръщането й в заложник на Москва. Съгласно Устава на БПЦ един митрополит има право на мнение само в Синода, но не и извън него. Преди да стане Видински владика Данаил беше викарий на митрополита на българите в САЩ Йосив. Името му се свързва с убийството на свещеник Стефан Камберов, канонизиран от Алтернативния синод на Пимен за мъченик на вярата. Материалите по убийството мистериозно изчезнаха от прокуратурата в Благоевград, а издигането му за архиерей беше с протекцията лично на Георги Първанов. Данаил е родом от Смолян, а по времето на комунизма баща му е бил шеф на Народната милиция.", "date": "2019.06.01", "title": "Видинският владика на инструктаж в Московската патриаршия, активират го срещу Вартоломей и автокефалната Украинска църква"}
{"url": "https://www.faktor.bg/bg/articles/rumyana-kolarova-elena-yoncheva-izchezva-ot-balgarskata-politika", "text": "\"В крайна сметка се очакваше да се определи кой ще бъде на на мястото на Цветанов в ГЕРБ, решението по този въпрос въпрос трябваше да има, аз честно казано, нямах определено очакване, очаквах да видя какво е решението\", каза в предаването \"Офанзива\" на Канал 3 политологът проф. Румяна Коларова. Тя смята, че е важно кой ще замести Цветанов, едва ли ще стане ясно сега, но това трябва да бъде ясно за всички структури, да е ясно кой ще поеме ангажимента да координира, да контролира, за да комуникира с местните структури, не може да се разчита, че местните струкутри сами си вървят и печелят победа, има проблеми на местно ниво, там се виждат най-добре всички дефекти. \"Тандемът Борисов-Цветанов беше проблем на БСП, със сигурност те празнуват от това, което се случило, този вид проблеми с огранизационният стожер на партията са били неразрежими за НДСВ, за СДС, това е тест за ГЕРБ до каква степен имат ресурс да намераят този човек. Изключително печели Борисов тогава, когато се противопостави на Нинова, големят му успех не беше от това, което праваше само по себе си, а по начинът по който двамата лидери показваха на хората, а това, което правеше Нинова беше тотално неправилно.\" Политологът обясни, че агресивното поведение на Нинова не печели, а поведението на Елена Йончева било като китайска капка по време на изборите. \"За нея това е плюс да отстояваш една тема, но за избирателите това е точно като китайска капка, не само не слушат какво се говори, но се изработва негативно отношение към това, което се говори\", обясни Коларова. Коларова смята, че отивайки в Европарламента, Йончева  ще изчезне от българската политика. И тримата лидери на Обединените патриоти искат да изкарат докрай този мандат, но как ще оперират докрай, предстои да видим, обясни политологът. Тя предрече, че на вътрешните избори харизматичният вот ще отиде за една нова структура като на Слави Трифонов например, ако такава се появи. \"Демократична България\" също не може да е алтернатива, защото нямат ясен отговор с кого ще се коалират.", "date": "2019.06.01", "title": "Румяна Коларова: Елена Йончева изчезва от българската политика"}
{"url": "https://www.faktor.bg/bg/articles/razsledvat-defektna-li-e-bila-granatata-ranila-tri-detsa-na-praznik", "text": "Дефектна партида с гранати – това е една от версиите, по които се работи за инцидента в Силистра. Три деца пострадаха леко след демонстрация на МВР. Състоянието им е стабилно. Двете момченца са по домовете си. В болница остава едно момиченце на 6 години с осем процента изгаряния по тялото. До късно снощи продължи работата на службите. Оказа се, че експерти от СОБТ е трябвало да направят огледа, тъй като този тип инциденти се разследват именно от баретите. Според прокуратурата все още е твърде рано за заключения, но водещата версия е именно тази – дефектна граната. Състоянието на трите деца е стабилно, като само едно от тях остава в болница. „Двете момченца се чувстват добре. Веднага са били изписани, след като са били прегледани, а момиченцето все още е в болница. Това което знаем от директорката на детска градина е, че състоянието й е стабилно”, коментира зам.-кметът на Силистра Денка Михайлова. Три 6-годишни деца пострадаха при демонстрационно взривяване на светлинно-звукова граната в Силистра, ден преди празника на детето. Събитието трябвало да е демонстрация на полицията по залавяне на престъпник под надслов – „Ваканция, здравей! Да играем безопасно”. На стадиона в града е имало около 300 деца. Пострадалите са били на около 50 метра от взрива. Разлседването все още е в начална фаза. „Вчера беше посетено местопроизшествието от специализирана група, каквато винаги посещава огледите на местопроизшествие с взривни вещества. Те ще назначат своите експертизи, за да кажат, как се е стигнало до този инцидент”, заяви зам.-окръжният прокурор на Силистра Ивелин Чафаланов. „Ще бъде изследвано и дали е била дефектна гранатата, защото това е в основата на инцидента”, посочи още той. Освен, че директорът на полицията в Силистра е отстранен до изясняване на случая от МВР си забраниха използването, на каквато и да е пиротехника при демонстрации. „Със заповед на министър Маринов е забранено използването на светлинни и звукови устройства с отвличащо въздействие. Взривни вещества и пиротехника при извършване на демонстрации пред граждани. И с моя заповед е образувана проверка. Разпоредил съм на ГДНП да провери всички действия на полицията в Силистра по организирането и провеждането на демонстрацията”, коментира главният секретар на МВР Ивайло Иванов. От днес започват разпити и на множеството свидетели на инцидента. Ако се докаже вина на човек, то предвиденото в закона наказание за причиняване на телесна повреда при боравене с взривни вещества е лишаване от свобода от 3 до 10 години. С пострадалите деца и с останалите свидетели на инцидента ще работят психолози.", "date": "2019.06.01", "title": "Барети разследват инцидента в Силистра, водещата версия - дефектна граната"}
{"url": "https://www.faktor.bg/bg/articles/danail-kirilov-mehanizmat-za-otstranyavane-na-trimata-golemi-e-ednakav-za-vseki-ot-tyah", "text": "\"Смятам, че управлението е стабилно, потвърдихме, че управленската позиция има подкрепата от българските избиратели, те не се поддадоха на провокациите, на калните отношения на нашите противници. Смятам, че българският избирател доказа, че е мислещ и обективен в преценките си за управлението и политиките\", заяви в ефира на Канал 3 правосъдният министър Данаил Кирилов. По повод доклада на Лозан Панов пред ВСС, Кирилов заяви, че медиите са интерпретирали думите му, важното е, че докладът е необективен, за публиката не стана ясно кой точно е този доклад. Във ВКС има два доклада, един, който е само за ВКС, и друг, който е за всички съдилища в страната. Този доклад, обобщаващият, не би следвало да бъде заразяван от тезите, които са изцяло лични на председателя на ВКС\", обясни правосъдният министър. \"За 10 дни се прекратиха повече от три производства, които са в процедура за отнемане на противозаконно придобито имущество в размер на десетки милиони\", коментира затруднената работа на КПКОНПИ Кирилов и добави, че не смее да им поиска справка за дейността им. Той подчерта, че не споделя тезата на Панов за \"мракобесните времена\" в правосъдието. \"Проектът за временно остраняване на тримата големи (главният прокурор, председателите на ВКС и ВАС - б.ред.), е готов от техническа страна, към момента осъществяваме финално съгласуване, имаме готовност да обсъждаме този проект, не бих искал да взлизам в конкретика и детайли, но обхващаме всички аспекти на отговорността, дали сме си сметка, че конституционната рамка е установена в основния закон. Разделили сме на три правния режим на отговорността. Механизмът за временно остраняване по отношение на тримата големи е равен и еднакъв за тримата\", обясни правосъдният министър. Той обясни, че когато е привлечен като обвиняем един от тримата големи в съдебната власт, през наблюдаващ прокурор се уведомява ВСС и мярката за отстраняване трябва да бъде взета със 17 гласа - квалифицирано мнозинство. За административни нарушения не би трябвало да се прилага този режим, прилага се общият режим, обясни още правосъдният министър. \"Ако е съществено уронен престижът на съдебната система, в тези случаи би могло пак ВСС да поиска предсрочно прекратяване на мандата, като тук има също две хипотези, но не искам да ги обсъждам предварително\", каза още Кирилов. Дали да бъде създаден Дисциплинарен съд за магистратите, според министъра трябва да се види реакцията на самите магистрати, започва дебат по темата, ако магистратите подкрепят тази идея, тя би била работеща, обясни Кирилов.", "date": "2019.06.01", "title": "Данаил Кирилов: Механизмът за отстраняване на \"тримата големи\" е еднакъв за всеки от тях"}
{"url": "https://www.faktor.bg/bg/articles/shte-stane-li-rusiya-myusyulmanska-strana", "text": "Русия спешно се нуждае от украинци. С такова впечатление оставаме, когато гледаме как Москва всячески се опитва да привлича украинци в страната. В края на април президентът Владимир Путин издаде декрет, с който се облекчава процедурата за придобиване на руски паспорти от гражданите на тъй наречените “народни републики” Донецк и Луганск. Според друг указ, украинците, които са напуснали Донбас и Крим или пребивават легално в Русия, могат по-лесно да придобият руско гражданство. Отделно от това руският парламент подготвя закон, с който би се облекчила процедурата за предоставяне на постоянно разрешително за пребиваване на чужденци в Русия. Някои наблюдатели предполагат, че този закон се цели именно в украинците. Кремъл твърди, че действа единствено от хуманитарни съображения. Но експертите смятат, че с този ход Русия търси начини за противодействие на демографската криза в страната. Маргарита Симонян, главен редактор на руската телевизия “RТ”, написа в профила си във Фейсбук, че ако не се направи нещо, до 2040 г. има опасност Русия да се превърне в \"мюсюлманска страна\". Хората от Донбас, както и другите мигранти, биха могли да помогнат да се запази \"крехкото мнозинство на православните руснаци-християни\", смята журналистката. На друго мнение е Анатолий Вишневски от Института за демография към Висшето училище по икономика в Москва. Той не вярва, че православните руснаци могат да станат малцинство в собствената си страна. Според него, “мюсюлманите винаги се били част от населението на страната, сред тяхната група не се забелязва тенденция към бързо нарастване”. В някои републики от Северен Кавказ се наблюдава висока раждаемост, но дори и там тази тенденция няма да е трайна, уточнява наблюдателят.  Политологът Ростислав Ищенко, който след смяната на властта в Киев през 2014 г. се установи трайно в Москва, не изключва възможността руснаците - основният етнос в държавата - да се превърнат в малцинство. След анексирането на украинския полуостров Крим Русия се сдоби с 2 милиона нови граждани, към които се прибавят и един милион бежанци от Донбас, някои от които междувременно получиха руски паспорти. Още през 2014 година, само няколко дни пред анексирането на Крим, руският политолог Александър Бородай бе заявил, че Русия се нуждае от рускоезични хора, за да се справи с демографските си проблеми. Според Борадай, който по-късно бе министър-председател на самопровъзгласилата се “Донецка народна република”, Русия се нуждаела от Украйна, защото  основният ѝ проблем не е икономиката, а демографията. В края на февруари президентът Путин изненадващо призна, че Русия има демографски проблем. Според прогноза на руската статистическа служба Росстат от октомври 2018 г., населението на Русия може да се свие с осем милиона души до 2035 г. - от 146,9 на 138,8 милиона (в най-лошия случай), или \"само\" с два милиона - при по-благоприятно, но все пак негативно развитие. Едно положително развитие би могло да доведе до ръст на населението с шест милиона души. Това обаче би било възможно само ако след 2023 г. Русия се върне към естествения прираст, т.е. ако в страната започнат да се раждат повече хора, отколкото умират. За това обаче е нужно да се увеличи притокът на мигранти - до около половин милион души на година. Украинският външен министър Павло Климкин заяви миналата година, че в Русия живеят около три милиона украински бежанци и икономически мигранти. Но Олексий Позняк от Демографския институт към Украинската академия на науките твърди, че изобщо не са милиони, а стотици хиляди, и че облекченията за получаване на руско гражданство нямало да промени с нищо тези числа. \"Не се очаква голям наплив на украинци към Русия,\" казва експертът. От друга страна, Владимир Кипен от Института за социални изследвания във Виница, Украйна, смята, че улеснената паспортна процедура би могла да привлече до два милиона украинци, половината от които ще бъдат трудови мигранти. \"Декретът на Путин се цели вкл. в населението от районите, които не са под контрола на Киев, като Донбас. А там има много хора, които не виждат никакви перспектива за себе си\", разяснява политологът. Той припомня и това, че за младите хора украинският паспорт е по-атрактивен по други причини - например осигурява им повече свобода на пътуванията, вкл. им гарантира безвизово влизане в страните от ЕС.  Русия обаче се конкурира за тези хора с други страни: много украинци предпочитат да емигрират в Полша и Западна Европа, посочва Анатолий Вишневски от Демографския институт към Висшето икономическо училище в Москва. Освен това хората от Донбас, които заминават за Русия, обикновено имат много проблеми. \"Сред тях има и много пенсионери\", уточнява. И още един факт играе вана роля: раждаемостта сред имигрантите от Донбас е под средната за Русия, което не спомага за решаването на демографските проблеми на страната.", "date": "2019.06.01", "title": "Колко украинци ще станат руснаци?"}
{"url": "https://www.faktor.bg/bg/articles/tsvetanov-se-prosalzi-pred-zheni-marcheva", "text": "Никога няма да кажа лошо за човек, с когото съм работил 18 години. Един лидер ти казва, че вече не си нужен. Усещам, че има недоверие, което не е съществувало досега, сподели в студиото на бТВ Цветан Цветанов. \"Г-н Цветанов, виждам, че в очите ви има просълзяване\", издаде пред камерите водещата Жени Марчева. \"Емоционален съм, не мога да бъда безразличен\", отговори Цветанов, който подаде оставка от всички ръководни постове на ГЕРБ. \"Всичко, което съм правил в партията, съм го споделял с Борисов\", разкри той. \"За тези 40 дни бях коректен, лоялен, не казах и една дума. Не смятам, че е редно, може би е само негово право да дава оценки на всеки един от нас, но аз смятам, че когато 18 години си бил с един човек, по-добре да запазиш хладнокръвие, да бъдеш уверен в това, което си взел като решение. Взимам решенията си дълбоко осъзнато\", посочи още Цветанов. На въпроса какво го е наранило от думите на Борисов, той отговори: \"Нищо, защото за мен това е нещо, което не съм го виждал през всичките тези години, но ще се съобразя с неговото мнение. Хората са тези, които ще дадат оценка, не аз, нито той\".  \"Многообразието от различни виждания не трябва да те прави да даваш негативна оценка. Аз се гордея с това, че познавам Веско Маринов. С него се запознах, когато бях заместник-кмет в Столичната община. Той е много ранима душа, но ако не е с тези си качества, той нямаше да бъде Веско Маринов\".  За решението да подаде оставка той каза: \"Преди да подам оставка, предишната вечер говорих със съпругата си до 2 през нощта. Проведохме 3 часа и половина разговор. Третият вариант беше да остана в партията, но да нямам никакви контакти и изяви, но това редно ли е?\", попита Цветанов. \"Казах, че вариантите са само два, или работим както досега, или си тръгвам. Идва един момент, когато единият казва, че вече не си нужен, аз това нещо го усещам. Усещам, че има недоверие, което не е съществувало досега\".  \"Аз не съм човек, който ще сложи личното пред националното, партийното. Затова Борисов е в правото си да говори каквото иска, но и аз имам права и мога да говоря, лоша дума за Борисов няма да кажа, но мога да коментирам политически решения, които според мен са грешни. Аз съм бил винаги за евроатлантическата позиция на страната\".  \"Аз му благодаря, че през тези години работихме заедно.\" Цветанов увери, че няма никаква информация, с която да държи премиера.  Относно новия апартамент той заяви, че имало много спекулации. \"Замених двете жилища 200 квадрата със жилище, което е 239 квадрата и съм доплатил 100 000 лв. От всички собственици в нашата кооперация аз може би съм с най-скъпата цена. Тя не е под 1100 евро. Това ми е единственото жилище, друга собственост нямам\", каза още Цветанов.", "date": "2019.06.01", "title": "Цветанов пред Жени Марчева: Един лидер ти казва, че вече не си нужен"}
{"url": "https://www.faktor.bg/bg/articles/novini/balgariya/makedonski-balgari-ne-ni-vklyuchvayte-v-grafa-drugi", "text": "Българският културен клуб в Скопие протестира остро срещу законодателна инициатива, която внушава, че македонските българи, подобно на словенците, унгарците, поляците, балканските египтяни, хърватите, черногорците, арменците, гърците и руснаците, са лица, дошли от България или другаде, които живеят в Македония, съобщава  priorities.bg. Настояват, че чувстват не национални, а схоластични различия (по отношение на интерпретацията на историята) спрямо тези техни съграждани, които се чувстват етнонационално като македонци. Предлагат деня, в който е учредена Българската екзархия, да се чества съвместно от България и Северна Македония. Ето и пълния текст на писмото им до председателя на македонския парламент: Лазар Младенов                                                                                                                                     Председател на БККС", "date": "2019.06.01", "title": "Македонски българи: „Не ни включвайте в графа „други“!"}
{"url": "https://www.faktor.bg/bg/articles/papata-i-rumanskiyat-patriarh-v-obshto-molenie-s-pravoslaven-i-katolicheski-hor", "text": "Като братя, папа Франциск и румънският православен патриарх Даниил влязоха в новата катедрала в Букурещ, посветена на спасението на народа, открита през ноември миналата година, съобщи Ватикан нюз, цитирана от news.bg. \"Като братя те преминават по централния кораб до олтара, за да молят \"Отче наш\", първо на латински, а след това на румънски. Молитвената церемонията е съпровождана от песнопенията на православен и католически хор.\" - се казва в кореспонденция от румънската столица. След срещата си със Светия Синод на Румънската православна църква, папа Франциск се отправи към новата православна катедрала, посветена на Възнесение Христово и апостол Андрей Първозвани, но повече известна и с името \"Спасението на народа\". На срещата си с румънските архиереи той изрази пожелание: \"Заедно под знака на братството на кръвта, за да продължим да вървим заедно със силата на паметта на корените, в слушането на Господа и към нова Петдесятница на Евангелската вест и мисията.\" Преди да отправи молитвата \"Отче Наш\" заедно с патриарх Даниил, папа Франциск отправи пожелание Румъния да бъде все повече дом за всички, земя на среща, градина, където цъфти помирението и общението. Припомняме, Българската православна църква излезе с позиция, че папа Франциск може да разгледа \"Св. Ал. Невски\", но не и да се моли с православни отци. Беше отказано дори участие в Молитвата за мир, в която участваха представители на пет вероизповедания. Катедралата \"Спасение на народа\", чийто строеж започна през 2011 г., е висока 120 метра (колкото 30-етажен блок), има дължина 126 метра и ширина 68 метра. За мащабния проект букурещката община задели площ от 11 хектара в близост до двореца на покойния комунистически диктатор Николае Чаушеску. Катедралата има шест камбани, които тежат общо 33 тона. Сградата може да побере над 5000 души. Румънската патриаршия заяви, че до момента за строежа на храма са похарчени 110 милиона евро. Храмът е в неовизантийски стил има за цел \"да почете паметта на румънските герои от всички времена\". Румънският крал Карол Първи издава закон за строежа на катедралата през 1884 г., но двете световни войни и десетилетията комунизъм възпрепятстват изграждането ѝ. Катедралата ще бъде завършена през 2024 г., но бе осветена през 2018 г., когато се отбелязаха сто години от създаването на съвременна Румъния, след Първата световна война.", "date": "2019.06.01", "title": "Папа Франциск и патриарх Даниил в общо моление, с православен и католически хор"}
{"url": "https://www.faktor.bg/bg/articles/ep-lishi-ot-predvaritelna-akreditatsiya-vsichki-novoizbrani-deputati-ot-ispaniya", "text": "Европейският парламент лиши от предварителна акредитация всички новоизбрани депутати от Испания, предаде \"Франс прес\". Това вероятно е свързано с неяснотата на статута на бившия премиерна Каталуния Карлес Пучдемон и сподвижника му Тони Комин, които бяха избрани за евродепутати с листата на \"Свободни за Европа\". Според адвоката на Пучдемон - Симон Бекаерт, в сряда двамата каталунски политици не са били допуснати в сградата на Европейския парламент и им отказана предварителна акредитация с обяснението, че Брюксел все още не разполага с официален списък на избраните депутати от Испания. Междувременно на останалите парламентаристи от Испания са били дадени акредитации за ЕП. Според Бекаерт, това е \"произвол и дискриминация\". Впоследствие председателят на ЕП Антонио Таяни отмени акредитацията на всички испански депутати с мотива, че официалните резултати от изборите в Испания още не са били публикувани. Таяни коментира, че не би искал по никакъв начин да се намесва националния изборен процес. В Испания е издадена заповед за арест на Пучдемон заради сепаратистките му действия. Той избяга от страната и сега живее в Белгия. След спорния референдума през октомври 2017 г. Пучдемон обяви независимост от Мадрид. Според испанското законодателство, депутатите от Европарламента трябва преди началото на мандата си да положат клетва върху конституцията на страната в Мадрид. Ако Пучдемон се появи на церемонията, ще бъде задържан и го застрашава съдебен процес.", "date": "2019.06.01", "title": "ЕП лиши от предварителна акредитация всички новоизбрани депутати от Испания"}
{"url": "https://www.faktor.bg/bg/articles/novini/balgariya/radev-i-yotova-nyama-da-se-poklonyat-pred-zhertvite-na-komunizma-v-belene", "text": "Президентът популист Румен Радев и вицепрезидентът Илияна Йотова, която обича да кляка пред чужди гости и тази година няма да почетат поклонението пред жертвите на комунизма на зловещия остров Белене. От Съюза на репресираните уточниха, че покана е отправена до всички български граждани, но от президентството за сега не са проявили никакъв интерес. Трета поредна година Румен Радев отказва да бъде обединител на нацията и се опитва чрез мълчание да прикрие и оневини престъпленията на БКП и ДС към българския народ. По традиция днес, 1 юни 2019 г., от 13 ч. на мястото на бившия „Втори обект” на концлагера „Белене” остров Персин на река Дунав ще бъде открита церемонията на годишното поклонение в памет на жертвите на тоталитарния комунистически режим. В традиционното събитие участие ще вземе председателят на 44-то Народно събрание Цвета Караянчева, народни представители, евродепутати, кметът на гр. Белене Милен Дулев, останали все оживи бивши концлагеристи, наследници на репресирани от диктатурата на БКП, граждани от цялата страна. Организатори на събитието за втора поредна година са фондация \"Осторв Белене\" и община Белене. Концлагерът „Белене” е създаден с поверително постановление на Министерския съвет от 27 април 1949 г. Министър-председател по това време е Георги Димитров, който обаче се лекува в Москва, а правителството се ръководи от Васил Коларов. С няколко прекъсвания през годините   продължава да работи до падането на комунизма през 1989 г. Тук са въдворявани и измъчвани така наречените врагове на народа – политическа опозиция, свободомислещи българи, които в продължение на десетилетия не са спирали да се борят срещу червения тоталитаризъм, наложен в България с кръв и терор по съветски образец.", "date": "2019.06.01", "title": "Радев и Йотова няма да се поклонят пред жертвите на комунизма в Белене"}
{"url": "https://www.faktor.bg/bg/articles/strelba-v-amerikanski-kurorten-grad-12-zhertvi", "text": "Властите в американския щат Вирджиния съобщават, че 12 души са загинали, а четирима други са ранени при престрелката в сграда на градските власти в град Вирджиния бийч. От полицията заявиха, че заподозреният е действал сам. По думите на властите той е стрелял „безразборно“, предава БГНЕС. На пресконференция началникът на полицията в града Джим Сървера заяви: „Знаем, че малко след 4 следобед заподозреният е влязъл в сграда номер 2. Той е бил дългогодишен служител и мигновено е открил стрелба“. Сърверa обясни, че мъжът е носил оръжие 45-и калибър, а пълнителите, които е ползвал, са съдържали повече муниции от обичайното. Самоличността на нападателя вече е установена. Той е бил убит при престрелка с полицията. Към момента няма информация за състоянието на пострадалите. Сред ранените има един полицай, но животът му е бил спасен от бронираната жилетка. Престрелката в комплекса, в който има около 25 сгради, се е случила в петък следобед местно време. Първоначалната информация беше за множество ранени при инцидента. Съобщаваше се също, че стрелецът е бил задържан. Губернаторът на американския щат Вирджиния Ралф Нортъм пристигна в града. Той определи случилото се като ужасен ден: „Това е просто ужасен ден и мислите ни са с жертвите и техните семейства. Работим заедно със силите на реда и служителите в болниците, за да гарантираме, че сме се погрижили за всички.“ В Twitter певецът и продуцент Фарел Уилямс, който е родом от Вирджиния бийч, написа, че се моли за града, загиналите и близките им. В района живее голяма българска общност. За БНР от българското посолство във Вашингтон заявиха, че засега няма данни за пострадали български граждани.", "date": "2019.06.01", "title": "Стрелба в американски курортен град, 12 убити"}
{"url": "https://www.faktor.bg/bg/articles/desetki-selishta-pod-voda-v-rumaniya", "text": "Румъния е в плен на лошо време. Проливни дъждове причиниха наводнения в много райони на страната. Пороите в северната ни съседка продължават вече няколко дни и създават сериозни проблеми. Временно беше спряно движението по четири национални пътища. На места е прекъснат и железопътният трафик, предаде БТВ. Десетки селища са под вода, а много домакинства останаха без ток. Дъждове предизвикаха наводнения и в части от Унгария и Молдова.", "date": "2019.06.01", "title": "Румъния под вода"}
{"url": "https://www.faktor.bg/bg/articles/bundestagat-blokira-namereniyata-na-deputat-ot-alterantiva-za-germaniya-za-ofis-v-moskva", "text": "Геерманският Бундестаг блокира плановете на депутат от \"Алтерантива за Германия\" Роби Шлунд да открие свой личен офис в Русия, пише news.bg, позовавайки се на публикация в Дойче веле. В края на април Шлунд е информирал административния директор на Бундестага Хорст Рисе, че смята да \"открие на територията на Руската федерация лично депутатско представителство\". Шлунд е заявил също, че има интерес към развитието на отношенията между двете страни и смята да поддържа връзки с \"официални руски институции\", с \"обществени организации и частни лица\". Той е обявил, че дейността на офиса му в Русия няма да се финансира от депутатската му заплата. Не се съобщава какви са вероятните източници на финансиране. Същевременно Шлунд е помолил Рисе да му каже дали намеренията му за представителство в Москва могат \"да се сблъскат с правно обвързващи пречки от страна на Бундестага\". В отговора си от 15 май административният директор е отбелязал, че депутатски представителства може да се откриват само на територии, които са под германска юрисдикция. Освен това, плановете му влизат в конфликт с правомощията на федералното правителство, според които то е субектът, отговарящ за \"контактите с други държави\". Той смята, че откриването на частен офис е \"изцяло лична работа\". Изданието \"Der Spiegel\", което излиза с публикация по случая в днешния си брой, съобщава, че Роби Шлунд е женен за руска гражданка. През 2018 г. той е посетил Москва по покана на руските власти в качеството на един от седмината наблюдатели от \"Алтернатива за Германия\" по време на президентските избори.", "date": "2019.06.01", "title": "Бундестагът отряза мераците на германски депутат да открие офис в Москва"}
{"url": "https://www.faktor.bg/bg/articles/dve-silni-zemetreseniya-raztresoha-albaniya", "text": "Регистрирани са две земетресения с магнитуд около 5.0, показва справка на страницата на Европейски средиземноморски сеизмологичен център. Първият трус с магнитуд 4.9 е станал в 6:26 часа местно време (7:26 часа българско време) на 17 километра южно от град Корча на албанско-гръцката граница и на 126 километра югоизточно от Тирана. Вторият трус е станал в 6:33 часа местно време на 10 километра южно от град Корча и на 121 югоизточно от Тирана. Трусовете са усетени силно в Албания, Северозападна Гърция и Южна Македония, като са събудили и изплашили хората в близост до епицентъра в град Корча. Няма информация за пострадали хора и нанесени материални щети.", "date": "2019.06.01", "title": "Две силни земетресения в Албания"}
