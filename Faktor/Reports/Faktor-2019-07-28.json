{"url": "https://www.faktor.bg/bg/articles/student-otkri-dinozavar-cherep-pri-parvite-si-razkopki", "text": "При първото си участие в разкопки студентът по биология Харисън Дюран от Калифорния открил динозавърски череп на 65 милиона години, съобщи Лайф. Харисън още от детството си обожавал динозаврите. Затова не било изненадващо, че решил да свърже с тях живота си. На конференция студентът се запознал с експерта Майкъл Хеланд и двамата веднага намерили общ език на базата на увлечението си по динозаврите. Когато по-късно експертът предложил на Харисън да участва заедно с него в двуседмични разкопки в Северна Дакота, младежът веднага се съгласил.   Миналата година в същата местност Хеланд открил динозавърски череп и затова решил да я изследва по-обстойно. Само няколко дни след началото на разкопките Харисън попаднал на череп на трицератопс, живял преди 65 милиона години. Става въпрос за най-значимата, но не и единствената находка, открита по време на разкопките. \"В детството си бях увлечен по динозаврите, затова сега съм много развълнуван\", сподели Дюран. Трицератопсът бе кръстен Елис, на името на собственика на терена, където бе открита находката.", "date": "2019.07.28", "title": "Студент откри динозавър при първите си разкопки"}
{"url": "https://www.faktor.bg/bg/articles/novini/svyat/demokratite-obviniha-tramp-v-rasizam", "text": "Президентът на САЩ Доналд Тръмп отправи критики към избирателния район на конгресмена от Демократическата партия Илайджа Къмингс, определяйки го като \"отвратителна дупка, пълна с плъхове и други гризачи\", предадоха Асошиейтед прес и ДПА. Избирателният район на Къмингс, намиращ се в района на Балтимор, \"е смятан за най-зле управляваният и най-опасен в целите Съединени щати\", заяви Тръмп вчера в Туитър, критикувайки председателят на надзорната комисията на Камарата на представителите. Къмингс ръководи множество разследвания на дейностите на президента и по-рано отправи критики към представители на министерството на вътрешната сигурност заради условията, при които са задържани мигрантите по южната граница на САЩ. \"Както беше доказано миналата седмица при посещение на Конгреса, Граничната служба е чиста, ефективна и добре управлявана, само много пренаселена\", заяви Тръмп в Туитър. \"Избирателният район на Къмингс е отвратителна дупка, пълна с плъхове и други гризачи\". Коментарите на Тръмп бързо предизвикаха ответни критики от страна на противниците му от Демократическата партия, които го обвиниха в расизъм срещу конгресмена от афроамерикански произход. Къмингс е \"водеща фигура в Конгреса и страната за защита на гражданските права и икономическа справедливост, обичан в Балтимор лидер и дълбоко ценен колега\", заяви в Туитър Нанси Пелоси, председателка на Камарата на представителите. \"Всички ние отхвърляме расистките нападки срещу него и подкрепяме стабилното му лидерство\". Самият Къмингс заяви, че всеки ден се прибира в избирателния си район. \"Всеки ден се будя и отивам да се боря за съседите си\", подчерта той. \"Да провеждам надзор на изпълнителната власт е мое конституционно задължение. Но да се боря за моите избиратели е мое морално задължение\", добави конгресменът.", "date": "2019.07.28", "title": "Демократите обвиниха Тръмп в расизъм"}
{"url": "https://www.faktor.bg/bg/articles/novini/balgariya/mkd-makedoniya-balgariya-otricha-da-se-e-otkazvala-ot-nominatsiyata-na-yordan-kamchev-za-pocheten-konsul", "text": "\"България се отказа от номинирането на Камчев за почетен консул в Македония. Това заглавие е погрешно и моля да бъдете коректни и да не разпространявате неистините, пише в писмо на българското Министерство на отбраната, цитирано от македонското електронно издание “МКД“.  Изданието припомня, че българският вицепремиер и министър на отбраната Красимир Каракачанов заяви в интервю за \"Канал 5\", че това решение (за оттеглянето на номинацията) е взето след реакциите в македонската общественост и опозицията. Ето и текста на част от интервюто, касаеща номинацията, така както е предадена на интернет страницата на македонския телевизионен “Канал 5“ без редакторска намеса, цитирано от \"Фокус\": „Миналата година Камчев бе номиниран за български почетен консул, с аргумента, че е човек, който е много влиятелен в икономиката, има своя авторитет в Македония. Но когато македонските власти не подкрепиха тази идея, както виждате, България не повдига въпроса, защото, както виждате, той е гражданин на Република Македония. Иначе България го номинира, но когато Македония заяви, че не е приемливо за нас, няма проблем, в края на краищата се съобразяваме с вашето мнение“, каза тогава Каракачанов.", "date": "2019.07.28", "title": "МКД (Македония): България отрича да се е отказвала от номинацията на Йордан Камчев за почетен консул"}
{"url": "https://www.faktor.bg/bg/articles/misiyata-apolo-politichesko-i-geopolitichesko-zvuchene", "text": "Този месец световната научна общност чества едно изключително и бих казал ВЕЛИКО за времето си постижение на американската научна и инженеро-конструкторска мисъл - кацането на лунния модул ... носен от Аполо 11 на Луната и стъпването на първите хора на лунната повърхност. Аз не съм нито инженер, нито приндлежа към този изключителен клон на човешкото познание. Затова ще си позволя да отбележа само една страна от кацането на Луната. Вероятно за някой тя ще бъде странна, но за политическата мисъл и изследванията на международните процеси и сигурност - областите, в които аз работя, това не е така. В действителност, Ще кажа няколко неща именно в тази посока, за което бях настойчиво помолен от моя приятел инж. Александър Тацов. И така, какъв е геополитическия контекст, при който американския президент взема решение за подготвката и осъществяването на програмата “Аполо 11”? Защо САЩ искат да изпратят космонавти на Луната? Отговорът се корени още в далечната 1961 г., когато генералния секретар на КПСС Никита Хрушчов решава да удари Америка като започва инсталирането на ракетни установки в Куба за ядрена атака срещу Америка. Това е т.н. Карибска ракетно-ядрена криза. Знаем как тя завърши, но най-важното е, че тя оказва много дълбоко влияние както върху американския политически елит, така и върху широките слоеве американци. И това влияние продължава до самия край на Студената война. През 1957 г. руснаците вече са изстреляли своя първи спътник в Космоса, в много напреднала фаза е тяхната ядрена програма и към 1961 г. те вече са конструирали системи, изстрелващи ракети с ядрени бойни глави със среден обсег, тоест на разстояние до 800 км. Почти всяка година Съветският съюз прави някаква нова крачка в овладяването на Космоса: през 1957 г.  е изстрелян първият изкуствен спътник на Земята “Спутник 1”, малко по-късно и “Спутник 2” с първото куче на борда, изстрелян е първият соларно движен сателит пак пред 1957 г. Този път американците изстрелват първия комуникационен сателит. Започва едно фантастично съревнование в изследването на Космоса, което има широко отражение върху полето на технологиите и научното развитие на човечеството. Американската страна обаче все още не може да си даде сметка колко силно идеологическо влияние имат всички тези първи стъпки на руснаците. Отрезвяването става, когато Хрушчов започва инсталирането на ракетите си в Куба. Въпреки успешния й за САЩ край, Кубинската криза обаче силно подрива самочувствието както на народа, така и на политическото ръководство на САЩ. В обществото започва да доминира мнението, че Америка губи технологичното съревнование със Съветския съюз, тоест, че Съветският съюз е установил сериозно технологично превъзходство над САЩ. Тогава именно президентът на САЩ взема решение да пречупи рязко тази тенденция като подготви и изпрати мисия на Луната. През 1962 г. Кенеди, в една фамозна реч обявява тази цел като стратегически приоритет на Америка. Той казва “Ние избираме да отидем на Луната”.     Всъщност, Аполо 11 е конструиран, подготвен за мисията и изстрелян в началото на най-острото съперничество през Студената война, завършило с прословутата “Инициатива за стратегическа отбрана” на президента Роналд Регън. Впрочем, тя също бе създадена в сходен контекст с този на програмата “Аполо”, тоест в контекста на ново технологично изоставане на Америка. Когато обявява “Звездни войни” Роналд Рейгън започва с констатацията, че САЩ чувствително изостават от Съветския съюз както в конвенционалното оръжие, където съотношението на Европейския театър на военни действия, например, достига до 6:1 в полза на Москва, така по отношение на стратегическите ядрени сили. Затова Рейгън се обръща към нацията с призива  “Нека се обърнем към силата на технологията”, самата Инициатива за стратегическа отбрана, Рейгън нарича “гигантска техническа задача”, с помоща на която американският президент иска да създаде, подчертавам това !!! “революция във военната стратегия” или да изработи “нова стратегическа концепция за сигурността” на мястото на доктрината за взаимното ядрено сдържане. Съревнованието за Космоса постепенно формира  една специфична и уникална култура в САЩ и Съветския съюз, при която състезавайки се помежду си двете суперсили се стремяха да бъдат най-добрите във всяко отношение в света, тоест да бъдат пред останалите нации. Казано иначе, бе създадена една парадигма на нови открития и нови “първи стъпки” в редица сфери на овладяването на космическото пространство. Казах всичко това само  с една цел, а именно да посоча, че и създаде изходна точка за съвсем друг тип изследвания на Космоса. В този смисъл думите на Нийл Армстронг, който  стъпвайки на Луната казва:  “Тази малка човешка стъпка на Луната представлява гигантска стъпка за цялото човечество” са буквално верни. “Аполо 11” разчупи парадигмата на космическото съперничество между САЩ и Русия през 50-те и 60-те години на Студената война. Какво е мястото на мисията Аполо 11 в контекста на Студената война? “Аполо 11” бе изстрелян в един от ключовите моменти на съперничеството между Съветския съюз и Америка. Всъщност, космическото състезание между Съветския съюз и САЩ през Студената война представлява много важен етап в историята на човечеството, тъй като то интензифицира и динамизира самото стратегическо съперничество през Студената война. Постепенно доминацията в Космоса се превърна в специфичен критерии за оценка на двете обществено-политически системи. Програмата “Аполо” е ключова фаза в това състезание. От идеологическа гледна точка фактически тя възстанови самочувствието на американските конструктори на космическа техника, на американския народ и на политическия елит, управляващ Америка по това време. Опитах се накратко да анализирам съперничеството между двете основни нации, изследващи Космоса. Както става ясно това съперничество, въпреки своето силно геополитическо и политическо звучене в годините на Студената война, играе конструктивна роля. Благодарение на него бяха направени блестящи научни открития. Пак благодарение на него създадените теории, машини, инструменти, космически апарати и пр. бяха трансферирани към други нации като Индия и Китай, например. В годините на Студената война САЩ и Съветския съюз подпомогнаха много нации да създадат свои национални космически изследвания, институти и наука, следвайки опита на двете водещи космически държави. Казаното обаче поставя един много важен днес въпрос : КАКВО Е КОСМОСЪТ ДНЕС ЗА РУСИЯ, САЩ, КИТАЙ, ИНДИЯ и другите нации, занимаващи се с космически изследвания? В СФЕРАТА на науките за Космоса темповете на изследване продължават да нарастват, продължават и фантастичните открития в изследването на безкрайното космическо пространство. Не така е обаче е в сферата на военните изследвания за Космоса. Въпреки Хартата на ООН, подписана през 1975 г. и изискваща Космосът да се използва само за мирни цели, днес това съвсем не е така. Напротив, през последните десетилетия, след края на Студената война САЩ, Русия и Китай лансираха много скъпи програми за извеждането в Космоса на серия свръхмощни оръжия. Всички знаем, че по Инициативата за стратегическа отбрана (ИСО) известна още като “Звездни войни” на президента Роналд Рейгън американците създадоха и изведоха в Космоса редица съвършено нови оръжия: т.нар. “електромагнитно оръдие”, в което чрез свръхмощни токови импулси се създава електромагнитно поле, което ускорява “снарядите” до скорост 4,2 км./сек. Тази инсталация можеше да ускорява пластични кубове с тегло 100 гр. до 4 км./сек., на специални платформи в Космоса бяха монтирани лазерни оръжия като “ултравиолетов лазер”, “лазер на свободни електрони”, “рентгенов лазер” и др. В края на програмата ИСО бяха конструирани суперкомпютри за откриване, разузнаване, контрол и управление на цялата изключително сложна космическа групировка, изведена в Космоса от САЩ. Като елемент на програмата бяха конструирани совалките за многократно използване “Колумбия” “Чалънджър” и “Дискавъри” и др. Бяха създадени суперкомпютри и програмите за тях, които да са в състояние да анализират целите и да управляват всички спътници, лазерни установки, командни центрове и пр., при това за време от няколко секунди само. В края на този цикъл бе създаден т.н. изкуствен интелект за нуждите на програмата. Инициативата “Звездни войни” постави съвсем нов акцент върху изследването на Космоса. Космическото пространство се превърна в поле на военни действия. През последните 5-6-7 години последователно РФ, САЩ и след тях Китай обявиха космическото простанство за четвърто бойно пространство наред със сушата, въздуха и водата. Казано иначе, съгласно базовите документи на трите глобални сили, съвременната военна стратегия разбира космическото пространство като  Четвърто бойно поле, тоест космическото пространство вече не е онова чисто поле, генерирало след 60 години на миналия век едно, преди всичко, благородно научно състезание между САЩ и Съветския съюз, а бойно пространство. Във военните доктрини на САЩ, Русия и Китай, Космосът днес е дефиниран като пространство, в което при възможен военен конфликт между световните сили ще се извършват бойни операции. Армиите на тези високо развити в технологично отношение държави се обучават за извършването на бойни операции в Космоса, подобно на операциите на сушата, във водата и във въздуха. Иначе казано, колкото по-динамично се развива науките за Космоса, толкова по-силно се изостря военното съперничество между глобалните сили по отношение на Космоса. Тоест, ако през втората половина на миналия век космосът бе място на едно, преди всичко технологично и научно,  и същевременно идеологическо и политическо съперничество, днес военните и геополитическите аспекти постепенно завладяват или доминират научните програми. Тоест ние сме отново пред прага на смяна на пардигмата:  научното, преди всичко, съперничество през миналия век по повод овладяването на Космоса, днес се е превърнало в стратегическо и военно. И последното има амбицията да измести и доминира първото. Добре е, че това не може да стане нито толкова лесно, нито толкова бързо. В заключение, да се върнем към програмата “Аполо”. В крайна сметка САЩ все още са единствената страна, изпратила хора на Луната. Останалите космически развити държави Русия, Япония, Китай, Европейската Космическа агенция, Израел и Индия направиха неуспешни, за съжаление, досега опити да повторят успеха на американците. Всяка от тези държави обаче е член на този елитен клуб технологично високо развити държави. Иначе казано, “Аполо 11”  продължава да бъде ключов и блестящ пример на технологично, а защо не и стратегическо превъзходство.", "date": "2019.07.28", "title": "Мисията “Аполо”- политическо и  геополитическо звучене"}
{"url": "https://www.faktor.bg/bg/articles/putin-se-skri-ot-protestirashtite-otide-na-parad-v-sankt-peterburg", "text": "Руският президент Владимир Путин поведе голям военноморски парад ден след полицейското насилие по време на антиправителствени протести в Москва, където бяха задържани над 1000 души, съобщи Асошиейтед прес. Държавният глава на Русия се качи на борда на един от плавателните съдове, участващи в парада във Финския залив край Санкт Петербург. Това е най-голямата подобна проява от години. В нея участват 43 кораба и подводници и 4000 военнослужещи. Путин прекарва уикенда далеч от Москва, където близо 1400 души бяха задържани вчера от полицията, употребила сила срещу продемократични демонстранти. \"Нашият военноморски флот уверено обезпечава сигурността на страната, нейните национални интереси и е способен да даде достоен отпор на всеки агресор\", каза Путин на парада в честна Деня на военноморския флот, предаде ТАСС.", "date": "2019.07.28", "title": "Путин се скри от протестиращите, отиде на парад в Санкт Петербург"}
{"url": "https://www.faktor.bg/bg/articles/novini/balgariya/svobodata-beshe-edinstvenata-mu-kauza-dostoen-sin-na-rayko-aleksiev", "text": "Алекс Алексиев днес напусна тленният свят. Духът му напусна тялото, а то ще остане завинаги тук в родната, грешна земя. Ще се приюти при костите на баща си, когото не му беше дадено да познава, защото така бе отсъдила съдбата, която движи скрипеца на нашите дни и защото кръговратът така се затвори тук в края на неговия необикновен, богат и труден жизнен път.  След него остава дълбоката следа на един голям българин, на един голям американец, на един голям човек, на един световен политически мислител. На един достоен мъж и на един достоен син на баща си Райко Алексиев, а самият той баща на достойни деца и наследници.  която се отваря след него. Хора от този мащаб рядко се раждат и още по-рядко доживявят до старост.  Единствената кауза за Алекс цял живот беше Свободата. Битката му до последно беше не за здраве, за слава, за власт или за спокойни старини. Тази битка беше единствено посветена на нейната непреклонна защита. Благодарение на него и на хора като него, враговете на Свободата никога няма да успеят да я погребат, защото тя е нетленна и безсмъртна. Отсега, Духът му вече ще бъде свободен завинаги, а ние оставаме все още върху тази българска земя, тъгувайки за него.  Поклон пред паметта ти, Алекс, ти оставаш завинаги в сърцата ни.", "date": "2019.07.28", "title": "Свободата беше единствената му кауза, достоен син на Райко Алексиев"}
{"url": "https://www.faktor.bg/bg/articles/novini/svyat/bil-geyts-nay-golemite-ppomeni-s-izkustveniya-intelekt-teparva-predstoyat", "text": "Чeтиpидeceт и чeтиpи гoдини cлeд ocнoвaвaнeтo нa Місrоѕоft Бил Гeйтc ĸaзвa, чe нaй-гoлeмитe пpoмeни, ĸoитo тexнoлoгичният бизнec щe дoнece, вce oщe пpeдcтoят. И тe щe бъдaт cвъpзaни c изĸycтвeния интeлeĸт (АІ), ĸoйтo щe дoвeдe нaй-вeчe дo пoдoбpeния в oблacттa нa мeдицинaтa и oбpaзoвaниeтo. Cъщo тaĸa милиapдepът cпoдeля, цитиpaн oт Fаѕt Соmраnу, чe e cĸeптичнo нacтpoeн ĸъм eнepгиятa, ĸoятo няĸoи тexнoлoгични ĸoмпaнии влaгaт в пpилaгaнeтo нa тaзи тexнoлoгия зa бeзпилoтнитe aвтoмoбили. Toй ĸaзвa, чe Місrоѕоft пpeдocтaвя дигитaлни инcтpyмeнти нa дpyги ĸoмпaнии, ĸoитo paзpaбoтвaт aвтoнoмни aвтoмoбили, нo тoвa нe e ocнoвeн фoĸyc зa ĸopпopaциятa. Cпopeд Гeйтc cилaтa нa изĸycтвeния интeлeĸт e нeвepoятeн и щe дoвeдe дo мнoгo пpoмeни в oбщecтвoтo. Hяĸoи щe бъдaт дoбpи, дpyги лoши, нo тaĸa или инaчe те вeчe ca зaпoчнaли дa ce cлyчвaт и тo c нeвepoятнa cĸopocт. Ocнoвaтeлят нa Місrоѕоft cи cпoмня, чe ĸoмпютpитe ca били изпoлзвaни ocнoвнo зa \"cтpyĸтypиpaни зaдaчи ĸaтo cъздaвaнe нa финaнcoви oтчeти\", ĸъдeтo мaшинaтa вoди чoвeĸa пpeз пpoцeca или зa тaĸивa ĸaтo пиcaнe нa имeйли, пpи ĸoитo чoвeĸът, а нe мaшинaтa, paзбиpa знaчeниeтo и ĸoнтeĸcтa нa cъдъpжaниeтo нa cъoбщeниятa, съобщава Money.bg. Cлeд oщe 5 гoдини изĸycтвeният интeлeĸт в пpoдyĸтитe нa Місrоѕоft щe мoжe дa paзбиpa в дълбoчинa oтдeлнитe фaĸти, eзиĸa нa пoтpeбитeля и нeгoвия бизнec. C тaзи инфopмaция coфтyepният acиcтeнт вepoятнo щe знae дocтaтъчнo, зa дa изпълнявa зaдaчи, ĸoитo ce извъpшвaт oт xopa c oпит - ĸaтo идeнтифициpaнeтo нa нaй-вaжнитe eлeмeнти в мнoжecтвo имeйли, тeлeфoнни cъoбщeния и дpyги. Бил Гeйтc cъщo вяpвa, чe интeлигeнтнитe poбoти cĸopo щe зaпoчнaт дa ce зaнимaвaт и c няĸoи oт oбиĸнoвeнитe зaдaчи нa xopaтa. Haпpимep, пoчиcтвaнeтo нa cтaятa или cглoбявaнeтo нa paзлични мeбeли щe мoгaт дa ce извъpшвaт oт poбoти нa дocтъпнa цeнa. Hяĸoи oт ocнoвнитe тexнoлoгии ĸaтo paзпoзнaвaнe нa глac, ĸoмпютъpнo зpeниe, poбoтизиpaни ĸpaйници вeчe ca дocтaтъчнo нaпpeднaли, зa дa извъpшвaт ocнoвни зaдaчи cвъpзaни c тaĸивa дeйнocти. Гeйтc cпoдeля oбaчe, чe щe oтнeмe вpeмe дoĸaтo poбoтизиpaнa pъĸa дoбиe cpъчнocттa нa чoвeшĸaтa. Глeдaйĸи oщe пo-дaлeч в бъдeщeтo, тoй вяpвa, чe изĸycтвeният интeлeĸт мoжe дa ни пpинyди дa пpeдeфиниpaмe caмaтa paбoтa и poлятa, ĸoятo игpae тя в чoвeшĸия живoт. Гeйтc пpeдпoлaгa, чe щe бъдeм opиeнтиpaни ĸъм пo-виcoĸи цeли и щe дoйдe дeн, в ĸoйтo нямa дa бъдeм тoлĸoвa фoĸycиpaни въpxy paбoтaтa и cпpaвянeтo c paзлични бoлecти.", "date": "2019.07.28", "title": "Бил Гейтс: Нaй-гoлeмитe пpoмeни с изкуствения интелект тепърва предстоят"}
{"url": "https://www.faktor.bg/bg/articles/novini/balgariya/ivo-indzhev-kak-se-transportirat-liderite-na-bsp-prez-godinite-na-neyniya-prehod-nadolu", "text": "Историята на БСП може да бъде разказана алегорично и по “транспортен” начин. Почти като във вица за светските вождове, според който при Сталин било като претъпкан влак: половината “седят” ( на руски това означава да са в затворите и концлагерите), а другите се тресат;  при Хрушчов било като в самолет (или кораб) – един кара, а останалите повръщат; при Брежнев било като в стоящ на резервния коловоз влак със спуснати перденца, а на пътниците казват, че се движи с голяма скорост към светлото бъдеще.  Сред лидерите на БСП май единствено Жан Виденов не може да бъде свързан с лична изява в транспортно отношение. Запомни се “само” с това, че подмазваческата телевизия акцентира в новините си на 11 август 1995 г. как играе хоро на събор в Копривщица, наречено после “кърваво”, а кадрите със загиналите на същата дата 14 военнослужещи в околностите на София в автомобилна катастрофа между камион и трактор бяха забутани в края на информационната емисия. Неговият предшественик начело на партията Андрей Луканов също е косвено свързан с транспортните аналогии- например с пристрастието му към фирмата “Вили Бец”, наследила мистериозно част от огромните активи на държавния международен транспорт. При въпрос по темата в парламента от страна на сини депутати Луканов направо побесня и с изпускането на нервите си показа, че е настъпен по болно място ( държавният автопарк от камиони за международен транспорт, най-големият подобен в Европа, беше известен на Запад като средство за шпионаж и контрабанда в съветската колония НРБ). Лидерът на БСП Георги Първанов се опитваше да демонстрира транспортна скромност. Беше декларирал като държавен глава, че притежава личен автомобил голф втора употреба. Но в “Президент на РъБъ” авторът на тези редове разкри какво се крие зад тази “скромност”: “През 1996 г. пред многолюдна компания в с. Велиново, Трънско, Първанов получава подарък „Фолксваген голф 2”, модел 1988 г. от бившия митничар Венцислав Деянов, който е негов приятел. Пернишка класика. През 1999 г. голфът е прехвърлен като собственост на Зорка Първанова. Пише го в декларациите за имотно състояние на Първанов. Деянов е бил подсъден години наред, делото не стига доникъде. Жена му (с която живее на семейни начала) работи и досега в администрацията на президента”. https://e-vestnik.bg/9838/kakvo-razkri-ivo-indzhev-za-parvanov-i-zashto-vsichki-se-pravyat-che-ne-zabelyazvat/ Сергей Станишев застана начело на партията в позата на рокер. Доста буквално. Яхна мотор с вероятната надежда така да впечатли и привлече млади хора в редиците на столетницата. Включително с демонстрация на чувство за хумор, изписвайки на гърба на коженото си яке закачливо: “ Ако четете това, значи Елена е изпаднала от мотора” ( на снимката от “Капитал”, автор, Иван Григоров). Елена ( Йончева) наистина изпадна от личното превозно средство на Станишев, за да я качат на самолета за Брюксел – вместо Станишев като евродепутат, избран от БСП, ако имаше как.  Дойде ред на Корнелия Нинова да демонстрира, че е човек  от народа и тя се качи на кон. А на отшумелия преди ден поред червен събор на Бузлужда този път тя реши да покара колело. Което си е жива деградация спрямо досегашните подобни изяви на самата нея и на предшествениците й.  В задача се пита на кънки ли ще се позиционира следващият партиен шеф, за да впечатли с нещо оредяващата и остаряващата публика на вековната партия, или ще се опита да изпързаля симпатизантите по някакъв друг, невиждан още ляво-консервативен начин? Мен ако питате, би трябвало да си яхнат партийната чиния, построена на балканския връх с наистина народни пари и да отпрашат към истинската си съветска родина, която им е по-ценна от българското убежище, в което не успяха да си опазят партийната символика, но яростно продължават да бранят окупационната монументална истина за колониализма, надживяла социализма с решаващата подкрепа на Москва. Иво Инджев,", "date": "2019.07.28", "title": "Иво Инджев: Как се транспортират лидерите на БСП през годините на нейния преход надолу"}
{"url": "https://www.faktor.bg/bg/articles/otkriha-bivsh-shampion-po-kikboks-v-sankt-peterburg", "text": "Бившият шампион по кикбокс Сергей Карпенко беше открит мъртъв в река Мойка в Санкт Петербург. Според информациите, 51-годишният мъж е починал от огнестрелна рана на главата, съобщава Gong.bg. Трупът е изпратен за експертиза в моргата. Обстоятелствата около смъртта му се изясняват от следствените органи. Синът на Карпенко, който е спортен блогър, информира за изчезването на баща си още преди седмица. Сергей Карепнко е многократен победител в различни професионални боеве и международни турнири. През 1991 г. той стана на шампион на ОНД (държавата, която наследи СССР), през 1992 година печели титлата на въоръжените сили на Русия, а година по-късно е финалист на европейското първенство.", "date": "2019.07.28", "title": "Откриха убит бивш шампион по кикбокс в Санкт Петербург"}
{"url": "https://www.faktor.bg/bg/articles/novini/balgariya/bsp-spryaga-tsarski-ministar-za-kandidat-kmet-ako-manolova-otkazhe-na-sotsialistite", "text": "Ако Мая Манолова се откаже, червените обсъждат като вариант за кмет на София и Костадин Паскалев, който също има много номинации. Бившият градоначалник на Благоевград има и опит като министър на регионалното развитие. Много по-голяма яснота имат социалистите за кандидатите си за районни кметове в София. Сред тях има лекар в Спешна помощ, двама общински съветници и архитект, пише 24 часа.  Кандидатът на социалистите в “Изгрев” е 33-годишният лекар от спешната помощ д-р Делян Георгиев. Общинските съветници Николай Николов и Борис Цветков ще се борят за кметския стол съответно на “Красно село” и “Искър”. Николов нашумя с акцията за поставяне на камери срещу травеститите в центъра на столицата. Син е на социолога Юрий Асланов. В “Младост” БСП ще подкрепи кандидатурата на сегашния главен архитект на района Стефан Стефанов, който е номиниран от инициативен комитет. Много от номинираните са икономисти. Мениджърът в застрахователна компания Димитър Главинов ще се бори за “Слатина”.  Икономист-информатик, но и експерт в областта на сигурността е Александър Вачев, номиниран за “Триадица”. Икономисти са и Николай Велчев, който ще играе за “Лозенец”, както Мая Александрова за “Люлин”. Предприемачът Георги Тодоров е кандидат за “Илинден”, а финансистите Александър Кьосовски и Владимир Петров ще играят съответно за “Витоша” и “Връбница”. Предприемач е и кандидатът за “Красна поляна” Георги Миланов, издигнат от инициативен комитет. В “Банкя” и “Панчарево” БСП ще подкрепи независимите Иво Пиперов и Радко Петров. В “Надежда”и “Студентски” пък разчитат на юристите Стоян Цветков и Георги Йорданов, както и Веселин Жечев за “Подуене”. Транспортният експерт Милко Панов е номиниран за “Нови Искър”, а училищният психолог и бивш кмет на Долни Богров Цецка Кочкова - за “Кремиковци”. Транспортният експерт Милко Панов е номиниран за “Нови Искър”, а училищният психолог и бивш кмет на Долни Богров Цецка Кочкова - за “Кремиковци”.", "date": "2019.07.28", "title": "БСП спряга бивш царски министър за кандидат-кмет, ако Манолова откаже на социалистите"}
{"url": "https://www.faktor.bg/bg/articles/obshtestvo/ulitsata/slabo-zemetresenie-razlyulya-burgas", "text": "Земетресение с магнитуд 2 по скалата на Рихтер е регистрирано на територията на България, по Черноморието, съобщава БГНЕС. Земният трус е регистриран в 7.39 ч. тази сутрин с епицентър на 6 км северно от Черноморец и на 12 км източно от Бургас, с дълбочина 7 км.", "date": "2019.07.28", "title": "Слабо земетресение разлюля Бургас"}
{"url": "https://www.faktor.bg/bg/articles/16-godishen-zagina-pri-tezhka-katastrofa-na-patya-pazardzhik-plovdiv", "text": "16-годишно момче е загинало при катастрофа на пътя Пазарджик – Пловдив. Инцидентът е станал на моста над река Луда Яна. Движейки се по посока за Пловдив микробус е бил ударен от лек автомобил \"Опел\", който навлязъл в лентата за насрещно движение. В резултат на удара бусът се е преобърнал на пътя. Загиналото момче от Ракитово се е возило в буса, също и жена, която е откарана с множество травми в болница, съобщи БТВ. Временно пътят за Пловдив в района до село Мало Конаре е затворен. Обходният маршрут е през селата Огняново или през Мало Конаре. Възстановено е движението по път I-8 Пазарджик - Пловдив в района на Мало Конаре, съобщиха от АПИ.", "date": "2019.07.28", "title": "16-годишен загина при тежка катастрофа на пътя Пазарджик - Пловдив"}
{"url": "https://www.faktor.bg/bg/articles/sport/arda-s-istoricheska-parva-pobeda-v-elita", "text": "Арда победи Берое с 3:1 и записа историчекса първа победа в родния футболен елит. Срещата от третия кръг на ПЪрва лига се игра на стадиона на Локомотив в Пловдив. Мачът започна равностойно, като действията се развиваха в средата на терена. В 15-та минута след центриране от дясно Зоран Йосипович бе оставен непокрит в наказателното поле и от непосредствена близост успя да се разпише и даде гол преднина на Берое. Играчите на Стамен Белчев успяха да се мобилизират и поеха инициативата, като създадоха няколко положения пред Перниш. Дебютният гол за Ардав елита на българския футбол бе дело на арменския национал Румян Ховсепян. В 33-та минута при една контраатака Лозев центрира от дясно и Ховсепян без проблем реализира, възстановявайки равенството. В 39-та минута Берое остана с човек по-малко, след като Никита Баранов получи втори жълт. След почивката темпото се вдигна и положенията пред двете врати зачестиха. В 77-та минута Мартин Камбуров се озова сам срещу Иван Караджов, но вратарят на домакините отново бе на своето място и не допусна топката в мрежата. В 89-та минута Илиша Сам бе оставен сам в наказателното поле и без проблем покачи на 2:1. Отново Сам направи още по-категорична победата на къджалии, след отлична самостоятелна атака в последните секунди. След този мач Арда има в актива си 5 точки и заема трето място в класирането. Берое е с актив от 3.", "date": "2019.07.28", "title": "Арда с историческа първа победа в елита"}
{"url": "https://www.faktor.bg/bg/articles/sport/mezhdunarodnata-federatsiya-po-tenis-e-proverila-21-pati-grigor-dimitrov-za-doping-prez-2018-g", "text": "Григор Димитров е бил проверен 21 пъти за допинг през миналата година. Това става ясно от официалния списък на Международната федерация по тенис. За първи път в историята се публикуват всички проверени състезатели. Преди те бяха обявявани по групи, например над 10 проверки. Григор е дал 7 проби по време на турнири и 14 при внезапни проверки. Това е повече от топ 3 на световния тенис. Новак Джокович е бил проверен също 21 пъти, а Рафаел Надал и Роджър Федерер са дали по 20 проби. От останалите ни тенисисти Димитър Кутровски е бил проверен 6 пъти извънсъстезателно, защото имаше проблеми с положителна проба. Толкова, но по време на турнири е била проверена Виктория Томова. Сесил Каратанчева е дала 4 пъти проби, но само по време на турнири. Два пъти са проверявани Елица Костова и Димитър Кузманов, а по веднъж Адриан Андреев, Александър Лазов, Васко Младенов, Ани Вангелова и Александър Витцов, натурализираният молдовец, който играе за България.", "date": "2019.07.28", "title": "Международната федерация по тенис е проверила 21 пъти Григор Димитров за допинг през 2018 г."}
{"url": "https://www.faktor.bg/bg/articles/lambo-postoyanno-se-chuval-s-ninova-za-da-ya-uspokoyava", "text": "Актьорът Стефан Данаилов разкри пред БТВ, че непрекъснато си комуникирал с лидерката на БСП Корнелия Нинова. Ламбо я успокоявал, че колкото и да я плюят, ще ѝ мине. Всеки човек има своите скрупули. Някой я заблуди, че прави нещо по начина, по което тя не може да го реализира. Имахме личен разговор. Непрекъснато говоря с това момиче. Казах ѝ, че това е най-голямата глупост, жалко за нейния труд. Знам колко мъки и притеснения ѝ е коствало това. Разбирам моралните ѝ скрупули, но ще плюят, ще плюят, но ще мине\", заяви майор Деянов.  Той харесвал и Мая Манолова за евентуална кандидатура за столичен кмет. \"Харесвам я. Тя се е утепала за кмет на София. Тя е юрист и знае проблемите на хората. Дано да бъде нашият кандидат\", каза още Данаилов от морския бряг, където го намериха от екипа на БТВ.", "date": "2019.07.28", "title": "Ламбо загрижен за Нинова, постоянно се чувал с червената лидерка, за да я успокоява"}
{"url": "https://www.faktor.bg/bg/articles/daritel-dade-400-000-lv-za-vazstanovyavaneto-na-kashtata-na-rayna-knyaginya", "text": "Нов живот очаква къщата на Райна Княгиня в София. През седмицата стана ясно, че анонимен дарител предоставя 400 000 лева за превръщането й в музей. Последните години от живота си - Освобождението, тя прекарва там, за  да последва съпруга си в София, който става депутат. \"Първият етаж и приземният етаж са построени от Райна Княгина, а след това къщата е надстроена от нейния трети син Владимир и неговите наследници\", каза пред Нова ТВ родственикът на Райна Княгиня - Здравчо Здравчев. Днес е в широкия център на София, но тогава къщата била в покрайнините на града, разказват родствениците. Районът бил известен като \"поборническия квартал\", т.е. населяван от хора свързани с революционните борби. Между жилищни блокове, годините били на път да унищожат това историческо бижу. \"Тя е построена с дарения в натура основно от поборници, които са били близки до Райна Княгиня. Всеки с каквото е могъл, е помогнал. Тя е била в доста притеснено финансово положение, мъжът й е починал рано, оставил я е вдовица с много деца, така че къщата е скромна\", каза още зам.-кметът на Столична община - Тодор Чобанов.", "date": "2019.07.28", "title": "Дарител помага с 400 000 лв. за възстановяването на къщата на Райна Княгиня"}
{"url": "https://www.faktor.bg/bg/articles/obshtestvo/nap-dava-informatsiya-za-izteklite-lichni-danni-i-po-telefona", "text": "Националната агенция по приходите обяви телефонни номера, на които може да се получи информация за изтекли лични данни след хакерската атака, предаде БГНЕС, цитирана от БНР. Те са насочени предимно към българите в чужбина, които не могат да ползват пусната по-рано през седмицата възможност за справка със SMS. Номерът е (+359/2) 9859 6801. При изтекли лични данни на над 4 млн. живи българи от НАП все още твърдят, че едва за 189 има излязла опасно много информация. Останалите не били застрашени от нищо. Не се налагало да се вземат и специални мерки - смяна на лична карта, пароли на електронни пощи и други. От НАП качиха на сайта си и отговори на някои от най-сериозните притеснения за хората от възможни измами.", "date": "2019.07.28", "title": "НАП дава информация за изтеклите лични данни и по телефона"}
{"url": "https://www.faktor.bg/bg/articles/obshtestvo/ulitsata/17-godishen-mladezh-zagina-sled-smartonosno-selfi-na-moreto", "text": "17-годишен младеж загина след фатален опит за селфи в Приморско. Две момчета са отишли в сграда в курорта, която е в строеж. Качват се на шестия етаж, където се опитват да си направят атрактивни снимки.  Вместо това обаче единият младеж пада в асансьорната шахта и загива на място. Той е бил на почивка в Приморско, а сградата се намира близо до международния лагер в градчето. От МВР предупреждават за пореден път младите хора да не рискуват със снимки по скали и необезопасени строежи.", "date": "2019.07.28", "title": "17-годишен младеж загина след смъртоносно селфи на морето"}
{"url": "https://www.faktor.bg/bg/articles/ad-na-patya-mladezhi-i-mayka-s-dete-stanaha-zhertvi-na-katastrofi", "text": "Шестима души, сред които дете и тийнейджър, загинаха при катастрофи от началото на деня. На столичния булевард \"Сливница\" около 4 часа сутринта мъж на 29 години се удря с колата си в стълб и загива на място. Около 6,20 ч в района на Владая, 21-годишен перничанин загубил контрол над автомобила си и е паднал в дере до пътя и също е починал. Тежка катастрофа блокира пътя Варна-Бургас в района на село Горица. Жена и дете са загинали на място след челен удар на лека кола с чуждестранна регистрация и камион. Мъж, тежко ранен при катастрофата, е починал в болница. Тежка катастрофа между микробус и лек автомобил стана на пътя Пазарджик-Пловдив в района на моста над р. Луда Яна. На място загина 16-годишно момче, а жена е ранена тежко. Колата навлязла в лентата на буса, ударила го, той се обърнал и пострадали возещите се в него. Според статистиката на МВР 96% от катастрофите стават след грешка на водача. За 2018 г. при 6684 тежки пътни произшествия по пътищата на страната загиналите са 611 души, а близо 8500 са били ранени.", "date": "2019.07.28", "title": "Ад на пътя: Младеж, майка с дете и още трима души станаха жертви на катастрофи за няколко часа"}
{"url": "https://www.faktor.bg/bg/articles/obshtestvo/tarsyat-kapitan-na-koraba-radetski-za-da-potegli-otnovo-po-dunav", "text": "Корабът \"Радецки\" стои на котва в Дунав, защото няма капитан. Това разкри репортаж на Канал3. Освен това, единственият действащ плаващ музей по река Дунав не е минал задължителния технически преглед, който трябва да бъде извършван на 5 години. Очаква се корабът, който превзема Христо Ботев, да започне работа през пролетта на 2020 г., когато се очаква да има капитан и механик, които да возят туристи.  Параходът „Радецки“ е паметен за българската история, тъй като е използван за преминаване на четата на Христо Ботев от Румъния в България. На 16 май и 17 май 1876 г. „Радецки“ извършва плаване към Виена и спира на редица румънски пристанища. На палубата му, предрешени като обикновени пътници, от няколко пристанища се качват четниците и самият войвода Христо Ботев. Той връчва на капитан Дагоберт Енглендер писмено обръщение–ултиматум да акостира на българския бряг край Козлодуй.", "date": "2019.07.28", "title": "Търсят капитан на кораба \"Радецки\", за да потегли отново по Дунав"}
{"url": "https://www.faktor.bg/bg/articles/pozhar-v-avtomobil-blokira-dvizhenieto-po-am-trakiya-na-20-km-ot-burgas", "text": "Движението по магистрала \"Тракия\" на 20 км от Бургас беше блокирано заради пожар в автомобил с газова уредба.  Няма пострадали, а натовареният трафик беше пренасочен по стария път Ветрино - Айтос - Карнобат.", "date": "2019.07.28", "title": "Пожар в автомобил блокира движението по АМ \"Тракия\" на 20 км от Бургас"}
{"url": "https://www.faktor.bg/bg/articles/novini/balgariya/daniela-daritkova-do-kraya-na-mandata-shte-upravlyavame-s-prezidentsko-veto", "text": "„Краят на парламентарната сесия е начало а кампания на парламентарните избори. До 10-и август трябва да имаме предложения, след което те да бъдат разгледани“. Това заяви пред БНР лидерът на ПГ на ГЕРБ Даниела Дариткова. „За нас е важно политиката, която следваме, да е разбираема от обществото. Искаме личностите в местната власт да влязат в политиката на ГЕРБ и същевременно да са одобрявани от гражданите“, каза още Дариткова.  „Чух призивите и възгласите на Корнелия Нинова за революция. За съжаление, колегите от опозицията не са се поучили от грешките си. С подобна тактика те загубиха европейските избори. Трябва да сме чувствителни и да сме близо до хората“, коментира Дариткова.  \"Започнахме парламентарния сезон с редица обещания. Отчитам, че спазихме стратегическото решение за въоръжаване на армията ни с Ф-16. Забавихме се с някои от законите, като при този с за висшето образование. Ние отново препотвърдихме проатлантическата си насоченост\", заяви председателят на ПГ на ГЕРБ. Тя допълни, че няма да се учуди от вето на Румен Радев върху бюджета и коментира, че очевидно страната ще се управлява по този начин до края на мандата на кабинета. Дариткова благодари на всички отговорни политически сили в парламента и допълни, че е готова да води диалог с всяка формация.", "date": "2019.07.28", "title": "Даниела Дариткова: Явно до края на мандата ще управляваме с президентско вето"}
{"url": "https://www.faktor.bg/bg/articles/novini/balgariya/izdahna-golemiya-rodolyubets-i-patriot-aleks-aleksiev", "text": "Тази нощ ни напусна известният анализатор и родолюбец Алекс Алексив. На 77-годишна възраст той издъхна в софийска клиника, след тежък сърдечен проблем. Алекс Алексиев е син на известният художник, карикатурист, публицист и издател Райко Алексиев, убит от комунистите още в първите дни след 9-ти септември 1944 г. По-късно Алекс Алексиев имигрира в САЩ, където дълги години работи като анализатор за изследователски център за политически науки \"Ран Корпорейшън\". В последните години на Студената война Алексиев бе изпълнителен директор на европейската секция на Радио \"Свободна Европа\" в Мюнхен. А непосредствено преди падането на Берлинската стена бе специален пратеник на американското правителство в Прибалтийските държави, натоварен със специална мисия. В първите години след падането на комунизма в България се завърна в родината си и бе съветник на първия демократично избран премиер Филип Димитров. В САЩ Алексиев бе един от най-добрите познавачи на съветологията и радикалния ислям. През последните години от живота си прекарваше по-голямата част от времето в България, защото признаваше, че тук се чувства много добре. През юни успя да осъществи една от големите си идеи - организира възпоменателна изложба в Софийска градска галения за творчеството на своя баща - Райко Алексиев. През септември трябваше да излезе от печат и албум-монография за Райко Алексиев, който подготвяше заедно с поета Борис Христов. Алекс Алексиев беше един от основните автори във Faktor.bg още от първите месеци на неговото стартиране.", "date": "2019.07.28", "title": "Издъхна големият родолюбец и патриот Алекс Алексиев"}
{"url": "https://www.faktor.bg/bg/articles/novini/balgariya/shto-e-to-sorosoid-i-komu-prechi-toy-v-balgariya", "text": "Понятието \"соросоид\" е ветеран в компроматните войни. Да те нарекат по този начин значи да те посочат за \"санитарен обстрел\". В началото обаче не беше така. Първоначално новата дума се употребяваше по-скоро на шега по адрес на публично разпознати фигури с културни претенции, западни маниери, проявяващи респект към политически коректното говорене и главно - стоящи далеч от наследената патриотарско-пролетарска представа за народ. Постепенно етикетът започна да се изпълва с \"класова злъч\" към представителите на една нова социална група. Тази на появилия се \"трети сектор\", който включваше НПО (неправителствени организации), финансирани от външни донори. И на първо място - организации, финансирани именно от американския милиардер и филантроп Джордж Сорос, който след падането на комунизма активно подпомагаше създаването на гражданско общество в европейските страни от бившия съветски блок.  Да работиш в третия сектор, докато другите два - държавата и бизнесът, са обхванати от корпоративни и корупционни обвързаности, означаваше, че искаш да се измъкнеш сух от общото блато. Да разполагаш с ресурси без да участваш в местната далавера. Да стоиш на граждански и критически позиции без да могат пребоядисани комунисти, мутри, агенти на бившата ДС и прочие да те обрекат на социална маргинализация. В устата им етикетът \"соросоид\" вече звучеше като предупреждение - че не играеш играта по техните правила, и като обвинение - че служиш на чужди интереси, а не на националния, за какъвто те признаваха единствено собствения си интерес. Соросоид синонимично се сближи с родоотстъпник и започна да напуска неформалната си употреба. Готвеше се да влезе \"на въоръжение\" в борбата за задкулисна власт. Приема се, че в България за първи път понятието е вкарано в медийно обръщение около 2007 година от Валентин Фъртунов, автор и водещ на предаване, разбира се, по телевизия СКАТ. Съвпадението с приемането на България в ЕС не е случайно, защото \"соросоиди\" се включва в журналистическия жаргон на медии, които подържат евроскептична и антинатовска линия. Отговаря на нуждата им от езиково средство, с което без пряко да се противопоставят на българската геополитическа ориентация да рушат доверието в нея. В това отношение използването на името Сорос като пейоративно нарицателно се оказва особено подходящо. Още повече, че неговият произход не е местен, а е резултат от мощната антилиберална вълна, заляла Европа след световната финансова криза и прииждането на бежанци от Азия и Европа. Какво по-хубаво от това, за да се излезе от всеобщия страх и объркване, да се намери виновник за всички беди, който може да бъде посочен с пръст! Сорос персонално беше обявен за \"гробокопач на Европа\" и на християнската цивилизация. Войната с него бе изгодна за различни политически и икономически субекти, но най-активен се оказа бившият му стипендиант и настоящ премиер на Унгария Орбан. Разбира се, и Путин не остана по-назад, като пръв изгони фондацията на \"Отворено общество\", основана от Сорос. Сега войната сякаш е позатихнала, защото хората започнаха да си дават сметка за фарсовия характер на обвинението към един застаряващ човек, пък бил той и евреин милиардер, че лично със зла умисъл е задвижил глобални исторически процеси. Войната обаче е хибридна и си свърши работата - създаде въображаем враг, който в обратен ред укрепва реалната власт на силите, застанали срещу него. Сорос е идеалният враг, защото с биографията си и с дейността си провокира изтласкани, но неизживени предразсъдъци към богатите, евреите, малцинствата и интелектуалците, наложените от пропагандните машини на двата тоталитарни режима на ХХ век - комунизмът и фашизмът. Богатите са ограбили бедните. Евреите участват в световен заговор срещу християните. Малцинствата са отклонение от нормата. Интелектуалците мразят народа си.  Тези предразсъдъци и в посттоталитарна България продължават да са ресурс на властта, само че тя по-внимателно търси думите, с които да ги съхрани. И \"соросоид\" е такава дума, защото не ги защитава пряко, а атакува тези, които се опитват да ги рушат, да отнемат силата им на генерализиращо клеймо. Атаката срещу соросоидите набра такава мощ, че през 2017 година във \"Флагман\", издание на Валентин Касабов, се стигна до следното определение, поднесено съвсем на сериозно: \"Соросоидът е коварен, мръсен, подъл. Външно той е с изцъклени, алчни очи, с лека лицемерна усмивка, както старите майстори са рисували \"Почистването на храма\" - търговците и чейнчаджиите, които Исус Христос изгонва от храма\". Касабов също е водел предаване по СКАТ, бил е в \"Атака\", но е станал депутат от НФСБ - партия, която участва в управлението на страната. Това говори, че понятието след журналистическия жаргон влиза и в официалния език на властта. То с днешна дата очертава намаляващия кръг на поддръжниците на отвореното общество, което - без да се връщаме към дефиницията на Карл Попър и да го описваме в цялата му сложност, просто не се управлява на принципа \"мой човек\". Соросоиди са наивници, останали в България, защото все още се надяват, че и българското общество може да стане такова. А етикетирането им от своя страна трябва да им подскаже, че са нежелани от властта, че са вътрешни емигранти. Посоката, в която и кандидатът за главен прокурор вижда враговете си, подсказва, че соросоидите скоро ще попаднат сред тях.", "date": "2019.07.28", "title": "Що е то \"соросоид\"? И кому пречи той в България?"}
{"url": "https://www.faktor.bg/bg/articles/sotsrezhimat-natsionaliziral-smetki-i-imoti-na-zapasnite-ofitseri-za-milioni", "text": "През 1948 г. тоталитарното управление на БКП е национализирало активите на дружествата на запасните офицери и подофицери, както и на войниците от фронта, възлизащи на милиони. Само по сметките на тези дружествата комунистическият режим е прибрал 38 млн. лв. Това разкрива документ от архивите на Държавна сигурност, който   публикува онлайн. Той представлява доклад до председателя на Министерския съвет от министъра на вътрешните работи относно: Прехвърляне сумите, ценните книжа и недвижимите имоти на бившите ликвидирани съюзи на Запасните офицери, Войниците от фронта и Запасните подофицери в полза на държавата. Трите съюзи са обявени за „фашистки” и за „противозаконна дейност” и са разтурени през декември 1944 г. Този акт е последван от установяване на активите, а ликвидирането на съюзните организации е продължило и през 1947 г. От съюза на запасните офицери са национализирани над 5,7 млн. лв. От Съюза на бойците от фронта – 11,4 млн. лв., а от Съюза на запасните подофицери – 20,9 млн. лв. Освен това от организациите са национализирани общо 37 имоти в София и страната. В доклада са имотите са описани подробно. Документът е включен в разширения електронен вариант на сборника „Държавна сигурност и офицерите от БНА 1944-1960” на Комисията по досиетата, 2014 г.", "date": "2019.07.28", "title": "Соцрежимът национализирал сметки и имоти на запасните офицери за милиони"}
{"url": "https://www.faktor.bg/bg/articles/es-kritikuva-masovite-aresti-v-moskva", "text": "В изявление на Европейската служба за външна дейност по повод арестите в Москва се казва, че те, както и непропорционалната употреба на сила срещу мирно протестиращите, последвани от обезпокоителни серии от арести и полицейски атаки срещу политици от опозицията, за пореден път подкопават сериозно основни свободи, като тези на изразяване, асоциация и сдружаване. „Тези фундаментални права са заложени в конституцията на Русия и очакваме те да бъдат защитени“, се казва в изявлението. В него се добавя, че за да може предстоящите местни избори през септември да отразяват реалния демократичен процес, е изключително важно да бъдат създадени условия на равнопоставеност и включващ политически климат. „Очакваме властите в Руската федерация да спазват ангажиментите на страната съм ОССЕ и другите свои международни ангажименти при провеждането на предстоящите местни избори“, заявяват от европейската външна служба.", "date": "2019.07.28", "title": "ЕС остро критикува арестите в Москва"}
{"url": "https://www.faktor.bg/bg/articles/novini/svyat/sled-brutalnata-razprava-s-protestirashti-v-moskva-ilya-yashin-prizova-za-nov-protest-na-3-avgust-video", "text": "Политикът Алексей Навален бе откаран в болницата от специален център за задържане, където бе изпратен след като бе арестуван по повод протеста му срещу отказа да бъдат регистрирани опозиционни кандидати за изборите на московската Дума,  съобщава  Медуза. Според изданието опозиционерът е хоспитализиран сутринта на 28 юли в Московската клинична болница № 64. Политикът е в терапевтичното отделение, а причината за хоспитализацията му не се съобщава. По-рано, телеграфният канал 112  съобщи , че политикът страда от \"много силна алергия“. По-рано независимият кандидат за Московската Дума Иля Яшин, на когото беше отказана регистрация за изборите, обяви нов протест в навечерието на разглеждането на жалби в Централната избирателна комисия на 3 август. Това става ясно от негов пост в Twitter, който Яшин пише по време на съботния протест в Москва, съобщава Каспаров Ру. Политикът е един от участниците  в многохилядния протест, който се проведе на  27 юли на московския площад \"Трубна\", по време на който полицията би и арестува мирни граждани.  \"Властите превърнаха площада в котел - подобно на германците през 1941 година. Първо, хората бяха бити вътре, а след това просто не бяха пуснати да преминат загражденията на полицията. Всички бяха обградени и заплашвани от силоваците\", пише  Яшин. Политикът нарича \"истински граждани и герои\" хора, които се бяха осмелили да излязат по улиците на Москва на протестния митинг. Скоро след като отправи своя призив за нова протестна акция, Яшин  бе задържан . По време на митинга близо до кметството се бяха събрали хиляди хора, но полицията ги отблъсна, разпръсквайки ги със сила в съседните улички. По информация на ТАСС са били задържани 1373 руски граждани. Сред тях има 42 деца и 18 журналисти, като най-малко 152 от арестуваните протестиращи са били задържани за една нощ в Министерство на вътрешните работи, а още 70 откарани в полицейското управление.  Според ОВД-Инфо 25 души са били ранени, когато са били арестувани, а според други медии 77 са станали жертви на полицейско насилие.", "date": "2019.07.28", "title": "Приеха по спешност Навални в болница, Иля Яшин вдига нов протест на 3 август (Видео)"}
{"url": "https://www.faktor.bg/bg/articles/novini/svyat/okonchatelno-ruskata-politsiya-e-arestuvala-blizo-1400-dushi", "text": "Руската полиция е арестувала 1373 души, излезли вчера на демонстрация в Москва с искане за свободни избори. Това са данни на неправителствената организация \"ОВД-Инфо\", според която това е най-големият брой арести от протестното движение през 2012 г. срещу завръщането в Кремъл на Владимир Путин, предаде Франс прес. По официални данни на полицията в Москва в демонстрацията са участвали около 3500 души, от които около 700 професионални журналисти и блогъри. Тя съобщи вчера за 1074 ареста за различни провинения. Опозицията протестира срещу недопускането на независими кандидати до местните избори на 8 септември, които се очертава да бъдат трудни за подкрепящите властта кандидати в контекста на социално недоволство. Журналисти от АФП съобщават за извършени насилствено арести и за много демонстранти с травми по главата. \"Задържанията, непропорционалната употреба на сила срещу мирни демонстранти. . . е посегателство срещу основните свободи на изразяване, сдружаване и събиране\", заяви говорителка на върховния представител на ЕС за външната политика и сигурността Федерика Могерини.", "date": "2019.07.28", "title": "Окончателно: Руската полиция е арестувала близо 1400 души"}
{"url": "https://www.faktor.bg/bg/articles/poveche-ot-70-poleta-sa-otmeneni-zaradi-protest-v-barselona", "text": "73 полета са отменени в неделя заради протест на наземния персонал на испанската авиокомпания „Иберия“ в Барселона, предава ТАСС. В същото време испанските власти призоваха компанията да поддържа поне минимално ниво на работа. Според профсъюзи, стачката в Барселона е породена от изключително натовареното работно време и „липсата на диалог с ръководителите на компанията“.  Международното летище в Барселона е второто по големина в Испания след това в Мадрид. През 2018 г. е приело рекорден брой пътници – 50,1 млн. са използвали услугите на съоръжението, което е с 6,1% повече отколкото 2017 г.", "date": "2019.07.28", "title": "Повече от 70 полета са отменени заради протест в Барселона"}
{"url": "https://www.faktor.bg/bg/articles/novini/balgariya/smartta-na-aleks-aleksiev-e-obida-za-horata-na-svobodnoto-slovo", "text": "Смъртта на Алекс Алексиев е обида за хората на свободното слово,  на честта и на добрия жест. След време може би и неговото име, както имената на много достойни мъже, ще бъде изтрито, за да останат да се виждат по-добре имената на злодеите,  каквато е навярно и целта на Градинаря, който ни е посадил – висяща в Безкрая градина от мислещи плевели. ", "date": "2019.07.28", "title": "Смъртта на Алекс Алексиев е обида за хората на свободното слово"}
{"url": "https://www.faktor.bg/bg/articles/novini/svyat/papa-frantsisk-tryabvat-barzi-i-reshitelni-deystviya-za-da-ne-umirat-poveche-migranti-v-moreto", "text": "Папа Франциск призова правителствата за бързи и решителни действия, за да не умират повече мигранти в морето, предаде Асошиейтед прес. Франциск сведе глава в мълчалива молитва за мигрантите, наброяващи вероятно 150 души, които загинаха миналата седмица в Средиземно море при потъването на трафикантски плавателни съдове край бреговете на Либия. Той прикани вярващите на площад \"Свети Петър\" да се помолят с него за жертвите и техните семейства. Призивът му към международната общност бе отправен часове след като кораб на италианската брегова охрана с около 130 спасени мигранти на борда пристигна в Сицилия. Италия обаче не позволява на мигрантите да слязат, докато други страни не се съгласят да ги приемат.", "date": "2019.07.28", "title": "Папа Франциск: Трябват бързи и решителни действия, за да не умират повече мигранти в морето"}
{"url": "https://www.faktor.bg/bg/articles/obshtestvo/ulitsata/mazh-zagina-pri-katastrofa-mezhdu-tri-koli-i-tir-kray-dragoman", "text": "Мъж е починал при тежък инцидент между ТИР и три леки автомобила край Драгоман. Това съобщиха от пресцентъра на МВР.  Инцидентът е станал към 15.10 часа в района на Драгоман. Към мястото веднага са насочени полицейски екипи. Според първоначалната информация от катастрофата е починал водачът на камиона. Започва оглед на местопроизшествието. Пътят Драгоман-Калотина е временно затворен за движение на моторни превозни средства и в двете посоки.", "date": "2019.07.28", "title": "Мъж загина при катастрофа между три коли и ТИР край Драгоман"}
{"url": "https://www.faktor.bg/bg/articles/koy-ubi-vaptsarov", "text": "Още 1990 ми беше ясно, че българите няма да остискат прокламираната така пламенно от самите тях свобода – на словото, икономиката, външната политика. Затова бързах да напиша поне част от онова, което мислех в мракобесните години, защото знаех: вратите ще се затворят. Това вече е факт. Над 90% от медиите не са свободни, а контролирани. Текстът, който предлагам е написан към края на септември 1992. Знам, няма да го пуснат в нито едно от моделиращите общественото съзнание медии, защототам си имат свой дежурен компилатор по историческите теми.  Книгата ми ,,Третият разстрел“(1993) още от появата си е отричана, но усърдно ограбвана и до днес. Близо три десетилетия червените кхмери не ме оставят на мира. Не, не е нескромно: аз съм единствения автор, който е преследван за книга в условията на демокрацията. Едва встъпил в длъжността председател на писателския съюз, Хайтов ми устрои хайка: изпрати доверен човек да щудира дело 585/42, за да ме уличи в лъжа. И така самосрина една от лъжите им, битуваща и до днес: че само на мен е даден достъп до делото, че съм изпълнил поръчка. Журналистката от ,,Дума“ Таня Пушкова пък ме запита как спя спокойно. Отговорих й, че нямам проблем със съня: нищо не съм излъгал. Първият читател, който ме подкрепи, бе Виолета Радева, сподели ми че книгата не я е оставила до сутринта, докато не прелистила и последната й страница. Тогава Радева бе журналист в ,,,Демокрация“. Автор е на първия отзив, участва  в премиерата, интервюира ме за вестника. Другият бе Енчо Мутафов, по-късно професор по литература. Той смяташе за откритие заглавието и откъса, който предлагам. За мен откъсът дава точния отговор на въпроса кой уби Вапцаров: не, не са т. нар. фашисти – неговите другари са.  Гузното им подсъзнание е причина да са така яростни към изнесените от мен факти. За никакъв Вапцаров не милеят те, а само за собствените си кожи. Не на мен се сърдете, другари, а на ЦК на БКП и СССР! Там са виновниците... 25.07.2019 Заглавието не е израз на подигравка към участниците в съпротивата, а опит да намеря най-точното им словесно съответствие. По същия конструктивен принцип са образувани и думите съ-брат, съ-мишленик, съ-идейник, съ-участник. Макар събратя по идеи, конспираторите-комунисти един в друг и един до друг са в много по-сложно съчетание. Те са противници на властта – едни по убеденост, други – по външна предпоставеност. Но и в убедеността на мнозина пак има предпоставеност: човек е по-склонен папагалски да повтаря чужди мисли, отколкото да има свои. Комунистическото противодържавно движение непосредствено след 9.ІХ. бе наречено съпротива (има и такава книга на Орлин Василев – „Съпротивата”, писана по заръка на партията), а по-късно стана антифашистка борба. Участниците и в „трите” действия, по същество едно, колкото и да са представяни от комунистическата иконография като идеални, задължително носят в себе си всичките човешки страсти и слабости: завист, суетност, властолюбие, хитрост, жестокост, егоизъм, твърдоглавие, наивност. Гледано отвън: воюващи на един и същ фронт (ако използваме тяхната фразеология), застанали на една позиция (ако я доуточним), те са събратя, съмишленици, съидейници, съучастници, съпротивяващи се като цяло на статуквото – правят съпротива. Гледано отвътре – уж хомогенното им цяло е проядено от противоречия, от дрязги, от ежби, от борба за първенство. (Това личи от спомените им след 9.ІХ., от по-късните мемоари, промушили се през ухото на цензурата. Да дадем само един пример – Леваневски, – ликвидиран от другарите си по борба и усърдно възкресяван днес с мъртвата вода на лъжепублицистиката по страниците на „Дума”.) То хората и на една маса да седнат – знаем го по себе си, – обсъждат и разпъват на кръст другите, отсъстващите, сякаш като ги „квалифицирват” като по-лоши, сами стават по-добри. Какво пък ще се получи, ако сложим в сметката посочените човешки недостатъци и ги пуснем-затворим в колбата на конспиративната дейност! Хората по-скоро са не еднакво смели, а са различно страхливи, малцина си слагат главата в торбата – обикновено лумпените, некадърните в нищо, надарените с престъпни заложби, за които всяка мътна вода е подходяща за изява и прикритие, сметкаджиите и колкото да е противопоказано на пръв поглед – наивниците идеалисти. Така че трудно е да намерим пустата му дума. Като противници на статуквото хем са съмишленици, хем пък са си противници един на друг. (Отколе и до нине е все така с комунистите, ядат се помежду си като кучета – и по пленуми, и по конгреси, и в по-малки мащаби: колко воюваха, чело до чело, партийният секретар Георги Константинов и председателят Любомир Левчев – при това и двамата поети, но накря дойде Горския и ни изгони всички!) И от прочетеното, и от наблюдаваното търся „примирителния” вариант, за да онасловя двойнствеността на явлението, и не виждам по-добро понятие от съ-противници, съдържащо общото за тях вкупом и различното между тях поотделно. Какво освен противоречие е „висотата” на избраната цел и „нискостта” на осъществителите й? Като противници на другите те са съ-борбеници, съ-противници; като противници един на друг – пак съ-противници. Резултатът им е 0:0. И имам основание да мисля така. Във в. „Нов ден”, бр. 52, 1991 г., Стоян Трендафилов пише черно на бяло: „Гешев беше заложил на натрупаната негативна енергия в нашата национална психология и на завистта. Това му позволяваше в известен смисъл да шантажира предварително набелязаните и заловени хора. Нещата бяха поставени на базата на сравнението между евентуалния сигурен битов уют и онова, което може да се случи на човека, отказал да сътрудничи на полицията... Малко бяха тези, които се противопоставяха или се опитваха да хитруват...” Като си припомним „методиката” на бившата Държавна сигурност и я съпоставим с тогавашната, ще видим, че е същата. Авторитарната държава на цар Борис ІІІ, макар с парламент, но и със суспендирана конституция, е майка на тоталитарната, само че детето е надминало родителя, ученикът – учителя. Каква е общата схема на въоръжената борба у нас през перода 1941-1944 г.? Пак според Ст. Трендафилов: „Върхът на пирамидата е ЦК, който дава инструкции до оперативните зони. Те се „свалят” от делегати – обикновено по двама за всяка зона. Освен това делегатът на зона може да развие своя микроструктура – има свой печат, система от пароли и сътрудници, чрез които да поддържа връзка с четниците. При липса на централен комитет, каквато е ситуацията в България след 1942 г., могат да станат големи провали и произволи.” Както се вижда, структурата, системата е до болка позната: първо е централизирана, второ – съветска. И като съветска е внедрена. Патентът не е наш. Както не е изобретение на (крале), „царе, папи, патриарси”, принципът „разделяй и владей”, а е патент на човешките заложби – от Бога ли, от дявола ли? – и има природата на вечност.  Ей тази генетична човешка повреда е използвал Гешев, както и лесната за проникване съветска партийно-организационна структура, която пък хора като Радойнов и Антон Иванов (парашутисти, подводничари) са изпроводени да внедрят и усъвършенстват. Но познавайки я добре (Гешев се е обучавал в Москва – НКВД, висшата партийна школа „Фрунзе”), бил е улеснен да внедри пък своите хора. „Гешев беше успял да проникне със своите агенти в различните нива на комунистическата партия. Районните комитети в страната, които не съвпадаха с административното деление на страната, 80% бяха инфилтрирани от агентура на Гешев. И не толкова лично от него, колкото от кадрите му в провинцията, възприели неговия стил” – Ст. Трендафилов. Самият началник на тогавашната ДС – Павел Павлов, е заявил пред журналиста Владимир Манев: „Радойнов не допусна, че в неговия кръг ние имаме свои хора, както е било винаги в миналото.” Тук няма да припомням многобройните анекдоти, които битуват и до днес за срещите по улицата на столицата между Гешев и по-висши или по-нисши комунистически функционери, потвърждаващи, че той е знаел предварително всичко, а ще покажа само една схема на конспиративната структура, направена при следствието в полицията на нашите съпротивници. Не е трудно да си я представим, още по-малко да я начертаем. Както трябва да се очаква – в средата е центърът (ЦК), сърцето, което подобно на стиха на Смирненски от стихотворението „Москва”, оприличен на „вулкан от пламнали души”, излъчва стреловидните си лъчи във всички посоки. В това набодено с игли сърце (прилично и на таралеж) в този многокрак-многорък октопод Вапцаров е само едно краче-ръче наред с Петър Богданов, Атанас Романов, Никола Павлов (Комара) и над десетина по-малко значителни конспиратори. Нещо повече – полицията е знаела не само хората, явките (адресите), но дори и паролите. Веднъж е наблюдавала отвън: чрез агенти, щатни и нещатни, втори път – отвътре: чрез законспирираните като партийни дейци агенти. Нямало е накъде да се мърда: нито в конспиративната група на свобода, нито в килиите на Държавна сигурност – след ареста затвор. Всевиждащото око не е изпуснало нищо и никой от погледа си. Но това е в рамките на държавата, чрез системата на полицията (не са били нужни много хора, защото и комунистите не са били толкова много – 5 хиляди, като отчитаме, че малко от тях са били съпротивници – т.е. конспиратори). Прибавим ли, че Гешев освен от Цариград (чрез агентурата си) е получавал информация и от Москва – шифрограми с подпис „Альоша” – работата става доста дебела. Ето какво пише Елена Аргирова, участничка в съпротивата: „Сега се говори, че Гешев имал много агенти, хората му били в тогавашния ЦК и чак в Политбюро. Казват още, че получавал информация от Москва. Укривала съм Мирко Станков, той дойде с подводничарите. От него знам, че щом хванали радиста на групата им, започнал да предава в техния център фалшиви сведения. Нищо чудно от тази игра хората на Гешев да са знаели много неща. И да научават къде и кога ще идват следващите групи. Така заловиха парашутистите, след като полицаите бяха обградили предварително мястото на приземяването (в. „Антени”, бр. 43, 1991 г.). Че не само се „говори” (което допуска съмнения у Аргирова), но че е било така, потвърждават и фактите по залавянето на подводничарите, горчивия, бих казал, пръв конспиративен опит на самия Вапцаров. Когато го изпращат във Варна да организира посрещането на подводничарите, след неколкодневни перипетии да установи връзка с партийната организация, накрая, когато я установява, се разбира, че те (подводничарите) са вече „посрещнати”, но... от полицията. Така че прибавим ли и „информацията” отвън – чрез контрарузнаването – направо трябва да се хванем за главата. Хората на Гешев не „може би”, а де факто са били „в тогавашния ЦК и чак в Политбюро” – Ел. Аргирова. Това са така наречените двойни агенти – на ДС и КГБ. Само така можем да си обясним защо много по-големи партийни функционери, с ачик противодържавна дейност са отървали кожата, а са отишли мърцина по-дребни риби, направо пожертвани от другарите си. И това е вече партийното, комунистическото човекоядство; това не е борба с живота, притискащ „с чугунени лапи”, това не е двубой с „разкапан(ия), озлобен живот”, а озлобен двубой, борба „безмилостно жестока” за личния живот, за личното оцеляване, макар „какво тук значи някаква си личност”. Само идеалистът наивник не може да я усети (за него всичко е сакрално, свято), само той е въоръжен с вяра, само той въпреки всичко ще се изрази така: „наскоро прочетох, че Гешев е държал в ръцете си даже Цола Драгойчева. Това вече не мога да го повярвам.” – Ел. Аргирова. Аз не искам да повярва – по-добре е човек да мисли. Вярвал е Вапцаров, вярваха стотици хиляди хора от няколко поколения след 9.ІХ. със сърца, моделирани, и с мозъци, методично промивани от същите изкусни лъжци идеолози, престъпници пред Бога, човека и разума, които, прекрачали още навремето прага на съвестта и морала, повтаряха милион пъти лъжата, която сами измислиха, за да оправдаят греха си, за да оцелеят за сметка на другите. Другите умряха, не за да живеем ние, а за да живеят те. Главната съставка на комунистическата идеология – интернационализмът, е априори широко отворена врата за национално, а оттам и на „брата-човека” предателство. Вече и слепият видя как е действала тази гилотина на самоизяждане, подозрителност, оцеляване, властопостигане. Изтребване (унищожение) на патриотите комунисти за сметка на просъветските кадри, избиване (с катастрофи – автомобилни и самолетни, разстрел в упор, лагери, процеси) на цели Цека и Политбюра и подмяната им с просъветски; екзекуторските функции на Коминтерна – поделение на КГБ, и то лично в лицето на Георги Димитров и Васил Коларов. Как става така, че подводничарите (и първите, и вторите), „част от тях бивши ръководни дейци на ЦК на РП, близки сътрудници на Задгранбюро и Коминтерна; член на групите е Съби Димитров – бивш секретар на ЦК на РП, а след емиграцията му в СССР – член на контролната комисия при Изпълкома на Коминтерна; също виден партиен функционер, включен в групите, е Аврам Стоянов – популярен профсъюзен ръководител и член на ЦК на РП; други от групите подводничари са старши командири от Червената армия, уважавани преподаватели и професори във военни академии, партийни университети или висши съветски училища, трети са изтъкнати учени или активни строители на съветската икономика; почти половината от подводничарите начело със самия Радойнов са непосредствени участници в Испанската гражданска война (при това като старши командири или изтъкнати политически работници – Съби Димитров като комисар на българската интернационална бригада, а Цвятко Радойнов като висш военен съветник в републиканската армия)... Между дебаркиралите при устието на Камчия има и неколцина, записали името си със славни дела в борбата на „Тихия фронт” според характеристиката на Цола Драгойчева, която, читателю, със съпротива преписах – не знам как ще го четеш – поради омръзналия ми до потърсване речник; та как става така, че половината от тях са заловени? Нали имат „важна задача” – направо съветска инвазия в една спокойна, отърсила се от икономическа криза държава, отбелязала и възможния по време на война (сама все още невлязла в нея) икономически растеж (1939 г.) – а същевременно, пак според Ц. Драгойчева, всичките те „се пръсват, заблудени от мрака; липсва също точен ориентир за конфигурацията на сушата; не успяват да изберат най-добрите посоки за оттегляне към вътрешността”. Би трябвало съобразно целта и подготовката им всичко да е предвидено. „Много по-тежка – пак според Ц. Драгойчева – бе участта на групите, хвърлени с парашут”. Макар че тя – членът на ЦК и Политбюро на БКП, и другарите й са „изпълнени с гняв и печал” за „съдбата им – истинска драма”, и то след като колата се е обърнала, днес, ако не сме съпричастни, поне можем да се питаме. Първата група от петима (5) души е „хвърлена” през нощта на 13 срещу 14 септември в Добруджа, района на Добрич. Всички са обкръжени от полицията и „след продължително героично сражение загиват начело със своя командир” – Ц. Драгойчева. Втората група от четирима (4) души „бива хвърлена на следната нощ в същия район” – Ц. Драгойчева. Групата се „изтръгва от потерите” (значи отново е чакана), след „героичен бой” „двама, начело с командира, загиват, а останалите се оттеглят”. Третата група – от седем (7) души е „спусната в нощта срещу 19 септември край старопланинския град Трявна”. И „за беда през същата нощ над планината духа силен вятър, който отнася част от бойците над самия град. Врагът, улеснен от нещастното стечение на обстоятелствата, обкръжава хората” – значи пак чака – двама убити, начело с командира Стоян Палаузов (интербригадист), трима пленени. Четвърта група – „спуснати на 22 септември през нощта в Хасковския край”, от шестима (6) души („бойци”), пак начело с интербригадист – „след продължително преследване из лабиринта на Родопите групата бива обкръжена и на 22 септември, след продължително сражение с многоброен противник, бива унищожена” – Ц. Драгойчева. Пета, последна – осем (8) души („бойци”) „хвърлена в началото на октомври между Солун „Серес”. Отново „парашутирана при лоши атмосферни условия”, начело с Йордан Кискинов – „прославен четнически войвода от периода 1923-1925 г.” – „част от политемигрантите са заловени скоро след тяхното приземяване, други попадат на засада, трети загиват в сражение. Сред загиналите е и командирът на групата Кискинов”. Няма нужда да допълвам, че всичко в кавички (и отбелязано, и неотбелязано) е цитат от Цола Драгойчева. Хвърлени, спуснати, парашутирани са нейни глаголи синоними за едно и също, но аз като читател смятам, че точният глагол е един – хвърлени, и то само в един смисъл – негероичен: всички – и подводничари, и парашутисти – са хвърлени, но... на вълка в устата, чакани са на гюме. Не случайно „войводите” – челата на групата – са улучени в челата – ,,тялото“ всякога е обезглавявано безпогрешно. А да улучиш тъкмо тях, ще рече, че са посочени предварително. След всичко, което научихме през последните няколко години за азиатсковарварските методи на Сталиновата върхушка, днес най-малко несъстоятелни, а за мен подозрителни са обясненията за тоталния провал през 1941 г., дадени ни от Цола Драгойчева: „услугата на черни души”, „мерзавци”, „подлеци” – Михаил Пройков от Бургаската окръжна организация, Здравко Емануилов – член на Казанлъшкия околийски комитет, и Никола Величков-Кутуза – технически сътрудник на Софийската окръжна военна комисия. Тези тримцата предатели са само колелца и винтчета от една по-голяма, конструирана със съвместни усилия – отвън и отвътре – предателска машина. Направо наивни са обясненията на Ц. Драгойчева, че сред причините са „както и лошите атмосферни условия, липса на ориентир за конфигурация на сушата” – по моему те са търсени нарочно. „На времето – пише Ц. Драгойчева – отделни другари подхвърлиха съмнения за някакво „невиждано и нечувано” по размерите си предателство”... Още отсега е ясно, че такова е имало, че това не са посочените по-горе три „черни души”. И ако повторя въпроса й, „читателят е в правото си да запита: Какви всъщност бяха причините за провала?” То отговорът трябва да даде тя и той не е отговорът й в „Щурмът”: Политемигрантите са поискани от ЦК още по време на мисията й в Москва през 1940 г., но усложнената международна обстановка забавила „решаването на въпроса”, а след „вероломното нападение на хитлеристка Германия” трябвало да се действа спешно. Съмнявам се българският ЦК да ги е искал още през 1940 г., след като през късното лято и ранната есен на 1941 от същото ЦК се „чуваха осъдителни разсъждения за „преждевременно” завръщане”. Не съм се ровил, а и нямам намерение, в архивите на ЦК, в тяхното скрито-покрито, което стана самозапалено-изгорено, пък и самият член на ВС на БСП Димитър Йончев даде указания архивите да бъдат унищожени. Дълг на БСП пред обществото е да ги огласи, както е дълг на правителството и на нашите историци да попрелистят поне разсекретените засега архиви на КГБ, ако, разбира се, им стиска (на мен – не) и ако, разбира се, им позволят и доколко. Но дори и да не ровим в тях, и от днешния баир е ясно, че опроверженията на Ц. Драгойчева на тогавашните укори (1941 г.) на другарите й за „лоша подготовка и слаба организация” чрез: „достатъчно ще бъде само да поясня, че групите пристигнаха без всякакво предизвестие до вътрешното ръководство на партията” (нали тъкмо от него са искани още през 1940 г. – б.м.) и чрез решението на съветските власти „да се осигури пълна тайна на операцията по прехвърлянето, да се ограничат до минимум всички непредвидени рискове” и пр. са несъстоятелни опровержения. „Непредвидените рискове” не само не са били „ограничавани до минимум” – напротив – били са разширявани до максимум. В бележка под линия (стр. 522) Ц. Драгойчева се доизяснява: „След победата допълнително узнах, че първоначално Г. Димитров възлага практическото организиране на подводничарските и парашутистките групи на смелия български комунист и изтъкнат боец на съветското военно разузнаване – полковник Иван Винаров. Очевидно при избора му е повлиял фактът, че на времето (1923-1925 г.) Иван Винаров участвува пряко в прехвърлянето на хора и оръжие межу съветския и нашия бряг.” Очевидно е, че Винаров има опит, и то резултатен: „първото антифашистко въстание в света” и атентата в „Св. Неделя”. И неговият опит в пренос-превоз на хора и оръжие за диверсии (а те са и вид геноцид на един народ чрез външен натиск за вътрешно самоизтребване) е не по-малък от опита на главния екзекутор Георги Димитров (когото Михаил Горбачов изкара дори спасител), решавал-потвърждавал от коминтерновския си кабинет в Москва кои да бъдат ликвидирани в измамното им опиянение, че отиват да се борят в родината за „правда и свобода”. Ето така под чужда диктовка с българско съучастие е подменян кадровият апарат на партията и ако това не е национално предателство, здраве му кажи. И предателите не са разните му кутузи – те може и да са били лоялни към държавата – а лайпцигски, септемврийски и пр. висшестоящи в партийната йерархия герои-конспиратори, действали дори и по „повеля на дълга”. С това не искам да кажа, че и Цола Драгойчева е сред тях, но не й излиза някак си сметката, ако дойде келнерът на историята: тя най-малкото би трябвало да е агент на КГБ, като знаем пред- и следдеветосептемврийската й дейност, пък и след първото й съдене и първия й затвор със съответното забременяване все е голям конспиратор, все дърпа конците от най-високо място – ЦК и Политбюро – и все е неуловима. Къде са Вапцаровите нарушения на ЗЗД пред нейните! Той – разстрелян, тя – доживява победата и все е в Политбюро!? Но да се върнем още малко към бележката й под линия: „Винаров, към когото впоследствие биват придадени Цвятко Радойнов и Христо Боев (също полковници от Червената армия), се грижат за цялостното комплектоване, подготовка и екипировка на групите, както и за начина на прехвърлянето им в тила на врага.” Няма да припомням, че Димитров и Винаров са „стари дружки” – още от 1923 г.: Винаров и тогава „прехвърля” оттам-насам; Димитров посреща и „организира” въстание, като предварително му е наредено да не успее (пък то и не може), предварително му е осигурен коридор и автомобил за бягство през Сърбия („Записки по небългарските въстания”, протойерей Йордан Попов, ЛФ 1992). Като награда за неуспялото, но пуснало българска кръв въстание, изправило брат срещу брата, сина срещу бащата и потресло все още патриархалното ни съзнание (тогава идва потребността от ЗЗД) Димитров получава възможно най-високия чин, Винаров също „пораства”, но старите му навици (пренос-превозът) са използвани до известна степен – „комплектовка, подготовка, екипировка и начин” за прехвърлянето на „отписаните” – преди всичко интербригадисти и септемврийци, героите от 1923-1925 г. и трийсетте години Димитровски съратници, които поради вътрешни (български) и външни (съветски) причини вече са съпротивници. И какъв завиден, блестящ ход! „В самото навечерие на отпътуването съветското разузнаване възлага на Винаров спешна секретна задача извън пределите на Съветския съюз, което му попречва да потегли към родината заедно с подводничарските групи.” – Ц. Драгойчева. Дали Винаров е съзнателен или манипулиран, но палачът(ите) го (или се) измъква(т). Сега върви разпитвай Боев, върви разравяй костите на Радойнов – съорганизатор на собствената си гибел, съпротивник (принудително или не) на другите, но и противник на себе си – себепротивник. Знаел ли е нашият поет, соболевоагитатор, противник на терора („Терора долу!”) и фанатичен привърженик на СССР ( „Съюз със СССР!”) с кого си има работа? Та той самият полковник от Червената армия Цвятко Радойнов не е знаел, камо ли Вапцаров! Борбата е наистина безмилостно жестока, но не между така наречените фашисти и комунисти, а между самите комунисти. Уж заедно в съпротива, а поотделно – съ-противници. И не само за географската, политемигрантите са били дезинформирани и за политическата обстановка в България, макар да са минали през школите на болшевишката партия, армия, НКВД и дори допълнително обучавани за мисията си у нас. „Групите на парашутистите били образувани от Станке Димитров по нареждане на Георги Димитров. Недалеч от Москва били в лагера под най-голям секрет и били готови за действие.” – Владимир Манев. Днес можем да допълним: знаели са, но... половината, така нареченият „революционен ентусиазъм” е използван за ускорител по пътя към собствената им голгота. И те като войводата Ботев са очаквали да видят един разбунен народ, комуто остава да кажеш само „Хайде! На оръжие!”, а срещат мълчалива стена, спокойна държава, дори няма къде да пренощуват, та се налага да потърсят закрила сами в родния си край или хора, неопитни като Вапцаров, да им търсят квартири. В личен разговор с Вл. Манев Радойнов го пита как се държат у нас германците? „Отговорих му, че не може да се каже, че у нас германците се държат зле. – Народът наистина ли ги срещна добре? – Да. Посрещна ги почти навсякъде добре. Нашият народ има уважение към храбростта. После те ни помогнаха да си върнем част от Добруджа. В България германската войска не влезе с бой, а като съюзна приятелска войска.” Така че нищо от предварителната Московска надъханост на Радойнов не се потвърждава. А знам и от спомените на майка си, че германци е имало и в моето село, разквартирувани по къщите, че те наистина са се държали добре за разлика от освободителите, които също са минали през село. Знам още, че най-силното впечатление, което са оставили, е миенето им през зимата със сняг, съблечени голи до кръста, изразено точно в стихотворението на Марко Ганчев „Студена тръпка”, което показва, че случаят е типичен и има природата на фолклор. Причините за цялата касапница не са в посочените и пространно цитирани „аргументи” на Цола Драгойчева, не са в партийното й обяснение, причината на причините е съвсем друга. Да я кажа ли? Поне както я виждам. Знам къде бъркам: в осилището, в змиярника. Като човек ме е страх, като писател – не. Поне аз съм по-смел в мислите си, отколкото в постъпките си. Не от „липса на ориентир за конфигурация на сушата” е провалът, а от наличието на друга – старата прастара конфигурация – изпитания имперски механизъм, който Сталин е владеел много по-добре от „презираните и отричани” на думи от него руски царе и императори. Отрицанието му е любовно, отрича ги, защото ги обича, толкова ги обича, че ги надминава. Ако са верни предначертанията на Петър І – то Сталин му преизпълни плана – за няколко петилетки. Не успяха да го изпълнят за няколко века всичките му там следпетрови императори и императрици. Изпитаният имперски механизъм, познат ни още от национално-революционните борби, е усъвършенствал механиката си в новите комунистически условия, направо е „разцъфтял”. А той е: създаване на съпротива недостатъчно голяма, за да е своя, и достатъчно малка и слаба, за да е дирижирана отвън. И ако в императорските времена имперските цели се криеха под маската на славянофилството (днес пак го възраждат), то в генерал-секретарските и маршалските времена ги дегизираха като комунизъм и интернационализъм. Разделението на обществото на класи чрез идеологията бе най-сигурното и резултатно средство за разделението и разединението на нацията. Това разделение-разединение у нас осъществиха безпогрешно, по чужда свирка, комунистите (отвън, от СССР, където им бе командният пулт). Те интервенираха с идеи, печат, радиопредавания, хора, оръжие, конспиративни организации и действия в българското общество, разцепиха го и подготвиха широкия път, по който окупаторите се явиха като освободители. После нямаше накъде да се мърда, несъгласните бяха над 90%. Мнозинство, но беше смляно, вкарано в кошарата на робското покорство и страха, на принудителното единение, братство и пр., постигнати с насилие, фикции, които в един незнаен час, неочакван от нас миг – рухнаха. Същият механизъм изби из ръцете ни сърпа години преди жътвата с „героичното” Априлско въстание – не за това мислеше и работеше Левски. Съгласуваността между нашите и чуждите, между вътрешните и външните „режисира” мъртвата хватка, вълчата клопка: со залп ги посрещна на родния бряг в засада отрано приготвений враг не само на Ботев – на всички националреволюционери (отърваха се двамина – Стамболов, защото бе малечък още и не го брояха, и Захари, защото се правеше на Мунчо по каушите). Е, как подир това „чистилище” да не хлътнем с Гаврил Хлътев в димящата яма на опожарено Панагюрище и как да не повторим – без вдъхновението му – заключителните му думи-покана: „А на Русия – нека тя заповяда!” И тя „заповяда”: окупаторът се яви като освободител. За първи път. Поводът бе създаден. За следващия имаше и генерална репетиция, репетиция проба, микрофонът, макар и с по-слаб технически ефект, повтори заръките – септември 1923, братоубийствата 1925, неуспешния атентат над цар Борис ІІІ. Както и преди Освобождението пълната или частична съгласуваност (между турското и руско контраразузнаване, между двете полиции – насам-натам между тях щъкат като мухи без глави и родните предатели разносвачи), така и сега приятелството между „враговете” планира ликвидирането на отписаните от Москва – черната работа, разбира се, бе пак за щъкащите разносвачи, а пилатовската – за висшите функционери. Те все оцеляват, те все са победители! И какви са тези легенди, че Трайчо Костов е спасен поради застъпничеството на Станислав Балан? Че ако е до застъпничество, Вапцаров къде-къде по-силни застъпници има: баща му (вече починал) е бивш приближен на двореца, кайзер Вилхелм му е гостувал, Фердинанд, Борис, малките Вапцаровчета на царски самолети са се возили – от Банско до София, Щъркелов ракията си е пиел с царя. Как така за единия може (и то глава на партия с къде по-големи вини пред държавата!), а за другия – не! Макар изпълнител на диверсионни задачи, носач на взрив, чейнчаджия (ако се изразим с днешен език), квартироиздирвател и настанител. Друга е работата. Друга! Ако подводничарите и парашутистите са били отписани отвън, Вапцаров е бил отписан отвътре. В резултат, след толкова общи усилия в края на 1942 г. БКП е без ЦК. Така че, ако е до повод – повод има – съпротива: недостатъчно малка, но и недостатъчно голяма. Засади, сражения, процеси, разстрели, глави падат, как да не форсираш „Тих, бял Дунав” над Добрич и да не го прекръстиш Толбухин. Скорострелно обявяваш война, окупираш и пак си Освободител. За втори път. А в страна-градина като нашата винаги има росни цветя и осем милиона посрещачи. „Тъй върви светът...” Всеки знае продължението на Ботевия стих, всеки се досеща кой царува „на тая пуста земя”... И откога „броиме време”... Но така е, като си малък – все те завладяват. А ако си пък голям – завладяваш, завладяваш, гълташ слон като боата на Екзюпери и накрая се пръскаш като балон. Кое да предпочетеш? От едната страна – зле, от другата – още по-зле. И кой освен Ленин: „Прав е другарят Вапцаров – ще каже.” Без жертва палачът остава без работа. А жертвата и не подозира, че най-големият й кумир е най-бездушният й палач. П.П. Тези мисли винаги съм носил в себе си и никога не посмявах да изкажа. 22-23.ІХ.1992 г. В петък сутринта – 25.ІХ. – случайно се видяхме с Тончо Жечев в редакцията. Предния ден бях завършил „Съ-противници”. Както съм правил и с други – споделих за написаното. Поне за мен „споделянето” е проба за основателността на идеите и главните заключения, и то пред хора, които ценя високо. Без да ща, пишейки в проза, изпадах във всеобщото заболяване на прозаиците: разказваш устно онова, което си, или ще разказваш писмено. Е, не стигам до случките, но поне проверявам стойността на мислите. Приемат ли ги учените глави, професионалистите, читателят няма накъде да мърда. В разговора стана дума и за намесата на Станислав Балан пред цар Борис ІІІ за спасяването на Трайчо Костов. Подхвърлих, че според мен причината е по-дълбока, че Вапцаров също е имал своите застъпници, но работата не е станала. Прочети „Корона от тръни”, посъветва ме точно, и ще видиш, там всичко е разказано подробно. Не съм я чел, викам му, но аз имам по-голяма захапка, за мен това не е обяснение. Някак си не й излиза сметката на Цола Драгойчева с всичките й там парашутисти и подводничари в „Щурмът”. Поне фактите ме водят до такова заключение. Тончо Жечев бързаше, но ми подхвърли почти на вратата, че е възможно фактите да водят до такъв извод и пак да не е верен. Този разговор ме накара да премисля отново всичко. И както и друг път е ставало – случаят ми помогна. В събота си купих „Аз бях агент на Сталин” от Валтер Кривицки. Зачетох. Причината за „провалите” наистина е по-дълбока, фактите са само сламки на фона на историята, те подкрепят тезата, но обяснението й е само в историята – неучителката на народите. Случаят с нашите хора е типичен. По същия коминтерновски тертип са ликвидирани ЦК-тата и на германската, и на полската комунистическа партия. Онзи, с когото след привикване в Москва не са успявали да се справят, е бил довършван в собствената му родина. „Макар никога и в никоя страна комунистическият интернационал – пише Кривицки – да не постигнал своята главна цел – създаването на комунистическа диктатура, – той стана една от най-важните световни институции, особено след като усвои стратегията на Народния фронт. За никого не е тайна, че във всяка страна има комунистическа – легална или нелегална – партия и генералният щаб се намира в Москва. Нищо не се знае обаче за реалната организация и нейните тесни отношения с Гепеу и съветското военно контраразузнаване“. Във всяка компартия са въведени съветски агенти, които развиват вътрешен шпионаж, пресечени са всички опити за създаване на опозиция вътре в компартиите. Същевременно всяка от тях има своите „консули” в Москва. Нашите си ги знаем, но Върховният – и на нашите, и на чуждите – е Георги Димитров. Ето как характеризира коминтерновските консули Кривицки: „Картонени герои на „пролетарската революция”, те се отдаваха на доноси, взаимни обвинения, всеки комунист чужденец обвиняваше другия в липса на преданост към Сталин... Те станаха агенти на Гепеу и предаваха масово сънародниците си.” Всичко това – и в СССР, и във васалните му компартии е перфидно средство за „геноцид” не само за партиите, но и за отделните народи. Когато употребените – в септемврийски въстания, интернационални бригади и пр. диверсии и саботажи – са им ставали ненужни, пък и доста са знаели, – те са били изпращани с „нови, спешни задачи” в родините си и предавани в сигурните ръце на „враговете”, срещу които е трябвало да се борят. Така дясната „не знае” какво прави лявата и московската гилотина е отдъхвала, защото едва е смогвала, чрез гилотините на съответните национални органи за сигурност. „Враговете” са ставали „приятели” и договорът от 23 август 1939 г. между Германия и СССР е най-красноречивото доказателство за това, обобщено само в едно изречение от същия Валтер Кривицки: „онези, които служат на Сталин, служат на Хитлер”. Дето е казал Големанов: „По-нагоре небе...” Но какво да се прави, неведнъж е бивало така: обвеяното със слава след време се оказва покрито с позор.", "date": "2019.07.28", "title": "Кой уби Вапцаров?"}
{"url": "https://www.faktor.bg/bg/articles/novini/svyat/bivsh-ministar-na-konservatorite-pregovarya-s-leybaristite-za-blokirane-na-brekzit-bez-sporazumenie", "text": "Бившият британски министър на финансите Филип Хамънд, който напусна поста си тази седмица след като Борис Джонсън стана премиер, води тайни преговори за спиране на евентуален Брекзит без споразумение с опозиционната Лейбъристка партия, предаде Ройтерс, цитирайки в. \"Обзървър\". Хамънд отдавна се противопоставя на напускането на ЕС без преходно споразумение, което да смекчи икономическия шок. Според статия, публикувана вчера от в. \"Обзървър\", той се е срещнал с говорителя на лейбъристите по въпросите на Брекзит Киър Стармър, след като е подал оставката си. Двамата са се споразумели да работят с други високопоставени депутати, включително бившият министър от Консервативната партия Оливър Летуин, за да обсъдят как да използват гласовете в парламента, за да блокират евентуален Брекзит без споразумение. Стармър заяви пред вестника, че е ясно в каква посока се движи консервативното правителство на Борис Джонсън. \"Така че е по-важно от всякога да изградим силен съюз между двете партии, за да попречим на Брекзит без споразумение\", добави опозиционният депутат. Джонсън заявява, че иска да сключи с ЕС ново споразумение за Брекзита, но ако трябва е готов да изведе Великобритания от съюза на 31 октомври и без да има постигнат договор. Премиерът не изключва и възможността да прекъсне работата на парламента, ако депутатите заплашат да блокират напускането без споразумение, припомня Ройтерс.", "date": "2019.07.28", "title": "Бивш министър на консерваторите преговаря с лейбъристите за блокиране на Брекзит без споразумение"}
{"url": "https://www.faktor.bg/bg/articles/severnokoreyski-korab-navleze-v-yuzhnokoreyski-vodi", "text": "Севернокорейски кораб с трима души на борда навлезе в южнокорейски води и беше изтеглен до пристанище, предаде АФП, цитирайки агенция Йонхап. Корабът премина снощи де факто съществуващата морска граница между двете страни, съобщи генералният щаб на южнокорейската армия. Корабът и пътуващите в него са били отведени във военно пристанище и се води следствие. Засега не е известно дали пътуващите в кораба са бежанци или са пресекли случайно границата.", "date": "2019.07.28", "title": "Севернокорейски кораб навлезе в южнокорейски води"}
{"url": "https://www.faktor.bg/bg/articles/novini/balgariya/horata-vladeeshti-dnes-balgariya-ne-iskat-komunisticheskiyat-period-da-e-otrazen-pravdivo-v-uchebnitsite", "text": "Правдиво отразяване на комунистическия и посткомунистическия период в учебниците по история не е възможно предвид факта, че бившият комунистически елит успя да се превърне в стопански и политически елит на посткомунистическата епоха. Наследниците на стария режим не биха позволили техните бащи и деди да бъдат публично и реалистично обрисувани пред днешните и утрешни млади поколения на България. Възможно е след няколко поколения следващите наследници на настоящия стопански и политически елит да пожелаят да прекъснат връзката и легитимността със своите прадеди от комунистическата епоха. Подобен процес се наблюдава и днес сред част от олигархичните среди, управляващи България. Но той е противоречив е непоследователен. Самата обосновка на осъждането на комунизма има преди всичко Хората, владеещи България днес не биха желали тези ценности да бъдат приети от младите поколения, да бъдат в основата на тяхната социализация. Ценности като свобода, справедливост, солидарност, човечност, отговорност към миналото и към бъдещето - хората, изповядващи подобни ценности няма да се съгласят да бъдат слуги на олигархията или безсловесни подчиняващи се хора без собствена гражданска физиономия. Истината за миналото е и ще бъде борба за бъдещето.", "date": "2019.07.28", "title": "Хората, владеещи днес България не искат комунистическият период да е отразен правдиво в учебниците"}
{"url": "https://www.faktor.bg/bg/articles/aleksandar-nenkov-nyama-osnovanie-za-predsrochni-izbori-horata-go-pokazaha-na-evrovota", "text": "Депутатът от ГЕРБ Александър Ненков заяви пред Нова ТВ, че към момента няма опасност, а и нужда от предсрочни парламентарни избори. По думите му, хората ясно са дали знак по време на вота за Европейски парламент, че подкрепят управлението.  По думите му, политическите партии не трябва да се намесват в предлагането и избора на нов главен прокурор. Ненков е категоричен, че има време народните представители да кажат мнението си от парламентарната трибуна.  \"Африканската чума е най-големият проблем, пред който е изправена държава в момента. Всичко друго някак си отива назад. Чумата е много сериозно заболяване и може да минат години докато се възстановим. Аз не съм специалист и не мога да кaжа дали е по-добре да се изгарят или да се загробват. Не трябва тази тема да се политизира. Със сигурност има човешка грешка за тази болест, но не може правителството да е в виновно за всичко. Всеки, за който се докаже, че има някаква отговорност за разпространяването на болестта, ще понесе своята отговорност\", каза още Ненков.", "date": "2019.07.28", "title": "Александър Ненков: Няма основание за предсрочни избори, хората го показаха на евровота"}
{"url": "https://www.faktor.bg/bg/articles/novini/balgariya/102-godini-ot-smartta-na-gen-ivan-kolev-rodolyubtsi-se-poklanyat-na-groba-mu", "text": "Утре, 29 юли в София с панихида ще бъде почетена 102-годишнина от смъртта на героя на Добруджа – ген. Иван Колев. Възпоменанието се организира по традиция от „Сите българе”, от 10 часа, в парцел №48, зад храма на Централни софийски гробища. Великият войн, спасил България от руско робство ни е оставил свещен завет, който трябва да помним: \"Кавалеристи-и, Бог ми е свидетел, че съм признателен на Русия, задето ни освободи. Но какво търсят казаците в нашата Добруджа! Ще ги бием и прогоним като всеки враг, който  пречи на обединението на България\". Тъжно и жалко, но днес в европейска България паметниците на руски царе и съветски окупатори стърчат над българския герой. Поклон!", "date": "2019.07.28", "title": "102 години от смъртта на ген. Иван Колев – родолюбци се покланят на гроба му"}
{"url": "https://www.faktor.bg/bg/articles/dragomir-stoynev-1", "text": "„БСП има желание да се бори за социалните ценности. Хората празнуват. Ние дадохме старт на кампанията си за местните избори“. Това заяви пред БНР депутатът и зам.-председател на ПГ на БСП Драгомир Стойнев по повод вчерашния събор на Бузлуджа.  „ГЕРБ се подсилват за тези избори отдалеч за изборите с намаляването на субсидиите. Отмени се и машинното гласуване, с което отново ще има надраскани протоколи и пренасяне на чували от едно място на друго. Това нас не ни плаши, защото срещаме подкрепата на българските граждани. Затова се обръщаме към неправителствения сектор“, каза още Стойнев.  Гражданите, които се снимали с Бойко Борисов, не гласували, защото не виждали смисъл и можело да се видят на „Терминал 2“ на Летище София. Депутатът заплаши, че нацията ни изчезва. Стойнев се закани, че социалистите ще покажат червен картон на ГЕРБ. „Имаме програма и знаем как да я постигнем“, каза още Стойнев и заяви, че ще се борят за нови предсрочни избори. Той отново обеща високи пенсии и развитие на регионите. По думите му, европейските партньори на БСП били сезирани за проблемите в страната. Според него, гражданите трябвало да се събуди и да подкрепи левицата.  „Търсенето на криза в БСП е старо. В левицата има единство. Партията минава през промяна и излизане от преход. Показаха го резултатите на изборите, на които имаме ръст на подкрепата“, коментира Стойнев констатацията на Сергей Станнишев, че БСП е разединена. „Даваме на местните структури сами да решат с кого да влязат в коалиция. Това изключва ГЕРБ. Не намирам нещо страшно в политиката на Корнелия Нинова. „Позитано“ 20 винаги ще има последната дума, но ще се съобразим с местните структури“, допълни народният представител. „Евентуалната кандидатура на Мая Манолова ще мотивира допълнителна подкрепа на симпатизанти в София“, каза Стойнев. Според него, кандидатурата на Мая Манолова за кмет на София ще се реши от гражданската организация и от самата омбудсманка.", "date": "2019.07.28", "title": "Драгомир Стойнев за \"демокрацията\" в БСП: Местните структури решават за кандидат-кметовете, но \"Позитано\" 20 ще има последната дума"}
{"url": "https://www.faktor.bg/bg/articles/novini/balgariya/trima-deputati-ot-bsp-shte-se-kandidatirat-za-kmetove", "text": "Поне трима настоящи депутати ще са кандидати на БСП за кметове на големи градове. Николай Тишев влиза в надпреварата за Бургас, Станислав Владимиров – за Перник, а Тодор Байчев – за Карнобат. Техните кандидатури са издигнати от местните конференции и се очаква да бъдат утвърдени от Националния съвет на партията в началото на септември, съобщи \"Дневник\".  В последния момент ще бъде избран кандидатът на БСП за кмет на София, тъй като градската конференция е насрочена за 14 септември. От партията вече дават знаци, че биха подкрепили омбудсмана Мая Манолова, ако тя обяви кандидатура – районни структури издигат номинацията й, зам.-председателят на БСП Кирил Добрев я определя като най-подходящия кандидат, а макар и неофициално – от \"Позитано\" 20 казват, че няма да се месят на структурите при номинациите (още за коалиционната политика на БСП за местния вот четете тук). Досега се смяташе, че лидерът на БСП Корнелия Нинова не е склонна да подкрепи кандидатурата на Манолова. Последната пък твърди, че още не е решила дали ще влезе в надпреварата.", "date": "2019.07.28", "title": "Трима депутати от БСП ще се кандидатират за кметове"}
{"url": "https://www.faktor.bg/bg/articles/novini/svyat/srabskoto-ministerstvo-na-otbranata-razkri-kak-e-poluchilo-rusko-vaorazhenie", "text": "Руското министерство на отбраната съобщи, че 10 бойни разузнавателни машини БРДМ-2 от Русия са били доставени по въздушен път в страната, предава руското издание “Взгляд“.  „Военнотехническото споразумение между сръбския президент Александър Вучич и руския държавен глава Владимир Путин се реализира точно и в договорения срок. Така в Сърбия са доставени 10 бойни разузнавателни машини БРДМ-2 със съответните комплекти резервни части“, се казва в съобщение на ведомството.  Транспортът се е извършил без трудности, а цялата техника е доставена „в цялост и без повреда“ и при спазване на международните правила. „Министерството на отбраната на Сърбия благодари на Министерството на отбраната на Русия за сътрудничеството и успешното изпълнение на военнотехническото споразумение“, посочва още от сръбското ведомство.  По-рано румънските власти съобщиха, че не са допуснали доставка на руска военна техника, насочена към Сърбия да премина румънската граница, но от Москва опровергаха тези данни.", "date": "2019.07.28", "title": "Сръбското министерство на отбраната разкри как е получило руско въоръжение"}
{"url": "https://www.faktor.bg/bg/articles/maduro-zaplashi-s-arest-deputati", "text": "Президентът на Венецуела Николас Мадуро предупреди вчера, че е готов да арестува поддръжниците на връщането на страната в междуамерикански договор за военно сътрудничество, одобрено от Национално събрание, предаде БТА, цитирайки АФП. \"Кранът е готов\", заяви президентът социалист, намеквайки за ареста през май на заместник-председателя на Националното събрание Едгар Самбрано, чиято кола беше откарана камион с кран за репатриране в централата на разузнавателната служба СЕБИН. \"Ето го крана на Гонсалес Лопес (директора на СЕБИН), кранът е готов. Кранът излиза да търси престъпници, които искат Венецуела да бъде завзета. Справедливост! Справедливост!\", извика Мадуро на церемония по произвеждане в чин на военни в Каракас. Държавният глава прочете решението на Върховния съд, който в петък анулира одобрено от депутатите законодателно споразумение, предвиждащо връщане на Венецуела в Междуамериканския договор за взаимопомощ (TIAR). Венецуела се отказа от договора през 2013 г. по идея на тогавашния президент Уго Чавес. Националното събрание - единствената институция, контролирана от опозицията срещу Мадуро - гласува връщането на Венецуела в договора във вторник, точно шест месеца след като председателят на Събранието Хуан Гуайдо се самопровъзгласи за временен президент на преживяващата тежка криза страна. Според водача на опозицията връщането в договора ще даде възможност за \"създаване на международни съюзи за защитата на народа и суверенитета\". САЩ - главен дипломатически поддръжник на Гуайдо и страна по договора - не изключват въоръжена интервенция за свалянето от власт на Мадуро, подкрепян от Русия, Китай, Иран, Турция и Куба. Сключеният през 1947 г. договор постановява, че всяка агресия срещу американска държава от друга държава ще бъде смятана за агресия срещу всички страни, подписали договора, и те се ангажират да й отговорят заедно.", "date": "2019.07.28", "title": "Мадуро заплаши с арест депутати"}
{"url": "https://www.faktor.bg/bg/articles/novini/svyat/iran-podnovyava-deynostta-si-v-yadreniya-reaktor-za-tezhka-voda-v-arak", "text": "Председателят на иранската Организация за атомна енергия Али Акбар Салехи съобщи в неделя, че Техеран смята да възобнови дейността си я ядрения реактор за тежка вода Арак, предава Reuters, като се позовава на съобщения в местни медии.  Тежката вода може да бъде използвана в реактора за производството на плутоний, вещество, което може да захрани ядрени глави.  През май Иран обяви плановете си да наруши сключената през 2015 г. ядрена сделка с няколко световни сили, след като САЩ се оттеглиха от споразумението и подновиха санкциите срещу Техеран. В началото на месец юли президентът Хасан Роухани обяви, че страната смята да започне с обогатяването на уран и възобнови дейността си в Арак, ако страните по сделката не защитят поетите ангажименти към Техеран.", "date": "2019.07.28", "title": "Иран подновява дейността си в ядрения реактор за тежка вода в Арак"}
{"url": "https://www.faktor.bg/bg/articles/tova-shte-bade-fatalno-za-rusiya", "text": "До изборите в Москва остават още шест седмици. Изборите са само регионални и местни, но вотът не е никак маловажен, защото ще покаже дали е възможна политическа промяна в Русия. Близо 20 кандидати от опозицията са се регистрирали за участие в местния вот. Според руското законодателство, независимите кандидати трябваше да представят подписите на най-малко 3 процента от потенциалните избиратели във всеки избирателен район на Москва. Събирането на хиляди подписи по време на отпускарския сезон в страна, където хората не отварят вратата на непознати и все по-малко вярват в смисъла на изборите, е трудна задача. Затова е изненадващо, че кандидатите са успели да го постигнат. Това само показа колко добре е организирана опозицията. Въпреки това избирателните комисии не позволиха на много кандидати, предимно от опозицията, да се регистрират. Причините са доста прозрачни - в повечето случаи отказът е мотивиран с това, че подписите били подправени. Кандидатите събраха доказателства, че аргументите на избирателната комисия са фалшиви, но те не бяха взети под внимание. Безочието на верните на системата органи спрямо избирателите възмути хората и ги изкара на улицата. Около 20 000 привърженици на опозицията се събраха миналия уикенд на разрешен (по изключение) протест в Москва. В сравнение с цялото население техният брой е сравнително нисък. Въпреки това от години не е бил толкова голям.  На 27 юли опозицията отново ще протестира пред кметството на Москва, но този път протестът не е разрешен. Последните седмици показаха, че натискът от улицата може да промени нещата в Русия. В Екатеринбург, например, протестиращи спряха  изграждането на катедрала в центъра на града, а масови демонстрации в знак на солидарност допринесоха за освобождаването на неправомерно задържан руски журналист. Въпреки това в битката на опозицията за участие в регионалните избори изглежда, че властта не е готова да отстъпи. Влиятелният \"Комитет за разследвания\" събира доказателства срещу кандидатите по обвинение за подбуждане към незаконни събирания. Полицаите претърсиха  домовете им. Най-известният критик на Путин Алексей Навални, който подкрепя опозиционните кандидати, бе осъден по-рано тази седмица на 30 дни затвор. Властниците са притеснени и има защо. Кметът на Москва Сергей Собянин обнови центъра на града, изгради нови автобусни и метро линии, включително и велосипедни алеи. Жителите обаче искат по-достъпни медицински услуги и образование за децата си. Популярността на управляващата партия  \"Единна Русия\" е достигнала дъното. До такава степен, че кандидатите ѝ в Москва не се явяват от името на партията, а като независими. Между другото подписките с имената на техните поддръжниците бяха одобрени от избирателната комисия. За разлика от представителите на омразния режим, опозиционните кандидати са доказали своята близост с хората. Много от тях вече заседават в областните събрания на Москва. На местните избори през 2017 г. опозицията дори изненадващо успя да спечели мнозинството от местата в няколко области. На местно ниво в Русия не се вземат големи решения, но точно при обсъждането на ежедневни въпроси като пейките в парковете или общинските услуги, опозиционните политици биха могли да докажат, че поемат отговорност, правят нещо за хората, а не просто критикуват правителството. Това е именно стратегията на руската опозиция: промяна отдолу нагоре. Защото откакто Владимир Путин през 2012 година се върна на президентския пост, е ясно, че в обозримо бъдеще няма да има промяна в Русия. В Москва опозицията беше спряна грубо още на ниско ниво. Стратегията й може да се провали. Това е фатално за Русия. Ентусиазмът на тези, които все още са политически ангажирани, може да се изчерпи. И тогава елитите отново ще започнат да напускат страната.", "date": "2019.07.28", "title": "Това ще бъде фатално за Русия"}
{"url": "https://www.faktor.bg/bg/articles/novini/balgariya/otnovo-shte-e-goreshto-ochakvat-se-temperaturni-rekordi", "text": "Днес над България ще е предимно слънчево. Очакват се нови температурни рекорди Около и след обяд в западната половина от страната ще се развива купеста и купесто-дъждовна облачност. Ще има краткотрайни валежи от дъжд, придружени с гръмотевици и временно усилване на вятъра. На места явленията ще са интензивни. Ще има условия за градушки. През нощта срещу понеделник валежите ще продължат и ще обхванат и централните райони от страната. Ще продължи да духа до умерен вятър от изток-югоизток. Ще е горещо с максимални температури между 33° и 38°.  Атмосферното налягане е по-ниско от средното за юли и ще продължи да се понижава. По Черноморието ще бъде слънчево. Ще продължи да духа слаб до умерен вятър от изток-югоизток. Максималните температури ще са между 27° и 30°. Температурата на морската вода е 26°-27°. Вълнението на морето ще бъде 2-3 бала. В планините ще е предимно слънчево. Около и след обяд, в масивите от Западна България ще се развива купеста и купесто-дъждовна облачност и там на места ще има краткотрайни валежи от дъжд, придружени с гръмотевични бури. Ще духа умерен югоизточен вятър, по билата югозападен. Максималната температура на височина 1200 метра ще е около 24°, на 2000 метра - около 19°.", "date": "2019.07.28", "title": "Отново ще е горещо, очакват се температурни рекорди"}
{"url": "https://www.faktor.bg/bg/articles/novini/svyat/izpolzvat-salzotvoren-gaz-sreshtu-siriyski-migranti-v-istanbul", "text": "Турската полиция използва сълзотворен газ, за да разпръсне протестна демонстрация на сирийски мигранти срещу решението на властите в Истанбул да депортират от града нелегално пребиваващите сирийски граждани. Има арестувани. Група сирийци в Истанбул се включиха в демонстрация, организирана по инициатива на организации на сирийските мигранти, която се състоя в квартала Фатих в Истанбул. Участниците носеха в ръце плакати с надписи на арабски език и арабски знамена. Сирийците се опитаха да огласят прокламация до властите, в която се настоява да бъдат спрени мерките на властите за депортиране на сирийските мигранти от Истанбул. Но полицията не разреши на демонстрантите да огласят прокламацията и използва сълзотворен газ срещу тях. Станаха сблъсъци между сирийците и полицията. През това време група турски граждани протестираха срещу сирийците, само намесата на полицията успя да предотврати евентуален ръкопашен бой между двете групи. Тези дни властите в Истанбул дадоха срок до 20 август нелегално пребиваващите в мегаполиса сирийски мигранти да бъдат депортирани обратно в областите, където са регистрирани и в лагерите, припомня БТА. А други, които са без адресни регистрации или са с криминални прояви, се екстрадират обратно в Сирия. Решението на турските власти предизвика големи протести и напрежение сред сирийците. Турският министър на вътрешните работи Сюлейман Сойлу предупреди, че няма да позволят съпротива и демонстрации срещу решението на турските власти. Председателят на Дружеството на сирийските мигранти Йозгюдер Ръдван Кая обвини турските власти, че провеждат сегрегационна политика спрямо сирийските мигранти.", "date": "2019.07.28", "title": "Използват сълзотворен газ срещу сирийски мигранти в Истанбул"}
{"url": "https://www.faktor.bg/bg/articles/novini/balgariya/dvama-ot-kandidatite-obzhalvat-kontsesiyata-na-letishte-sofiya", "text": "Изборът на консорциума \"Соф кънект\" с летищен оператор Мюнхен за концесионер на летище \"София\" се обжалва от двама от общо петимата кандидати. В последния възможен ден – 26 юли пред Комисията за защита на конкуренцията процедурата е атакувана от \"Маг Оувърсийз Инвестмънт\" ЛТД и Консорциум \"Еърпортс де пари\" ЕС.ЕЙ, съобщава \"Дневник\".  \"Еърпортс де пари\" е част от консорциума Group ADP и турската \"ТАВ Хавалиманларъ Холдинг\" и беше класиран на второ място. Докато \"МАГ Оувърсийз Инвестмънтс\" Лтд е водещият партньор в консорциум \"Витоша\", заел четвърта позиция след процедурата за концесия. Изборът на \"Соф кънект\", в който акционери са фондът Meridiam и строителната компания \"Щрабаг\", а консултант е летище Мюнхен, беше определен за изненадващ. Офертата на победителя предвижда да заплаща на държавата 24.5 млн. евро годишно възнаграждение и да инвестира в следващите 35 години от концесията 608 млн. евро (плюс исканата от всички сума от 550 млн. лв. първоначално плащане). \"Капитал\" изчисли, че офертата е третата по сила на база годишното плащане към държавата, което е с тежест 55% и се нарежда на последно място като абсолютна стойност на инвестициите. Предимството, което осигурява изборът на \"Соф кънект\" е техническата оферта. За сравнение класираният втори консорциум между \"Еърпорт дьо Пари\" и \"Тафхваламаръ холдинг\" беше готов да дава 32.8 млн. евро годишно като концесионна такса и да инвестира 903 млн. евро. Консорциум \"Витоша\", участниците в който управляват летища във Великобритания и Китай, бяха посочили най-ниско годишно възнаграждение - 19,95 млн. евро, но пък обещаваха да инвестират в летище \"София\" - над 1 млрд. евро за периода на концесията от 35 години. При това положение се появиха твърдения, че роля в избора на концесионер има мястото за завода на \"Фолксваген\", което е обсъдено на високо германско-българско ниво. За момента концернът води преговори приоритетно с Турция, но наскоро министърът на икономиката Емил Караниколов обяви, че това е временно класиране и България остава в играта.", "date": "2019.07.28", "title": "Двама от кандидатите обжалват концесията на Летище София"}
