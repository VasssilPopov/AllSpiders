{"url": "https://www.faktor.bg/bg/articles/tsvetanov-pred-gerb-sofiya-evropeyskite-izbori-dogodina-shte-badat-politicheski-test-za-gerb-predi-mestniya-vot", "text": "Европейските избори догодина ще бъдат политически тест за ГЕРБ преди местния вот по-късно през 2019 г. Това заяви председателят на ПГ на ГЕРБ и зам.-председател на партията Цветан Цветанов пред 700 членове и симпатизанти на ГЕРБ-София. Всички те изгледаха спектакъла „Царицата на Чардаша“ в Националния музикален театър „Стефан Македонски“. Възможността да се насладят на легендарната оперета бе осигурена от народните представители от ГЕРБ-София и от общинските съветници от ГЕРБ в СОС. „Очертава се 2019 година да бъде ключова. На изборите за членове на Европейския парламент през май трябва да подкрепим кандидатите на ГЕРБ за евродепутати, нашето европейско политическо семейство ЕНП, както и водещия кандидат на ЕНП за председател на ЕК Манфред Вебер“, посочи Цветан Цветанов пред препълнената зала на музикалния театър. Той допълни, че през есента на същата година предстои и местен вот, който също няма да бъде лек. „Към кмета Йорданка Фандъкова напоследък се изляха много тежки и безпринципни нападки. Ето защо ние всички трябва да застанем твърдо зад нея и зад видимите резултати от работата й“, каза още зам.-председателят на ГЕРБ. Цветан Цветанов благодари на всички членове и симпатизанти на ГЕРБ-София за активната им работа. Също така изказа своята признателност към директора на Националния музикален театър Марияна Арсенова за това, че от години е стожер на културната дейност както в София, така и в цялата страна. Тази година музикалният театър отбелязва 100 години професионална оперета в България и 70 години от създаването на театъра, като по този повод Арсенова получи почетния знак на Столична община. Кметът на София и зам.-председател на ГЕРБ Йорданка Фандъкова също сподели своите очаквания, че 2019 година ще бъде много важна. „Когато работим заедно и сме сплотени, няма непреодолими препятствия и непостижими цели. През годините доказахме, че в София сме добър екип и вярвам, че това пряко личи от резултатите от нашата дейност“, подчерта Фандъкова и благодари на цялата софийска структура на ГЕРБ за подкрепата. На свой ред областният координатор на ГЕРБ-София Цветомир Паунов отбеляза, че докато други политически сили създават напрежение и противопоставяне, ГЕРБ предпочита да гради и посредством реални резултати да говори на хората.", "date": "2018.12.18", "title": "Цветанов пред ГЕРБ-София: Европейските избори догодина ще бъдат политически тест за ГЕРБ преди местния вот"}
{"url": "https://www.faktor.bg/bg/articles/iskren-veselinov-podari-na-tv-vodeshta-za-razdyala-knigata-zashto-sam-patriot", "text": "Депутатът от Обединени патриоти и член на енергийната комисия Искрен Веселинов подари на водещата на предаването \"Още от деня\"  по БНТ книгата \"Защо съм патриот. Национализъм за лечение на обществото\", като изпусна фразата: \"Една книга за раздяла.\" След учудването: \"Наистина ли се разделяме?\" Веселинов уточни с усмивка, че става дума за раздяла в предаването. С което успокои атмосферата. Депутатът коментира закона за местните данъци и такси. Според него законът не е добре обмислен и трябва да има ревизия. \"Имахме своите предложения, които гласувахме и заявихме своите резерви. Всички промени са консултирани с колегите от ГЕРБ. \"Не е добра практика, когато цените на даден данък се вдигат с над 50 %. Трябва да бъдат по-обрани тези числа, защото това е съществена промяна. Това е мнението на \"Обединени патриоти\". Надявам се още тази седмица да имаме конкретен резултат\", допълни Веселинов.  Икономически, политически и социален беше замисълът за смяната на газовите уредби на колите. Настоящият закон не прави разлика между различните горива, които използват колите, посочи Веселинов и допълни, че в момента политическите сили са в съотношение, което би могло да ревизира сегашното състояние на закона.  Запитан как ще коментира \"наказанието\" на ЕК със 70 млн. евро на \"Булгартрансгаз\" и \"Овергаз\", той заяви: \"Очаквахме, че ЕК ще ни накаже. Ще имаме сериозни аргументи, ако решим да обжалваме глобата от 77 милиона към Българския енергиен холдинг БЕХ. ЕК отказа да направи аналогично поведение спрямо \"Газпром\". Смятам, че имаме добри шансове да спечелим това дело. Този проблем е доста \"брадясал\", така да се каже. Ние тръгвахме от едни 600 милиона санкции... Бих казал, че трябва да сме благодарни за това, че българската политика прояви гръбнак... Истината е, че има въвеждане на едни нови правила. Истината е, че българските практики по-бавно се напасват към европейските\". Веселинов уточни, че представители на ЕК са дали съгласие, че са съгласни да подпишат споразумение, ако \"Булгаргаз\" мажоритарно бъде приватизиран. \"В това отношение смятам, че правителството е защитило националния интерес\", заяви той.  \"Няма дружество, което да е предложило по-атрактивни цени от държавните дружества. Спорът се основава на конкурентни отношения\", завърши Искрен Веселинов.  На въпрос дали \"Турски поток\" може да скара Патриотите, депутатът заяви: \"Трябваше този материал да съдържа повече аналитична информация. Ние не сме имали последваща дискусия, но един основен въпрос тормозеше и мен, и господин Симеонов - транзитните такси. Направени са необходимите действия от страна на \"Булгартрансгаз\" за отстъпки, а новата сума трябва да бъде сериозно дискутирана\".", "date": "2018.12.18", "title": "Искрен Веселинов на косъм да възпроизведе топ новина в тв студио"}
{"url": "https://www.faktor.bg/bg/articles/naprezhenieto-vav-frantsiya-eskalira-haos-po-magistralite-zaradi-protestite-na-zhaltite-zhiletki", "text": "Протестиращите от движението \"жълти жилетки\" окупираха за пореден ден пунктове за тол такси по някои френски магистрали и предизвикаха задръствания и хаос по главни пътни артерии броени дни преди \"голямото пътуване\" за коледните празници, предаде агенция Ройтерс, цитирана от БТА. Демонстранти дори подпалиха някои пунктове за тол такси. Най-големият пътен оператор във Франция, Венси оторут, съобщи, че има протести на около 40 пункта за тол такси.", "date": "2018.12.18", "title": "Хаос по магистралите заради протестите на \"жълтите жилетки\""}
{"url": "https://www.faktor.bg/bg/articles/novini/svyat/bloomberg-nay-bogatite-v-yaponiya-stavat-po-bogati-zaradi-abenomikata", "text": "Броят на много богатите домакинства в Япония се е удвоил от 2011 г. насам и достига рекордни нива благодарение на ръста на японските акции и икономическата експанзия. Това показва, че абеномиката се отразява положително върху заможната част от обществото в страната, пише Bloomberg. Броят на домакинствата, чиито нетни финансови активи възлизат на стойност над 500 млн. йени (4.4 млн. долара), е нараснал до 84 хил. през 2017 г., показват данни на изследователския институт Nomura. Японците в категорията на най-богатите са 0.16% от всички домакинства в страната. Публикуваните изчисления може да доведат и до критики срещу икономическата политика на министър-председателя Шиндзо Абе, която е направила богатите още по-богати. Това оставя обществото със смесени чувства относно работата на администрацията на Абе. Делът на най-богатите в Япония все още е по-малък от този в останалите развити икономики и е вероятно тази година да не се е увеличил със същите нива заради спада на борсите по света.", "date": "2018.12.18", "title": "Bloomberg: Най-богатите в Япония стават по-богати заради абеномиката"}
{"url": "https://www.faktor.bg/bg/articles/zakopchaha-doveden-brat-na-atentatora-ot-strasburg-pri-opit-za-grabezh", "text": "Доведен брат на нападателя от коледния базар в Страсбург - Шериф Шекат, е бил задържан вчера в центъра на града за опит за грабеж, предаде Франс прес. Доведеният брат на Шекат, който е на 15 години, заедно с двама съучастници, се опитал да открадне портмонето на минувач, когото заплашил с огнестрелно оръжие. Опитът за грабеж е станал близо до парк в квартала, в който живееше Шериф Шекат, предава БТА. Доведеният брат на терориста заедно с неговите съучастници остават в ареста и днес.", "date": "2018.12.18", "title": "Закопчаха доведен брат на атентатора от Страсбург при опит за грабеж"}
{"url": "https://www.faktor.bg/bg/articles/orban-strada-ot-prekalena-uverenost-v-sebe-si-mozhe-da-mu-izigrae-losha-shega", "text": "Унгарският премиер Виктор Орбан прокара редица непопулярни закони, които предизвикаха масови протести и отделни прояви на насилие. Автократичният лидер изпробва границите на допустимото с рискованите си политически маневри и ако не направи крачка назад, рискува да изгуби превъзходството си. Откакто партията му Фидес спечели абсолютно мнозинство на изборите през април и го направи премиер за трети пореден мандат, Орбан започна да затяга хватката си върху страната. През последните седмици той започна стремителна атака срещу последните останали препятствия пред властта му. В края на миналия месец над 400 медии, основани или закупени от съюзници на Орбан, бяха обединени в организация с идеална цел, наречена Фондация \"Централноевропейски печат и медии\". Премиерът изключи тази организация от регулаторния контрол, като я обяви за \"стратегическа\". По-рано този месец основаният от Джордж Сорос Централноевропейски университет обяви, че ще се премести във Виена, след като няколко години води борба да остане в Будапеща. А миналата седмица парламентът прие закон, който изважда административните спорове от правомощията на Върховния съд. Това важи и за спорове при избори, корупция и полицейски произвол. Учреден бе специален орган по тези въпроси, който се отчита на министъра на правосъдието. Орбан се отнася презрително с опозиционните политици, журналистите и активистите, които протестират срещу тези мерки. Той отдавна знае, че те не са достатъчно многобройни или решителни, за да създадат проблеми. Този път обаче той може би допусна тактическа грешка: миналата седмица Фидес прокара нови трудови закони, които позволяват на работодателите да възлагат до 400 часа извънреден труд годишно вместо сегашните 250 и да отлагат заплащането им до три години вместо до една. Мярката е аргументирана със стремежа да се реши проблема с недостига на работна ръка и работниците ще имат възможност да отказват да полагат извънреден труд. Синдикатите обаче посочиха, че работодателите разполагат с достатъчно начини да окажат натиск на подчинените си да приемат да работят извънредно. Около 3000 души започнаха да протестират срещу \"робовладелските закони\" веднага след приемането им на 12 декември. Докато група опозиционни депутати се опитваха да влязат в държавната телевизия в неделя, за да представят позицията си, протестиращи граждани, по различни оценки между 2000 и 10 000, се събраха пред телевизията в Будапеща. На политиците бе отказано да застанат пред камерите и те организираха седящ протест. Във Фейсбук на живо се излъчваше как един от тях бива принудително отстранен и това светкавично се разпространи в интернет. В момента, в който пиша това, и двете страни са в патова ситуация. През последните години унгарците обикновено не бяха особено склонни да се включват в масови протести, а когато го правеха, тези прояви обикновено протичаха относително мирно. Дори след падането на комунизма в страната имаше по-малко протести, отколкото в Полша или Източна Германия. Когато обаче унгарците се ядосат, властите трудно успяват да ги успокоят. През 2014 г. Орбан бе принуден след продължителни демонстрации да се откаже от въвеждане на данък върху интернет. Има и един още по-смущаващ за този политик прецедент: през 2006 г. сградата на държавната телевизия стана център на протестите, които за малко не свалиха правителството на премиера Ференц Дюрчани. Протестите бяха предизвикани от изтекъл запис, в който Дюрчани признава, че правителството му не е направило нищо полезно през четиригодишния си мандат. Те прераснаха в насилие, когато демонстрантите нахлуха в телевизията, за да излъчат исканията си и за кратко я окупираха, преди полицията да се върне с подкрепления. Въпреки че Дюрчани се задържа на премиерския пост до 2009 г., беше само въпрос на време тогавашната главна опозиционна партия Фидес да вземе властта, което стана през 2010 г. Орбан успешно отблъсква опитите на представители на ЕС да озаптят авторитарните му импулси. Въпреки всички критики Фидес остава член на най-голямата група в Европейския парламент, тази на десноцентристката Европейска народна партия. Потискането на вътрешнополитически протести срещу закони, които пряко влияят на ежедневието на обикновените граждани, е по-трудно начинание, дори в относително кротката Унгария. Орбан може би надценява способността си да води борба на няколко фронта едновременно. (източник: БТА)", "date": "2018.12.18", "title": "Орбан страда от прекалена самоувереност, може да му изиграе лоша шега"}
{"url": "https://www.faktor.bg/bg/articles/vladimir-chukov-1-1", "text": "Президентът на Франция Макрон дойде от нищото на гребена на една вълна, хората на места не го припознават, той няма представители в местната власт, нито в чиновническия апарат, и изборите през май догодина ще бъдат пълен разгром за него. Той ще смени премиера - вече се спряга името на образователния министър за поста на Едуар Филип, но и тогава няма да може да овладее положението. Ако Макрон не се заеме с много сериозни реформи, а аз се съмнявам - 24% е неговият рейтинг, това за него ще бъде крах, тотален крах, ако не се запретне.  Такава прогноза направи по Канал 3 проф. Владимир Чуков, коментирайки ефекта от протеста на т. нар. \"жълти жилетки\" във Франция върху президентството на Еманюел Макрон. \"Това, което виждаме, го видяхме в някаква степен през 1968 г., когато големият генерал Де Гол просто си отиде, пометен от социални протести, в авангарда на които бяха студентите - и героят от Втората световна война си отиде. Сега вероятно ще имаме нещо сходно, но въобще не можем да сравняваме Де Гол с Макрон\", подчерта проф. Чуков. За разлика от генерал Де Гол, Еманюел Макрон се появи от нищото, добави Владимир Чуков. \"6 месеца преди изборите никой не знаеше кой е Макрон. Той се оказа човекът, изкаран от ръкава на френската соцпартия, които имаха силен кандидат, но му спретнаха страхотен сексскандал и го отстраниха. Но той си остана с влиянието и с големите пари. Макрон е бил член на соцпартията, той е донякъде заместителя, на този, който трябваше да е президент\", припомни проф. Чуков светкавичния възход на бившия банкер. По думите му движението на \"жълтите жилетки\" е протест на периферията, която се чувства \"забравена, изоставена, неглижирана и ограбена\", срещу центъра, срещу Париж. \"Интересен е профилът на онези, които в момента протестират срещу Макрон. Бях впечатлен, че огромната част от протестиращите - около 30%, са чиновници. Този човек (Макрон) дойде на гребена на една вълна, той си остана отгоре, хората на места не го припознават\", анализира Владимир Чуков. Според него, за разлика от студентските бунтове във Франция през 1968 г., сега сред протестиращите няма млади хора. \"Средната възраст на протестиращите е 45 г., има хора от свободните професии, пенсионери, безработни, младежи няма. Това поставя много сериозни въпроси за бъдещето и реформите за бъдещето на френската държава\", категоричен е проф. Чуков. Наложителна е децентрализация на традиционно силно централизираната власт в страната, както и сериозни административни реформи, каквито са наложителни и в България, подсказа проф. Чуков.  \"Голямата Франция няма как да остане в този си вид - това е държава, която е композирана на философията на Наполеон: силната империя, която завладява цяла Европа. Само че сега Франция е много по-слаба. Според мен федералният принцип е изходът, както и в България - трябва да върви към централизация. Защото щом пипнете бензина, хората ще излязат\", изтъкна Владимир Чуков. За евентуалната намеса на Русия в разгарянето на бунтовете на \"жълтите жилетки\" професорът сподели, че е \"силно смущаващо\", че един от активистите е женен за рускиня. \"Тези неща излязоха в местната преса и според мен не са напълно проверени, но фактът, че едно от лицата е женено за рускиня, е показателно. Но не това е основното\", посочи проф. Чуков. \"Според мен силно централизираната държава, много силният егалитаризъм на французите с техния лозунг \"Равенство, братство, свобода\", и континенталното право, което винаги запазва част от собствеността на хората, води до много ясно парцелизиране на земята във Франция. Има много собственици с малки парцели, а това оформя социален стереотип на нетърпимост към богатите. Което е характерно и за нашата страна\", отново наблегна на паралела проф. Чуков.", "date": "2018.12.18", "title": "Владимир Чуков: Изборите във Франция догодина ще бъдат пълен разгром за Макрон"}
{"url": "https://www.faktor.bg/bg/articles/lilyana-pavlova-nyama-da-e-ministar-sled-1-yanuari-2019", "text": "Лиляна Павлова няма да е министър от 1 януари 2019 г. Това става ясно от проект за решение за структурни и персонални промени в Министерския съвет, внесени в Народното събрание от премиера Бойко Борисов. С него се предлага закриване на Министерството за Българското председателство на Съвета на ЕС и освобождаването на Павлова от поста й. Документът е с дата 17 декември и е в дневния ред на депутатите за последната пленарна седмица преди коледната ваканция. Планът е Народното събрание да гласува освобождаването на Павлова в 9 ч. сутринта в четвъртък. В самото проекторешение пише, че ако бъде прието влиза в сила от 1 януари догодина. Мотивът на премиера Борисов за министерската рокада: министерството на европредседателството трябва да се закрие във връзка с приключването на ротационното Трио председателство Естония - България - Австрия. Датата за това е 31 декември 2019 г.  След гласуването по конституция Лиляна Павлова трябва да се върне като депутат в Народното събрание. Тя беше водач на листата на ГЕРБ във Варна на парламентарния вот през 2017 г. Освен ако не й бъде предложен друг пост. Към момента премиерът няма планове тя да е титуляр в друго министерство, става ясно от проекторешението. Министерският съвет се подготвя за закриването на министерството на Павлова. Това ще бъде направено от специална комисия, която ще трябва да опише подробно имуществото на ведомството, да предаде архивите му, а материалната база ще бъде предоставена на други институции. В министерството по правилник работят 70 души. Тези, които са със статут на държавни служители ще могат да се прехвърлят в други администрации. Това не важи за назначените на обикновен трудов договор. Всички освободени служители ще получат обезщетения, пише в проекта за постановление на Министерския съвет. Лиляна Павлова ще се отчете пред Народното събрание като министър на европредседателството утре за последен път. В комисията по европейските въпроси и контрол на европейските фондове тя ще бъде изслушана \"във връзка с отчета по темите и досиетата, включени в 18-месечната програма на Съвета на Европейския съюз (1 юли 2017 г. – 31 декември 2018 г.)\".", "date": "2018.12.18", "title": "Лиляна Павлова няма да е министър след 1 януари 2019"}
{"url": "https://www.faktor.bg/bg/articles/velikobritaniya-zapochva-da-se-gotvi-za-brekzit-bez-sdelka", "text": "Британското правителство заяви днес, че подготовката за евентуално излизане на Великобритания от Европейския съюз без споразумение ще бъде \"работен приоритет\", предадоха световните агенции. Според кабинета Великобритания ще започне да осъществява планове за Брекзит без сделка, а обществеността и бизнесът трябва да се подготвят за тази възможност. Министрите се съгласиха, че е дошло време да се засили подготовката за Брекзит без сделка, каза правителствен говорител. По думите му обаче излизането на Великобритания от ЕС през март догодина със споразумение продължава да бъде най-вероятният сценарий. \"Правителството се съгласи, че след като до нашето излизане от ЕС остават само малко повече от три месеца, вече сме достигнали момента, при който е необходимо да засилим своите приготовления. Това означава, че вече ще задействаме останалите елементи от нашите планове за случай без сделка\", заяви той. Министърът за Брекзит Стивън Баркли каза, че правителството продължава да е ангажирано с осигуряване на сделка за излизането на Великобритания от ЕС, но трябва да е готово за възможността да няма споразумение. \"На правителственото заседание днес ние се съгласихме, че подготовката за \"без сделка\" ще бъде работен приоритет в правителството, но нашият цялостен приоритет остава осигуряването на сделка\", заяви той. Според него възможността за внезапен Брекзит би трябвало да бъде възприемана доста по-сериозно от фирмите. По думите му \"едно отговорно правителство се подготвя за възможността да напуснем без сделка\". Министърът на отбраната Гавин Уилямсън каза, че около 3500 войници ще бъдат в готовност да помогнат на правителството да се справи с евентуален хаос в случай на Брекзит без сделка. Той заяви, че макар армията да не е получила официално искане за оказване на помощ, \"това, което ще направим, е да имаме в готовност 3500 военнослужещи, включително редовни и запасни, за да подкрепят което и да е правителствено ведомство в случай на нужда при непредвидени обстоятелства\". Министърът на международното развитие Пени Мордонт, която подкрепя Брекзита, каза преди правителственото заседание, че е \"напълно правилно сега да засилим планирането за (сценарий) без сделка\". \"Не само че е необходимо да подготвим страната, но това е и най-добрият начин, по който ще гарантираме, че ще получим сделка (от ЕС)\", заяви тя. Министърът по въпросите на жилищното строителство, регионите и местното самоуправление Джеймс Броукъншайър каза, че от известно време правителството се отнася сериозно към изгледите за излизане без сделка, но че е \"правилно и подходящо\" да се подготви за хаотичен Брекзит. Правителството обаче е разделено между привърженици на Брекзита, които смятат, че Великобритания може да се справи с излизане от ЕС без сделка, и по-проевропейския лагер, според който напускането без споразумение трябва да бъде избегнато на всяка цена. До излизането на Великобритания от ЕС остават малко повече от 100 дни, а още не е ясно дали страната ще напусне със или без споразумение. При напускане без сделка има опасност от блокаж на пристанищата, недостиг на стоки и икономическа рецесия. Британската търговска камара заяви, че икономическият растеж и бизнес инвестициите през 2019 г. вероятно ще бъдат по-малки, отколкото е било прогнозирано по-рано, заради продължаващата несигурност. Генералният директор на камарата Адам Маршал каза, че \"липсата на сигурност за бъдещите отношения на Великобритания с ЕС кара много фирми да натискат бутона за пауза на своите планове за растеж\". \"След като до излизането на Великобритания от ЕС остават малко повече от 100 дни, а няма ясен път напред, фирмите трябва да предприемат действия, като отложат или изтеглят плановете за наемане и инвестиране, а в някои случаи преместят дейностите другаде, за да поддържат трудно изградените снабдителни вериги\", заяви той.", "date": "2018.12.18", "title": "Великобритания с план Б: Започва да се готви за Брекзит без сделка"}
{"url": "https://www.faktor.bg/bg/articles/tramp-obiden-na-tuitar-napravila-po-trudno-aboniraneto-za-akaunta-mu-realdonaldtrump-s-nad-56-miliona-abonati", "text": "Американският президент Доналд Тръмп обвини за пореден път големите интернет компании, че проявяват пристрастност към противниците му демократи, предаде БТА, позовавайки се на АФП. \"Фейсбук, Туитър и Гугъл са толкова благосклонни към демократите, това е смешно!\", написа той в Туитър. Преди седмица шефът на Гугъл Сундар Пичай категорично отхвърли аналогични обвинения от страна на американския президент по време на изслушване в Конгреса. Тръмп е особено обиден на Туитър, тъй като според него социалната мрежа е направила по-трудно абонирането за акаунта му @realDonaldTrump, който има малко над 56 милиона абонати. \"Те изтеглиха много имена и силно забавиха равнището и скоростта на увеличаването. Нищо не признаха и не направиха!\", заяви в същата мрежа Тръмп, който явно много внимателно следи броя на абонатите си. През последните месеци интернет гигантите редовно биват подлагани на критики от американския президент и други високопоставени републиканци, които ги обвиняват в пристрастност, без да представят доказателства. Ако ръководителите на тези технологични компании според мнозина във времето са проявявали симпатии по-скоро към демократите, то няма много признаци, подсказващи, че по политически причини Гугъл фалшифицира резултатите от търсенето, казват специалисти в областта на технологиите. На изслушването пред комисията по правосъдие към Камарата на представителите главният изпълнителен директор на Гугъл Сундар Пичай неизменно възразяваше срещу идеята, че компанията му може да е \"политически пристрастна\", и многократно заяви, че Гугъл \"не дава предимство на информация\", която поставя в привилегирована позиция дадена група или идея.", "date": "2018.12.18", "title": "Тръмп внимателно следи абонатите си в Туитър - вече над 56 милиона"}
{"url": "https://www.faktor.bg/bg/articles/naum-shopov-mladshi-i-godenitsata-mu-se-kachili-sas-skalpel-v-samoleta-sled-proverka-na-letishte-sofiya", "text": "Наум Шопов-младши и годеницата му Теа Минкова се качили на борда на самолет със скалпел в ръчния багаж след проверка на Летище София. Теа разбрала, че носи острия предмет в багажа си едва когато пристигнали в Германия на почивка с годеника си. По думите на младото момиче, чантата й е преминала през нужни проверки, но скалпелът просто не се е сторил проблемен за проверяващите, съобщава Дарик. Разказва, че оправяйки багажа си, проверила дали няма остри предмети в някоя от чантите, но явно пропуснала един скалпел на партньора си. Острият предмет обаче не се сторил притеснителен на проверяващите багажа на Летище София. „Проверих багажа ни за остри предмети, преди да тръгнем, защото аз пътувах с чантата на Наум, а той обикновено винаги има разни скалпели наляво-надясно. Та специално проверих и не успях да видя. Минахме съвсем спокойно през летището и проверките с ръчен багаж. Нямахме никакви проблеми. Чак като стигнахме в Берлин и си отворих багажа, видях, че е имало скалпел. Чисто нов даже, неизползван, заради което е още по-опасен, защото е много остър. Оставихме го в Берлин, тъй като вероятно нямаше да ни пуснат на връщане. Притеснителното в случая е, че наистина с този ръчен багаж, имайки възможност по всяко време да го извадя този скалпел, реално възможността да нараня някого е огромна“, разказа тя.   В изискванията за ръчен багаж е разпоредено, че всички остри предмети, които могат да бъдат използвани като оръжие, не се допускат на борда на самолета.", "date": "2018.12.18", "title": "Наум Шопов-младши и годеницата му се качили със скалпел в самолета след проверка на Летище София"}
{"url": "https://www.faktor.bg/bg/articles/bivshiyat-piar-na-ivancheva-skochi-na-ivan-geshev-i-plamen-georgiev-iska-nezabavno-ostavkite-im", "text": "Искаме незабавно лицата Иван Гешев и Пламен Георгиев да подадат оставки или да бъдат отстранени по съответния ред. Това каза на пресконференция бившият пиар на подсъдимия кмет на столичния район \"Младост\" Десислава Иванчева - Петър Кърджилов. Това дело отдавна излезе от нормалния ред, по който би трябвало да се води един процес. През последните два месеца имаше атаки срещу адвокат Ирен Савова, натиск в някои т.нар. медии срещу съдията, който води делото. Напоследък наблюдаваме изтичане на анонимно подхвърлени СРС-та, които не са проверени в съдебна зала. Г-н Александър Ваклин обикаля медии и коментира тези СРС-та, като това, което коментира, драстично се разминава с показанията му в съда, заяви Кърджилов. Делото срещу г-жа Иванчева и г-жа Петрова е знаково дело за историята на прехода. Досега през целия преход ни въртят в един и същи кръг – повишаване на цените на тока, издевателства над българската природа, сега КПКОНПИ ще коли и беси, без съдът да има думата. Това дело е емблематично, защото не е само срещу Иванчева и Петрова, а срещу свободата, срещу ценностите на демокрацията. Делото е емблематично, защото моделът на Иванчева в \"Младост\" може да се мултиплицира в страната и гражданите да се самоуправляват, посочи Петър Кърджилов. Ключовите свидетели отрекоха да има изнудване от Десислава Иванчева и Биляна Петрова в какъвто и да било смисъл, както и да са искали пари или дар за себе си. Това са показанията на предприемачи и инвеститори в \"Младост\", подчерта бившият пиар на Десислава Иванчева. Вижда се досъдебната стъкмистика, която е правена при досъдебното производство, каза адвокат Димитър Марковски. Никой не ни осигури възможност да се запознаем с материалите по делото на досъдебното производство. Дотук целенасочено се представя едната страна на монетата. Не бива да се допуска възможността да се слуша само една абсолютно изопачена обвинителна теза, която да се представя с цялата сериозност на институциите, подчерта адвокат Марковски. Той заяви, че всеки изминал ден в ареста утежнява физическото и психическото състояние на Десислава Иванчева и Биляна Петрова. На г-жа Иванчева започват да й падат зъбите, освен това като всяка млада жена е лишена от правото да стане майка заради това, че съдът отказва да я пусне под домашен арест, каза още адвокат Марковски.", "date": "2018.12.18", "title": "Бившият пиар на Иванчева отсече: Незабавно лицата Иван Гешев и Пламен Георгиев да бъдат отстранени по съответния ред"}
{"url": "https://www.faktor.bg/bg/articles/zhirardeli-az-sam-sobstvenik-na-yulen-s-tseko-minev-ni-svarzva-lyubovta-kam-prirodata", "text": "Да, аз съм мажоритарният собственик на \"Юлен\". Придобих мажоритарния дял през 2016 година. Това заяви ски легендата Марк Жирардели в ефира на \"Нова телевизия\" . Без да му мигне окото. Попитан изрично от кого е купил \"Юлен\", Жирардели отвърна, че собственик преди него е бил \"един фонд\", голям фонд, с имоти на няколко континета, грандиозна работа, ако му вярваш. Подписал съм декларация за конфиденциалност и не мога да кажа името на фонда, добави Жирардели.  Той обясни, че отрицателното настроение, което се създало през годините в Банско, накарало въпросния фонд да продава. На изрично питане на Нова телевизия има ли отношения с председателя на ски федерацията Цеко Минев (бел. ред. - Самият премиер Бойко Борисов го посочи за собственик на \"Юлен\"), Жирардели обясни, че ги свързва общото хоби – ските и планината, любовта към природата. Цеко не е играел голф, затова през лятото почти не се виждали. Ски легендата заяви, че като акционер бил \"единствен\" и не отговори има ли други, след като е \"мажоритарен акционер\" и кои са те. Ожали се, разбира се, че не му дават да направи втори лифт и обясни колко се изненадвали хората в Европа от това. Обясни подробно какви лифтове има в Австрия, сякаш някой му го беше написал.", "date": "2018.12.18", "title": "Жирардели: Аз съм собственик на \"Юлен\", с Цеко Минев ни свързва любовта към природата"}
{"url": "https://www.faktor.bg/bg/articles/kultura/tazi-vecher-e-premierata-na-filma-za-dyado-dobri-tihiyat-angel", "text": "Тази вечер в НДК предстои премиерата на филма \"Тихият ангел\" - лента, която разказва житейската история на дядо Добри - най-големият дарител на храм-паметника \"Св. Александър Невски\", които си отиде от този свят на 13 февруари. Филмът представлява документален разказ за делото на \"Светеца от Байлово\", надживял две световни войни, смените на политическите режими и страстите на новото време. Чрез поредица от интервюта с хора, чиито съдби се преплитат с неговата, пред зрителя се разкрива реалният образ на светеца. Филмовата лента е копродукция между България и Германия, снимана в пет държави.", "date": "2018.12.18", "title": "Тази вечер е премиерата на филма за дядо Добри - \"Тихият ангел\""}
{"url": "https://www.faktor.bg/bg/articles/sport/dalg-ot-2-mln-leva-zastrashava-litsenza-na-levski", "text": "Проблемите със закъснели плащания в Левски не спират. Освен, че клубът виси с неплатени суми към мениджъри и фирми, една от които в лицето на \"Титан 77\" е завела дело за несъстоятелност, стана ясно, че на \"Герена\" не обслужват и дълг към държавата.  В днешния си брой \"Тема Спорт\" пише, че \"сините\" трябва много скоро да погасят към НАП дълг, който е в размер на 2 милиона лева. При това трябва да го сторят в кратки срокове. В противен случай клубът е заплашени с отнемане на професионален лиценз и изваждане от евротурнирите заради нарушаване на финансовия феърплей. Преди време Левски имаше подобно прегрешение пред УЕФА, за което бе глобен с няколко хиляди евро.", "date": "2018.12.18", "title": "Дълг от 2 млн. лева застрашава лиценза на Левски"}
{"url": "https://www.faktor.bg/bg/articles/sport/svetat/manchestar-yunayted-uvolni-zhoze-mourinyo", "text": "Ръководството на Манчестър Юнайтед уволни мениджъра на тима Жозе Моуриньо. В последния си мач начело на \"червените дяволи\" португалецът записа загуба от големия съперник Ливърпул с 1:3.  \"Манчестър Юнайтед се разделя с мениджъра Жозе Моуриньо с незабавен ефект. Клубът би искал да благодари на Жозе за свършената работа по време на престоя му в Манчестър Юнайтед. Желаем му успех в бъдеще. До края на сезона ще бъде назначен временен наставник, докато клубът търси постоянен мениджър\", се казва в официалното съобщение на сайта на \"червените дяволи\".  Под ръководството на Жозе Моуриньо Манчестър Юнайтед направи най-слабия си старт на сезон във Висшата лига от 28 години насам. Тимът спечели само седем от първите си 17 мача в първенството и след загубата от Ливърпул в неделя се намира на цели 19 точки от върха в класирането и 11 от четвъртия в подреждането Челси.  55-годишният португалец пое Манчестър Юнайтед през лятото на 2016-та година, като в първия си сезон начело на клуба спечели Чарити Шийлд, Лига Европа и Купата на лига. През миналия сезон \"червените дяволи\" завършиха на второ място във Висшата лига зад шампионите Манчестър Сити и достигнаха финала на ФА Къп, загубен от Челси.  Ръководството на Манчестър Юнайтед има намерение да назначи човек извън клуба за временен мениджър до края на сезона, съобщава Скай Спортс. По-рано днес от Скай пуснаха информация, че досегашният асистент на Жозе Моуриньо - Майкъл Карик, ще води \"червените дяволи\" в остатъка от кампанията, но сега уточняват, че бившият английски национал само ще води тренировките в следващите 48 часа, а след това ще бъде назначен друг специалист, който в момента не работи в клуба. /БГНЕС", "date": "2018.12.18", "title": "Манчестър Юнайтед уволни  Жозе Моуриньо"}
{"url": "https://www.faktor.bg/bg/articles/yunker-otnovo-v-konfuzna-situatsiya-za-malko-da-se-prebie-na-priem-vav-viena", "text": "Президентът на Европейската комисия Жан-Клод Юнкер отново стана център на внимание с внезапно залитане на форума ЕС - Африка във Виена.  64-годишният бивш премиер на Люксембург пропусна стъпало в Испанското училище по конна езда в двореца \"Хофбург\" в австрийската столица.  Не успял да види едно стъпало на снощния прием, Юнкер политнал напред, но самоотвержена сътрудничка го хванала в точния момент под ръка и успя да го удържи да не се строполи на мраморния под. В обичайното си закачливо настроение в подобни ситуация шефът на ЕК раздаваше целувки, прегръдки и \"дай 5\" на останалите лидери.", "date": "2018.12.18", "title": "Юнкер отново в конфузна ситуация на прием във Виена"}
{"url": "https://www.faktor.bg/bg/articles/pochina-operatorat-na-orkestar-bez-ime", "text": "На 17 декември ни напусна един от легендарните български оператори - Виктор Чичов, съобщиха от Съюза на българските филмови дейци. Филмите, заснети от него, са неизброими и отдавна са част от Златния фонд на българското кино- \"Оркестър без име\", \"Случаят Пенлеве\", \"Птици и хрътки\", \"Отклонение\", \"Петимата от \"Моби Дик\", \"Следователят и гората\", , \"Покрив\", \"Бяла магия\", \"Жребият\" и др. Опелото ще се състои на 21 декември от 12 часа в църквата \"Св. Седмочисленици\" в София. Виктор Чичов е роден в София на 3 март 1934 година. През 1959 г. завършва ВМЕИ със специалност машинно инженерство. От 1966 година става асистент оператор и оператор в Студия за игрални филми Бояна. Първият му филм е \"Случаят Пенлеве\". През 1969 и 1971 година печели първа награда за най-добър оператор на Фестивала на българският филм във Варна, награда \"Кирил и Методий\", заслужил артист (1983), награда \"София\" за филма \"Петимата от Моби Дик\" и др.", "date": "2018.12.18", "title": "Почина операторът на \"Оркестър без име\""}
{"url": "https://www.faktor.bg/bg/articles/ikonomika/biznes/problemite-na-zastrahovatelite-ni-v-chuzhbina-mozhe-da-ni-ostavyat-izvan-shengen", "text": "Десетки милиони са задълженията на българските застрахователи заради щети, извършени от автомобили с техни полици в чужбина, като проблемите по линия на т.нар „Зелена карта” може да ни оставят извън Шенген. За това предупреди адв. Венелин Урдев, експерт по застрахователно право. „Обезщетенията в чужбина са много по-големи, има несъответствие между обезщетенията и премиите, които се събират”, посочи той. Тезата на бранша е, че става дума за схеми за източване на застрахователните компании и поради това голям процент от претенциите не се удовлетворяват. Според Урдев, обаче, това крие рискове: „Може да попречи на влизането в Шенген – ако не си изплатим задълженията по застраховките, представете си да ни изключат от системата „Зелена” карта, това означава на всяка граница да си плащате застраховка”. По думите му „недобрите практики, които не се приемат на Запад” трябва да бъдат прекратени. Експертът изрази мнение, че държавата няма да допусне нов фалит на застраховател, но отбеляза, че все още няма ясен механизъм, по който пострадалите от коли, застраховани в „Олимпик” могат да си търсят правата.", "date": "2018.12.18", "title": "Проблемите на застрахователите ни в чужбина може да ни оставят извън Шенген"}
{"url": "https://www.faktor.bg/bg/articles/ikonomika/turizam/79-ot-balgarite-nyama-da-hodyat-na-pochivka-v-planinata-prez-tazi-zima", "text": "79% от българите няма да ходят на почивка в планината през тази зима. 69% от тях посочват финансови затруднения като основна причина за това. Данните са социологическата агенция \"Тренд\" и обхващат нагласите на българите към зимния туристически сезон. В проучването са участвали 1 007 пълнолетни граждани, които са анкетирани в периода 30 ноември - 6 декември. Едва 12% от сънародниците ни са посочили, че ще ходят на почивка в планината през зимата. Това прави около 650 хиляди българи. 9% все още не са решили. С огромно мнозинство обаче са хората, които няма да почиват, а основната причина за това е финансова. Останалите посочват като причина да не плануват почивка лични или семейни причини (11%), неблагоприятно здравословно състояние (11%), невъзможност за отпуск от работа (10%) и други. 13% просто не възнамеряват да ходят на почивка. Според данните 23% от българите не са ходили на почивка в планината повече от 20 години. 25% пък въобще не помнят кога това се е случвало за последно. Едва 5% сочат, че не са ходили в планината с цел туризъм от миналата година, като толкова са и тези, които не са били на почивка от 2 години. Общо 39% от сънародниците ни не са били на планина между 3 и 10 години. 83% от тези, които все пак планират почивка настоящата зима, ще отидат на планина в България. 12% няма да напускат страната, но няма и да ходят на планина. На планина в чужбина вероятно ще отидат не повече от 4% на анкетираните. Най-предпочитания зимен курорт у нас остава Банско - 34% възнамеряват да почиват там. 17% пък обмислят пътуване до Боровец, 12% - до Пампорово.", "date": "2018.12.18", "title": "79% от българите няма да ходят на почивка в планината през тази зима"}
{"url": "https://www.faktor.bg/bg/articles/moskva-othvarli-novite-dokladi-za-namesa-na-rusiya-v-amerikanskite-izbori", "text": "Кремъл днес отхвърли като необосновани двата нови американски доклада, в които се твърди, че е имало руска политическа дезинформационна кампания в социалните медии, свързана с президентските избори в САЩ, предадоха Ройтерс и Асошиейтед прес. В докладите, разпространени вчера от сенатската комисия по разузнаването, се казва, че опитите на Москва да помогне на Доналд Тръмп в кандидат-президентската му кампания през 2016 г. през социалните медии са били по-широко разпространени, отколкото се мислеше по-рано. Организирани групи от руски тролове са работили, за да откажат чернокожи гласоподаватели, които традиционно гласуват за демократите, от участие в изборите и да \"размият границите между истина и измислица\", предаде Асошиейтед прес. В докладите на частни експерти се твърди, че намесата на Москва в изборите чрез социалните медии е включвала опити за разделяне на американците расов и идеологически признак, предаде Ройтерс. Кремъл многократно отрече всякаква намеса в политиката на САЩ, твърдейки, че обвиненията са част от политически мотивирана антируска кампания. Говорителят на Кремъл Дмитрий Песков каза пред журналисти, че не разбира какво се има предвид в доклада, защото в него има \"общи претенции, обвинения, някои от които са ни напълно непонятни\", предаде ТАСС. \"Смятаме, че това са напълно необосновани твърдения\", заяви Песков. Той подчерта, че руската държава, руското правителство не е имало и няма нищо общо с някаква намеса във вътрешните работи на други държави, още повече с такива абстрактно описани\".", "date": "2018.12.18", "title": "Москва отхвърли новите доклади за намесата на руски тролове в US-избори"}
{"url": "https://www.faktor.bg/bg/articles/ukrayna-udalzhi-do-2020-g-ogranicheniyata-varhu-vnosa-na-stoki-ot-ruskata-federatsiya", "text": "Правителството на Украйна разшири ограниченията върху вноса на стоки от Русия, за да осигури защита на националните интереси и украинския бизнес, съобщава \"Гордон\".  В съобщението на пресслужбата на Министерството на икономическото развитие се подчертава, че става въпрос по-специално за двата декрета от 30 декември 2015 г., разработени от ведомството, които предвиждат пълна забрана на вноса на редица стоки от Руската федерация, както и налагането на мита върху някои стоки от Русия, които до 2015 г. бяха освободени от мита. Пресслужбата подчертава, че са взети такива мерки, за да се гарантира защитата на националните интереси и украинския бизнес. \"За някои руски стоки вместо нулевата ставка, която е в сила по споразумението за установяване на режим на свободна търговия между страните от ОНД, от 2 януари 2016 г. е в сила така нареченият най-облагодетелстван режим на СТО, който налага високи ставки на митата за внос\". Ограниченията важат за следните руски продукти: хранителни продукти (млечни продукти, чай, кафе, бира, алкохол), козметични продукти за лична хигиена (шампоани, душ гелове, сапун), химически продукти за селското стопанство (хербициди, фунгициди, родентициди), калиев хлорид, както и железопътно оборудване (локомотиви, вагони и оборудване за коловози) и др.", "date": "2018.12.18", "title": "Украйна удължи до 2020 г. ограниченията върху вноса на стоки от Руската федерация"}
{"url": "https://www.faktor.bg/bg/articles/mladezh-vleze-v-zatvora-vazhvalyaval-atentata-v-strasburg", "text": "18-годишен младеж бе осъден на два месеца затвор в източния френски град Страсбург за възхвала на тероризма, след като постна множество послания в интернет, в които се радва на атентата на Коледния базар в този град, предаде Франс прес, цитиран от БТА. В атентата на 11 декември бяха убити петима души, а 11 са ранени. Младежът е постнал в социалните мрежи 17 послания в осемте часа след атентата, в които например заявява, че Страсбург е преживял \"най-хубавия си ден\". Потребители в интернет са го сигнализирали на полицията. Днес младежът бе осъден на два месеца затвор ефективно и три години загуба на граждански права. Адвокатката му го защити с аргумента, че той е сирак, който от тригодишна възраст е местен от едно сиропиталище в друго. Младежът признал, че не му било известно, че действията му са наказуеми.", "date": "2018.12.18", "title": "Младеж влезе в затвора, възхвалявал атентата в Страсбург"}
{"url": "https://www.faktor.bg/bg/articles/putin-nishto-ne-ni-prechi-drugi-strani-da-se-prisaedinyat-kam-dogovora-za-raketite-sas-sreden-i-malak-obseg", "text": "Руският президент Владимир Путин каза, че нищо не спира Русия и САЩ да се съгласят други страни да могат да се присъединят към Договора за премахване на ракетите със среден и малък обсег, предадоха Ройтерс и ТАСС. \"Да, наистина, с този договор има определени трудности, в него не участват други страни, притежаващи ракети със среден и малък обсег. Но какво пречи да се започнат преговори за тяхното присъединяване към сегашното споразумение или да се пристъпи към обсъждане на параметрите на нов договор\", заяви Путин. САЩ обвиняват Русия в незачитане на договора, което Москва отрича, и заплашват да се изтеглят от него. Други държави могат да разработват забранени от договора ракети, защото не са страни по него. Споразумението беше подписано от Вашингтон и Москва през Студената война. Путин подчерта, че \"каквито и претенции да има към договора, при днешните условия той изпълнява роля на стабилизиращ фактор, работи за поддържане на определено ниво на предсказуемост и сдържаност във военната област\". \"В случай че САЩ отхвърлят договора, ще бъдем принудени да предприемем допълнителни мерки за укрепване на нашата сигурност\", каза той. По думите му \"Русия, както и преди, е отворена за всякакви предложения и инициативи, които водят към укрепване на международната сигурност, включително за предотвратяване на нова надпревара във въоръженията\". \"Сигурен съм, че това е в интерес не само на Русия, но и на САЩ и целия свят\", заяви Путин. Според него Русия може лесно да създаде и разположи ракети със среден обсег с наземно базиране, ако САЩ изпълнят заплахата си да се изтеглят от договора. Той отрече Русия да е в нарушение на споразумението, но каза, че тя е разработила мощни крилати ракети с въздушно и морско базиране, и лесно може да разположи ракети с наземно базиране, ако САЩ излязат от договора. По думите му подписването на споразумението през 1987 г. се е превърнало за СССР фактически в едностранно разоръжаване. Путин напомни, че договорът е означавал премахване на ракетите със среден и малък обсег с наземно базиране. По това време СССР не е имал други ракети, а САЩ са имали и подобни ракети с морско и въздушно базиране. \"Затова от гледна точка на СССР това беше едностранно разоръжаване. Защо ръководството на СССР е решило да прави това едностранно разоръжаване, един Бог знае, но това е било направено. А нашите партньори продължиха да развиват такива оръжейни системи с морско и въздушно базиране\", заяви той. (БТА)", "date": "2018.12.18", "title": "Путин: Един Бог знае защо ръководството на СССР е решило през 1987 г. да прави \"едностранно разоръжаване\""}
{"url": "https://www.faktor.bg/bg/articles/papata-se-obarna-kam-natsionalistite-ne-obvinyavayte-migrantite-za-vsichki-zlini", "text": "Папа Франциск осъди националистическите лидери, които обвиняват мигрантите за проблемите в държавите им, а те самите подхранват липсата на доверие в обществото, като преследват нечестни печалби и водят ксенофобска и расистка политика, предаде Ройтерс. Светият отец, за когото защитата на мигрантите е важен приоритет, изрази становището си в послание във връзка с отбелязвания на 1 януари от Католическата църква Световен ден на мира. Посланието бе изпратено до държавни глави, правителствени ръководители и международни организации. Изявлението на Светия отец идва в момент, когато имиграцията е един от най-спорните проблеми в държави като САЩ, Италия, Германия и Унгария, отбелязва Ройтерс. Агенцията припомня, че папата е влизал в диспут относно правата на мигрантите с президента на САЩ Доналд Тръмп и италианския крайнодесен лидер Матео Салвини. \"Политически обръщения, които са склонни да хвърлят вината за всяко зло на мигрантите и да лишават бедните от от надежда са неприемливи\", каза Франциск, без да споменава конкретни държави и политици.  Папата посочи, че днешните времена са \"белязани от климат на недоверие, който се корени в страха от различните и чужденците, или от тревогата за собствената сигурност\". Миналата седмица Светият отец похвали първия Глобален пакт за миграцията, който поставя цели за подобряване на управлението на миграцията. Редица държави, между които САЩ, Италия, Унгария и Полша, обаче не присъстваха на форума в Мароко.  Папата осъди редица \"пороци\" на политици, които според него подкопават автентичната демокрация и водят до падение в обществения живот чрез различни форми на поквара. Сред тези пороци папата открои злоупотребите с държавни средства, нечестните печалби, ксенофобията, расизма, липсата на загриженост за околната среда и плячкосването на природните ресурси. Франциск предложи 8 критерия за обявяване на политик за блажен, формулирани за пръв път от виетнамския кардинал Франсоа-Ксавие Нгуен Ван Тхуан, като ръководство за поведението на високопоставените държавни служители. Те, според папата, биха заложили цели, които политиците да си поставят. Сред тях са задълбочено разбиране на ролята им, личен пример за благонадеждност, работа за общото благо и постигане на коренна промяна.", "date": "2018.12.18", "title": "Папата \"разобличи\" националистите: Обвинявате мигрантите за всички злини, защото гоните нечестна печалба"}
{"url": "https://www.faktor.bg/bg/articles/izvestie-vsyaka-us-baza-v-strani-ot-evropa-shte-gi-prevarne-v-potentsialna-yadrena-pustinya", "text": "Известие публикува пропаганден материал, в който сериозно заплашва европейските страни от евентуална ескалация на напрежението между великите сили, което може да доведе до реален военен сблъсък и дори до ядрен катаклизъм.  \"Политиците от някои държави, граничещи с Русия, напоследък все повече призовават американски войски на тяхна територия. Желанието за разполагане на постоянни американски бази на територията ѝ беше изразено от Полша, а след провокацията в Керченския пролив - и от Украйна, пише \"Известия\".  Имайки предвид изявлението на САЩ, че планират да се оттеглят от Договора за унищожаване на ракетите със среден и по-малък обсег на действие такива покани могат да имат критично значение.  Днешната сигурност на Европа е гарантирана едностранно поради липсата на оръжие, което би могло да удари индустриалните и политическите центрове на европейските държави за кратко време. При такива обстоятелства сега всеки може да отвори американски бази на своите граници, без да се страхува за себе си.  \"Радиусът на войната\" обхваща 500 километра, колкото е обхватът на руските ракетни системи \"Искендер\". В такъв случай заложници стават балтийските държави. Тях изглежда дори не ги интересува, че цялата им територия е цел на оперативно тактическите ракети.  Ако договорът престане да съществува, няма да има гаранции за сигурност за нито един регион в Европа с американско присъствие. С появата на ракети със среден и малък обсег на действие в случай на конфликт могат да се извършат нападения над цели на хиляда километра.  В такъв случай, ако американски бази бъдат отворени в Полша и в други източноевропейски страни, можем да се радваме за американците, защото ще получат нови платформи за влияние. Трябва да се отбележи, че жителите на тези държави ще бъдат на прицел и всяка от тях може да се превърне в потенциална ядрена пустиня.  Ракетите с малък и среден радиус винаги могат да носят големи бойни глави дори и с мощни термоядрени заряди. Това са бойни глави, които в случай на война биха могли за кратко време да унищожат защитени командни позиции, икономически центрове и системи за управление.  Източноевропейските държави с такива американски ракети на тяхна територия, са изложени на опасност. Политиците, които многократно призовават американските войски в своите страни, потенциално излагат населението си на ядрен дъжд. В такъв случай мирните жители на тези държави стават заложници.  Американската сигурност обаче ще остане на същото ниво. Американците имат голям опит в решаването на глобални проблеми за сметка на Европа. Така, разполагайки на територията ѝ ракети, те правят Европа цел на евентуална ядрена атака.  Разгръщането на американските ракети със среден и малък обсег на границата на Русия приближава света до \"40 минути до състояние на война\". Точно толкова време е достатъчно, за да се провери надеждността на отчетената заплаха и да се блокира използването на собствени стратегически сили, ако заплахата е случайна, например поради компютърна грешка.  Но ако САЩ се оттеглят от договора и страните, граничещи с Русия, позволяват на американците да разположат ракети със среден обсег на територията си, светът ще премине в състояние на \"20 минути до война\". Това е период, в който няма достатъчно време да се оцени достоверността на заплахата. Съответно, всеки сигнал за заплаха от другата страна ще бъде третиран като реален и ще повлече всички последствия.  Разумните политици в западните страни възприемат опасността от заплаха, която ще им донесат американските бази в случай на оттегляне на САЩ от договора. През 80-те години на миналия век в Европа се разви масово мирно движение със стотици хиляди протести за силен натиск върху тогавашния Съветски съюз и Съединените щати за постигане на договор за тези ракети.  Днес обаче не е ясно в какво състояние е западното общество и дали неговите политици са способни да оценят заплахите. Това е особено важи за т.нар. \"млади европейци\" - политиците от Източна Европа.  Обграждането на Русия с военни бази е дългогодишна стратегия на САЩ. НАТО отказа преговори по този въпрос с презумпцията, че това са вътрешни работи. Но появата на ядрени ракети със среден и малък обхват променя нещата изцяло.\"", "date": "2018.12.18", "title": "Известия: Всяка страна в Европа с US-база ще се превърне в потенциална ядрена пустиня"}
{"url": "https://www.faktor.bg/bg/articles/yaponiya-shte-se-sdobie-sas-samoletonosachi-za-prav-pat-ot-vtorata-svetovna-voyna", "text": "Японското правителство одобри петгодишен план в областта на отбраната, който предвижда въвеждането във въоръжение на два самолетоносача за пръв път след края на Втората световна война, предаде Франс прес, цитирана от Новини.бг. Япония оправдава това решение с нарастващото военно влияние на Китай в региона, отбелязва агенцията.  Предвижда се два хеликоптероносача да бъдат модифицирани за приемане на изтребители Ф-35Б, които да извършват къси излитания и кацания.  Това обаче няма да са класически самолетоносачи, доколкото изтребителите няма да да постоянно базирани на тях, а ще се ползват само при отбранителни операции, посочи японското правителство. То подчерта, че Япония не планира да притежава самолетоносачи от нападателен тип, които биха превишили допустимото от конституцията въоръжение.  Предвижда се и през следващото десетилетие да бъдат закупени 42 стелт самолета, които да са съвместими с тези кораби, като предпочитани са изтребителите Ф-35Б, както и купуване на 105 изтребителя Ф-35А.  Правителството изтъкна, че целта е да се даде повече оперативна гъвкавост на японската армия заради заплашителните действия на Китай, който редовно праща свои кораби около необитаеми острови в Източнокитайско море, за които Пекин и Токио водят териториални спорове.  \"Необходимо е да развием истински ефикасни отбранителни способности вместо само да разширяваме съществуващите\", се казва в правителствения план.  Японската конституция предвижда въоръжените сили на страната да са с чисто отбранителен характер.  Японската армия наброява 250 000 души. Петгодишният план за отбрана предвижда и мерки за киберсигурността и космическото наблюдение. Бюджетът му до март 2024 г. е около 215 милиарда евро.  Китай изрази пред Япония своето недоволство и противопоставяне на тези планове и я призова да се придържа към чисто отбранителна военна политика, заяви говорителка на китайското външно министерство.  Китай е с втория най-голям военен бюджет в света след САЩ. Той има един действащ самолетоносач, а втори е във фаза на изпитания, отбелязва Франс прес.", "date": "2018.12.18", "title": "Япония се въоръжава с два самолетоносача и изтребители Ф-35Б заради \"нарастващото военно влияние на Китай\""}
{"url": "https://www.faktor.bg/bg/articles/leonid-kravchuk-zavladee-li-kremal-tsyala-ukrayna-rusiya-shte-izchezne-ot-kartata-na-sveta", "text": "\"В случай на окупация на цялата територия на Украйна, Русия ще престане да съществува в рамките само на една годината\". Това заяви първият президент на Украйна Леонид Кравчук, който ръководи страната от 1991 г. до 1994 г., цитиран от Gazeta.ua. \"Украйна ще остане Украйна. Никой не може да я победи. Представете си, че Русия е полудяла и окупира Украйна. Кремъл ще трябва да изпрати половината от своята армия и да задели почти 70% от държавния си бюджет. Москва не може да се справи с Крим, да не говорим за цяла Украйна\", казва още бившият президент. Вчера руският вътрешен министър Арсен Аваков прогнозира катастрофата на Русия в случай на \"земна агресия\" срещу Украйна. Също така, според него, в случай на агресия, военната ситуация в редица региони на Украйна ще бъде разширена.", "date": "2018.12.18", "title": "Леонид Кравчук: Завладее ли Кремъл цяла Украйна, Русия ще изчезне от картата на света"}
{"url": "https://www.faktor.bg/bg/articles/angel-dzhambazki-zelenite-reketyori-ostanaha-bez-lyubimata-davka-v-ustata", "text": "Австрийският скиор и петкратен носител на световната купа Марк Жирардели изненадващо обяви, че е мажоритарен собственик на фирмата \"Юлен\" и концесията в Банско. В ефира на \"Здравей, България\" тази сутрин той обясни, че е придобил акциите си през 2016 г., но отказа да каже от кого ги е купил и кои са другите собственици в дружеството. „Не знам защо Марк Жирардели се появи сега и не знам дали е важно кога. Важното е, че една любима дъвка на зелените рекетьори беше им извадена от устата. Любимите им приказки, с които спекулираха по тази тема и с които пречеха на развитието на българския туризъм, са обезсмислени. Това е име в ските и никой не може да излезе срещу него аргументирано”, заяви в предаването „Плюс-Минус. Коментарът след новините”, евродепутатът Ангел Джамбазки. Той изрази надежда най-накрая да се построи втората въжена линия, да бъде развита инфраструктура и да се направи връзка с Добринище, което ще донесе развитие на българския туризъм и всички хора, които живеят там. „Ако те имат възможност да работят, няма да бракониерстват и да секат гората. Кое е по-зелено – да има развитие и доходи, или да се бракониерства”, попита Джамбазки.", "date": "2018.12.18", "title": "Ангел Джамбазки: Зелените рекетьори останаха без любимата дъвка в устата"}
{"url": "https://www.faktor.bg/bg/articles/politolog-nie-sme-po-neshtastni-ot-nyakoi-afrikanski-darzhavi-vapreki-che-sme-po-blagoustroeni", "text": "Социологът Живко Георгиев и политологът Стойчо Стойчев направиха анализ на изминаващата политическата година в предаването „Лице в лице на БТВ. Георгиев заяви, че ситуацията не изглежда оптимистична, а сред хората расте общо усещане, че този политически модел вече се изчерпва. \"Расте общото усещане, че този политически модел вече се върти на празни обороти и не генерира надежда. Има общо усещане за изчерпване на модела\", заяви социологът. и добави: \"Това е един модел, в който има симбиоза между част от политическия и икономически елит, създадена е една машина, която изсмуква от средната класа.\" \"Достигат се прагове на търпение, което може да доведе до радикализация, от типа на \"жълтите жилетки\" във Франция\", каза още той.  Според политолога Стойчо Стойчев социологическите изследвания се различават от реалната обстановка. \"Едно е реалната ситуация, друго е нашето усещане за него. Изследванията за корупцията и щастието показват, че ние сме по-нещастни от някои африкански държави. Въпреки че сме по-благоустроени. Когато хората попътуват, дори и в Западна Европа ще видят, че те не живеят много по-добре от нас. Когато става въпрос за качество на живот, не е по-уместно да питаме хората, а да погледнем някакви реални показатели. И когато виждаме, че има икономически растеж, независимо дали правителството е допринесло, тогава е парадоксално да казваме, че живеем зле”, коментира Стойчев\", допълни Стойчо Стойчев. \"Нека погледнем реалните показатели на икономическия растеж. Тогава ще видим, че нещата не отиват на зле. Имаме базови промени от последните години, но качеството трябва да се повиши\", коментира още той. Стойчев заяви, че българският политически живот е живот на скандали, които продължават по няколко седмици и впоследствия затихват и няма как да бъдат йерархично подредени. Той обаче открои изказването на лидера на НФСБ Валери Симеонов по отношение на майките на деца с увреждания. \"Най-големият скандал на годината беше случаят с майките на деца с увреждания, но и най-добрите промени бяха за тях и хората с увреждания. В парламента няма алтернатива, няма ниво на опозиционност - трябва да ги търсим извън парламента. БСП никога не са прехвърляли 1 милион гласоподаватели, а ГЕРБ никога не са падали под 1 милион гласоподаватели\", допълни политологът.", "date": "2018.12.18", "title": "Политолог: В парламента няма алтернатива, няма ниво на опозиционност - трябва да ги търсим извън него"}
{"url": "https://www.faktor.bg/bg/articles/uolctpiyt-se-sblaska-s-nay-tezhkiya-dekemvri-ot-golyamata-depresiya-nasam", "text": "Двaтa ocнoвни индeĸca нa aмepиĸaнcĸия фoндoв пaзap зaпиcaxa нoви иcтopичecĸи cпaдoвe oт нaчaлoтo нa дeĸeмвpи мeceц. Dоw Јоnеѕ и Ѕ&Р 500 ca нaпът дa oтбeлeжaт нaй-лoшия cи мeceц в ĸpaя нa гoдинaтa oт 1931 гoдинa нacaм, ĸoгaтo aĸциитe нa \"Уoлcтpийт\" бяxa изпpaвeни пpeд Гoлямaтa дeпpecия. Oт нaчaлoтo нa дeĸeмвpи Dоw Јоnеѕ и Ѕ&Р 500 изгyбиxa cъoтвeтнo 7,8 и ,7,6% oт cтoйнocттa cи, пишe СNВС. Toвa пpeдcтaвянe нa индeĸcитe e изнeнaдвaщo, зaщoтo дeĸeмвpи типичнo e пoзитивeн мeceц зa пaзapитe. Oбиĸнoвeнo Ѕ&Р 500 oтчитa cpeднo pъcт oт 1,6% в ĸpaя нa гoдинaтa, ĸoeтo пpaви ĸpaя нa гoдинaтa нaй-дoбpoтo вpeмe зa aĸциитe нa фoндoвaтa бopca, изчиcлявaт oт Ѕtосk Тrаdеr'ѕ Аlmаnас. B пoнeдeлниĸ \"Уoлcтpийт\" зaпиca нoви cпaдoвe зa гoдинaтa нa фoнa нa oпaceниятa, чe плaнoвeтe нa Фeдepaлния peзepв зa пoвишaвaнe нa лиxвитe мoжe дa ce oĸaжe пpoблeм зa aмepиĸaнcĸaтa иĸoнoмиĸa и зa фoндoвия пaзap. Bчepa cecиятa зa Ѕ&Р 500 зaвъpши c 2,5% нaдoлy. Индeĸcът нa cинитe чипoвe Dоw Јоnеѕ изгyби пoвeчe oт 500 пyнĸтa или 2,1% дo paвнищe oт 23 592,78 пyнĸтa. Haй-гoлeми cпaдoвe oтчeтoxa aĸциитe нa Аmаzоn и Gоldmаn Ѕасhѕ. Texнoлoгичният индeĸc Nаѕdаq ce cви c 2,2 нa cтo дo 6 753,73 пyнĸтa. Ruѕѕеll 2000, ĸoйтo oтчитa пpeдcтaвянeтo пo-мaлĸитe ĸoмпaнии, ce cpинa c 20% oт 52-ceдмичния cи вpъx.", "date": "2018.12.18", "title": "\"Уoлcтpийт\" се сблъска с най-тежкия декември от Голямата депресия насам"}
{"url": "https://www.faktor.bg/bg/articles/prilozhenie-na-google-predskazva-zakasneniya-na-poleti", "text": "Летенето по време на празниците е изнервящо в най-добрия случай, но когато пътуваш от или към място, където вали сняг нещата става още по-лоши. Но на помощ, за да облекчи стреса, идва новата функция на Google Assistant, която предвижда дали полета ви може да закъснее, или да бъде отменен, за това съобщават от сайта за наука и технология Гизмодо. Със започването на празничния сезон можете да попитате Google Assistant дали полета ви ще е навреме и да получите в отговор статуса на полета, и закъснението, ако има такова, както и причината за него.В следващите няколко седмици\" от Google казват, че предсказателят на закъснения ще започне да известява в случай, че системата е сигурна поне на 85%, че ще полета ще има закъснение. Но от къде може да знае? Системата използва данни от предишни полетни записи и ги комбинира със софтуер с изкуствен интелект, който да разбере дали полета ви ще закъснее. Разбира се и тук има място за грешки и дори и Google да ви съобщи, че полета ви ще закъснее, все пак е добре да отидете навреме на летището.", "date": "2018.12.18", "title": "Приложение на Google предсказва закъснения на полети"}
{"url": "https://www.faktor.bg/bg/articles/ikonomika/biznes/eksperti-prestapnoto-nespazvane-na-evropeyskite-zakoni-dovede-do-globa-za-milioni", "text": "Премиерът говори за следствията, но не  и за причината за тази солена глоба за БЕХ от 77 млн. евро. Водеха се преговори за това българския газов пазар да се промени, така че да има повече от един играч. Но тъй като нищо не се направи, тогава ЕК ни каза – като не можете вие, дайте да го направят тези, които могат. Сега трябва да се даде възможност за един нормален пазар, имайки достъп до газопреносната ни система на повече от един играчи. Така енергийният експерт Васко Начев коментира в ефира на Би Ти Ви ситуацията около БЕХ, който е наказан от ЕК да заплати солената глоба от 77 млн. евро. Лятото на тази година, когато НС с мнозинство даде да се разбере, че ние няма да влезем в извънсъдебно споразумение и ще защитаваме националните интереси. Този консенсус обаче ни струва тези 77 млн. евро. Но това, което ни каза ЕК е, че нямаше да бъде задължително да приватизираме на „Булгартрансгаз“, ако просто бяхме допуснали повече играчи на газовия пазар, тоест, до газопреносната система. Тогава нямаше да има и 1% предложение за приватизация, обясни казуса Начев. По думите му ние сме били единствената държава, която е проявил пълна пасивност по повод на препоръките, зададени от ЕК. Сега фокусът е насочен към това, че ние трябва да национализираме, с което губим национална сигурност и което е напълно некоректно. В тази връзка няма значение кой е подал оплакването до ЕК – \"Овъргаз\" или друг, нашата газопреносна система не работи по пазарни правила и в унисон с европейското законодателство. Нашият газов пазар не работи, това е основният проблем. Освен това имаме злоупотреба с господстващо положение, аргументира позицията си Васко Начев.  Подобна позиция изрази и другия гост в студиото на Би Ти Ви Христо Казанджиев, също енергиен експерт. Според него Борисов символно е интрепретирал фактите.  Причините да се стигне до глобата за БЕХ е престъпното неспазване от страна на топмениджърите законови разпоредби за енергетиката и правилата на ЕС от 2007 година, от една страна. От друга страна, техните действия са в пълно противоречие с българското законодателство, свързано с енергетиката.  Това, което стана през 2010 г., е че съвсем съзнателно топ мениджърът на „Булгартрансгаз“ спира достъпа самоволно, въпреки препоръката от КЕВР. Тогава „Овергаз“ съвсем в правото си обжалва пред ЕК, което провокира едно наказателно производство срещу България. България търпи последствията от една престъпна безотговорност на топ мениджъри на корпоративно и на правителствено ниво”, заяви Казанджиев. Христо Казанджиев подчерта, че 20% приватизация на „Булгартрансгаз“ нямаше да означават, че то става частно дружество, а напротив – щеше да има един външен независими инвеститор, който да упражнява контрол над дружеството. По думите на Казанджев и досега не е ясно къде са отишли парите от активите за „Южен поток“. А сега с евентуалния проект за „Турски поток“ се готви ново безконтролно харчене на още над 2 милиарда, предвидени за съответната новата обществена поръчка.  Важно е да тръгне разходна част за енергийния проект, от там нататък никой не се интересува дали ще бъде реализиран или не. Това е моделът, по който се случват нещата, обобщи на финала Васко Начев.", "date": "2018.12.18", "title": "Експерти: Престъпното неспазване на европейските закони доведе до глоба за милиони"}
{"url": "https://www.faktor.bg/bg/articles/ikonomika/turizam/ministerstvo-na-turizma-zhirardeli-ne-e-savetnik-na-nikolina-angelkova", "text": "Австрийският скиор Марк Жирардели, който вчера обяви, че е мажоритарен собственик на „Юлен” АД., не е съветник на министъра на туризма Николина Ангелкова. Това заявиха от ресорното ведомство, след постъпили запитвания, съобщава Би Ти Ви. Петкратният носител на Световната купа по ски алпийски дисциплини е бил посланик на българския туризъм зад граница в периода от декември 2014 г. до началото на 2016 г. От Министерството на туризма допълват, че Жирардели не е получавал възнаграждение за популяризирането на България сред международните среди и функцията си на съветник. „Информацията, че Марк Жирардели е собственик на „Т.А.К. Сървисиз лимитед“ беше представена в понеделник, 17 декември 2018 г. До тогава този факт не е бил известен на Министерството на туризма. Що се отнася до твърдения за възможен конфликт на интереси – той не е налице, тъй като г-н Жирардели по никакъв начин не е участвал в предложения за развитието на конкретни курорти в България”, казват още от ресорното ведомство.  Министерството на туризма заявяват че, не носят отговорност за приемането на планове за управление на националните паркове, както и с правилата за провеждане на концесионни процедури в планинските курорти.", "date": "2018.12.18", "title": "Министерство на туризма: Жирардели не е съветник на Николина Ангелкова"}
{"url": "https://www.faktor.bg/bg/articles/bankite-shte-plashtat-do-7-dni-na-fonda-za-garantirane-na-vlogovete-vmesto-do-45", "text": "За 7 дни вместо сегашните 45 да се събират извънредни вноски от банките. Това реши УС на БНБ с промени в наредбата за вноските по предложение на Фонда за гарантиране на влоговете в банките. Аргумент за промяната в правилата е, че законови поправки от 2015 г. предвиждат при фалит на банка защитените влогове в нея да бъдат изплащани на вложителите в 7-дневен срок. Друга промяна в наредбата предвижда, че корекции на общата сума на редовните вноски на банките или намаляване на размера на извънредните вноски вече не може да се прави. След промени в Закона за влоговете в банките Фондът за гарантиране на влоговете в България може да събира извънредни вноски от търговските банки при финансова криза или други форсмажорни ситуации. Прилагането на тази мярка обаче става само след изричното разрешение на БНБ. Фондът получи право да иска от трезорите извънредни вноски и ако в него няма достатъчно пари за покриване на задълженията му. Според записаното в закона размерът на извънредната вноска е 0,5% от гарантираните влогове в рамките на 1 година, предвиждат поправките, които вече са в сила. Извън тях банките правят и редовни вноски в гаранционния фонд. Размерът им е различен за всяка банка и се променя всяка година. При определянето на тази вноска се отчита рисковият профил на банката, както и сумата на гарантираните влогове в нея за предходната година. Фондът може да увеличава вноските с до 10% за година.", "date": "2018.12.18", "title": "Банките ще плащат до 7 дни на Фонда за гарантиране на влоговете, вместо до 45"}
{"url": "https://www.faktor.bg/bg/articles/prokuraturata-iska-arest-na-tsenko-chokov", "text": "Апелативната специализирана прокуратура поиска от съда изменение на мярката за неотклонение на Ценко Чоков от \"домашен арест\" в \"задържане под стража\", съобщиха от държавното обвинение. Спецпрокуратурата се е самосезирала след публикациите в медиите за това, че Чоков се е отклонил от определената му от съда в края на септември мярка за неотклонение и на 17 декември е посетил заведение в столичния кв. \"Драгалевци\".  Същевременно в Апелативна специализирана прокуратура е постъпила и информация от МВР за установеното отклонение от мярката за неотклонение на подсъдимия Чоков, в която допълнително е уточнено, че той не се придвижва с болнична носилка, с която последният път се яви в съдебно заседание пред Апелативния специализиран наказателен съд. През май Ценко Чоков беше осъден на 4,5 години затвор за отвличане, побой и палеж, а в края на септември Специализираният апелативен съд го пусна под домашен арест. Основният мотив на магистратите да го освободят от килията бе влошеното здравословно състояние на скандалния управник. Съдът прие, че той страда от диабет, диабетна полиневропатия, няколко язви, дискова болест, урологично заболяване, наскоро е претърпял операция, а му предстояли и други. Към настоящия момент делото се намира в съдебна фаза. Апелативният специализиран наказателен съд разглежда като втора съдебна инстанция наказателното производство срещу Ценко Чоков и други подсъдими. Апелативните спецпрокурори допълват, че искат арест за бившия кмет на Галиче и поради очевидната липса на пречки от здравословно естество да търпи най-тежката мярка за неотклонение. По повод публикациите в медиите за това, че Чоков се намира в добро здравословно състояние, Софийската районна прокуратура пък се е самосезирала и е образувала наказателно производство за съзнателно даване на невярно заключение за здравословното състояние на Ценко Чоков пред съда.", "date": "2018.12.18", "title": "Прокуратурата поиска \"задържане под стража\" за Ценко Чоков"}
{"url": "https://www.faktor.bg/bg/articles/proletna-koleda-snegat-zapochva-da-se-topi-temperaturite-tragvat-nagore", "text": "След валежите и захлаждането в последните дни ще последва затопляне. Това показват средносрочните модели за времето, представени в \"Дарик кафе\" тази сутрин. Покачването на температурите ще започне още в края на тази седмица и ще продължи и през следващата, в края на която ще посрещнем Коледа. Възможно е температурите на места в страната да надхвърлят дори 10 градуса. Снегът, там където в последните дни се образува снежна покривка, бързо ще се стопи и ще се превърне в киша. В петък е възможно да има слаби превалявания на места, след това и в началото на следващата седмица, но те няма да променят характера на времето.В събота и неделя от запад на изток отново ще превали. Валежите ще са предимно от дъжд, в планините и планинските райони - от сняг. Но и затоплянето ще продължи. В началото на следващата седмица вятърът ще отслабне, в Източна България ще стане северен. Ще има още валежи, но ще са предимно слаби и на места, като в североизточните райони дъждът ще премине в сняг. Меко време се очертава и в дните около Нова година, показват метеорологичните модели. В периода след 27 декември е възможно да има валежи, но още не може да се прогнозира дали ще са от дъжд или сняг. След коледните празници, до края на годината, по-често ще преобладава облачно време, макар че ще има и временни разкъсвания и намаления на облачността. На места ще има и слаби превалявания от сняг. Температурите ще бъдат близки до обичайните.", "date": "2018.12.18", "title": "Пролетна Коледа: Снегът започва да се топи, живакът тръгват нагоре"}
{"url": "https://www.faktor.bg/bg/articles/alkohol-narkotitsi-i-psihichni-otkloneniya-prichina-za-brutalnoto-ubiystvo-na-zlatena", "text": "Убийството на млада жена в столичния хотел \"Рила\" е било изключително брутално, като вероятно до него се е стигнало заради психичен проблем, отключил се в съзнанието на арестувания за престъплението след консумация на алкохол и наркотици. Това заяви пред Би Ти Ви началникът на сектор \"Криминална полиция\" в СДВР комисар Ангел Бадънков. Вчера в стая на петия етаж в столичния хотел \"Рила\" бе открито тялото на 24-годишната Златена Стоянова от Гълъбово. Тя е била убита от 37-годишния Димитър Ръжев. Младата жена се регистрирала в хотела на 15 декември. Ангел Бадънков посочи, че задържаният за убийството сам завел полицаите до стаята, където било тялото на жертвата. Комисарят говорил с него, при което арестуваният признал, че 2-3 дни преди това е взел наркотици и е пил, а след това разказал как отнел живота на жената и какво причинил на трупа след това. \"След като разказа подробно как е минал последния му ден и когато се стигна до извършването на зверството, каза само: \"Трябваше, трябваше\". Първо е решил да я удуши. Започнал да я удря в главата с бутилка от уиски и когато момичето било мъртво, той се ядосал, че едното й око е било отворено, а другото не, и решил да й избоде отвореното. Явно момчето като е друсало са му се отключили някакви психични проблеми. Според мен момичето не му е дало никакъв повод\", посочи Бадънков. Според него обаче, Ръжев \"не беше типичният луд, беше трезвомислещ и се правеше на луд (...) част от разговорите, които водихме, бяха много подредени и много смислени\". Шефът на \"Криминална полиция\" посочи още, че Димитър и Златена са се познавали от няколко месеца, но не може да бъде казано със сигурност, че двамата са имали интимен контакт. \"Той заяви, че са имали интимни отношения от няколко месеца, но предстои разследване по въпроса. В годината по 1-2 такива случая има. От моя анализ, винаги това се случва преди Нова година - шесторното убийство, това, винаги в този период се случва\", заяви Бадънков.", "date": "2018.12.18", "title": "Алкохол, наркотици и психични отклонения причина за бруталното убийство на Златена"}
{"url": "https://www.faktor.bg/bg/articles/otkriha-ovaglen-v-avtomobila-mu-sluzhitel-v-obmenno-byuro", "text": "36-годишният Манол Стоянов от Тервел е открит овъглен в автомобила си, в началото на декември. Стоянов е работел в местно чейнджбюро. В началото на декември неговата колежка отива на работа и открива, че в служебната каса липсват около 30 хиляди лева и над 1000 евро. Няма следи от влизане с взлом, вратата също не е била разбита. Тогава жената е подала сигнал в полицията и след като органите на реда не откриват 36-годишния мъж, го обявяват за издирване. Няколко дни по-късно овъгленият му труп е открит в тервелското село Войниково. По случая са образувани две досъдебни производства – едно за кражбата на парите и друго за смъртта на Стоянов. Основната версия, по която работят разследващите, е самоубийство, като един от вероятните мотиви е фатално увлечение към хазарта, последвано от сериозна задлъжнялост. По думите на окръжния прокурор, по трупа няма данни за насилствена смърт.", "date": "2018.12.18", "title": "Откриха овъглен трупа на служител в обменно бюро"}
{"url": "https://www.faktor.bg/bg/articles/remontat-na-su-25-za-100-mln-lv-e-mozhel-da-bade-napraven-v-balgariya-a-ne-v-belarus", "text": "Ремонтът на щурмовите самолети Су-25, за който Министерството на отбраната ще плати на беларуския \"558 Авиационен ремонтен завод\" в Барановичи поне 100 млн лв., е можел да бъде направен в България от държавния завод \"Авионамс\", пише \"Дневник\". Според министъра на отбраната Красимир Каракачанов \"Авионамс\" няма лиценз за това от производителя на Су-25 и получаването му би отнело поне 2 години. Но руският монополист за износа на оръжие \"Рособоронекспорт\", който държи лицензите за Су-25, е планирал да участва в процедурата заедно с \"Авионамс\" и поради това на българското дружество не му е необходим такъв. Това се разбира от части от кореспондеция на българското дружество с руската държавна корпорация АО \"Рособоронекспорт\", производителя на самолетите ООО \"Щурмовики Сухого\" и АО \"121 \"Авиационный ремонтный завод\". Потвърждение за това се съдържа и в писма за водените през 2018 г. преговори с руските структури, държащи правата за Су-25, до министъра на икономиката Емил Караниколов, на отбраната Красимир Каракачанов и вицепремиера Томислав Дончев.    В края на миналия месец правителството реши да отпусне \"до 99 млн. лв. с ДДС\" за ремонта на самолетите Су-25 в Беларус. Това е максималната сума, която може да бъде дадена от правителството, преди да се наложи специално решение на парламента. В последния доклад на комисията в министерството на отбраната, водела преговорите, пише за крайната оферта на беларуската фирма: \"Цената за изпълнение на всички възможни дейности по предмета на поръчката (при възникнала нужда от това) за 14 бр. самолети Су-25 е в размер на 73 665 500 евро без ДДС.\" Това означава, че военното министерство ще може да направи пълен възстановителен ремонт максимум на 8 \"щурмовака\" Су-25. Ремонтът трябва да се направи за 4 години, като предвиденият процент на оскъпяване е 6% годишно. Процедурата по избор на изпълнител на ремонта на Су-25 официално започна на 17 август 2018 г., когато министерството на отбраната публикува покана до \"558 Авиационен ремонтен завод\" в Барановичи за участие и договаряне. Същата покана е отправена и към руската \"Объединённая авиастрои́тельная корпорация\" в която са обединени всички руски производители на самолети. Обяснението на МО тогава бе, че само тези компании могат да ремонтират българските Су, а изводът е резултат на проучване. В крайна сметка до участие е допуснат само беларуският завод и на 23 октомври е избран за изпълнител. След допълнителни преговори окончателното решение за избор на изпълнител, подписано от министър Красимир Каракачанов, е взето на 16 ноември. Самото рамково споразумение е подписано на 30 ноември. На същата дата е подписано и допълнително споразумение, според което общата стойност на всички договори по споразумението не може да е по-голяма от 42 186 693.11 евро (бел.ред - с въпросните милиони евро и 11 евроцента сумата достига точно 99 млн. лв). Още преди да бъде обявена процедурата за избор на изпълнител от \"Авионамс\" провеждат преговори с АО \"Рособоронекспорт\", с производителя на самолетите ООО \"Щурмовики Сухого\" и с АО \"121 \"Авиационный ремонтный завод\". С тези преговори е запознато и правителството. На 19 септември с писмо от \"Рособоронэкспорт\" потвърждават намерението си да участват съвместно с \"Авионамс\" в проект за извършване на капитално-възстановителен ремонт на български Су-25, ако такова решение бъде прието от ръководството на България. От \"Рособоронекспорт\" напомнят в това писмо, че всички лицензи са изключително притежание на \"Компания Сухой\" в качеството му на предприятие, разработчик на самолетите. В писмото се споменава и че е била подготвена разделителна ведомост. Това е списък с дейностите, които ще бъдат извършени в България и тези, които ще бъдат извършени в Русия, както и цените за всяка от тях. За да се стигне до това писмо, българският държавен завод е проучван от \"Рособоронэкспорт\" - включително на място в Пловдив - както и от представители на производителя на Су. \"Те нямат лиценз в момента. Защо нямат лиценз? Защото преди предприятието в Пловдив е било в системата на \"Терем\" към военното министерство. Когато предприятието става частно, лицензът, който те са имали, е бил към \"Терем\"\", коментира пред \"Дневник\" министърът на отбраната Красимир Каракачанов. През лятото на 2016 г. \"Авионамс\" беше продаден на държавата от синдиците на фалиралата Корпоративна търговска банка (КТБ). До сделката се стигна, след като за продажба бяха предложени 2 090 729 акции, собственост на \"Хедж инвестмънт България\" АД. В законовия срок след обявената процедура Държавната консолидационна компания (ДКК) заплати близо 29 млн. лв., за да придобие дружеството. ДКК е към министерството на икономиката. Според Каракачанов \"Авионамс\" са в положение да започват отначало процедурата по лицензиране. \"Ако възстановят възможностите си за ремонт на Су-25 и МиГ -29, това би дало възможност в бъдеще тези летателни средства да бъдат поддържани тук\", заяви Каракачанов. Според него \"това ще отнеме година-две, минимум, след което ще трябва да се направят определени инвестиции в предприятието. \"Ние сме им предложили 10 двигателя за Су-25 да ги ремонтират. Когато покажат, че могат да го правят, имаме какво да им дадем да вършат. По този начин по-бързо ще се извършат ремонтните работи за нашите самолети, хем и българско предприятие ще участва, което е хубаво\", добави Каракачанов. Процедурата за ремонт на Су-25 предвижда да се удължи експлоатационният им живот с 10 години. От думите на министъра излиза, че \"Авионамс\" би отговорило на изискванията му в средата на този срок. Източници на \"Дневник\" от МО казват, че технологичният им живот би могъл да се удължи след това с още 10 години. Според Каракачанов водените разговори с \" Рособоронекспорт\" не значели, че \"Авионамс\" са получили лиценза. \"В началото на септември аз им казах – представете ми документи, че вие можете да извършвате тази работа. Иначе няма кой да поеме гаранция\", обясни Каракачанов. Според него, ако \"Авионамс\" успеят да вземат лиценз, ще получат поръчки от държавата, тъй като е планирано ремонтите на руски военни самолети да продължат.", "date": "2018.12.18", "title": "Ремонтът на Су-25 за 100 млн. лв. е можел да бъде направен в България, а не в Беларус"}
{"url": "https://www.faktor.bg/bg/articles/prokuraturata-chokov-e-poluchil-razreshenie-da-poseti-zabolekar-a-ne-da-hodi-na-krachma", "text": "\"На 10 май беше произнесена първата присъда срещу Ценко Чоков. Той оспорва мярката си \"задържане под стража\", защото счита, че е неправилно осъден. На 26 септември Апелативният спецсъд изменя мярката за неотклонение на Чоков от „Задържане под стража“ в „Домашен арест“, поради влошаване на здравословното му състояние и предстоящи оперативни интервенции. Всички помним как се явяваше в носилка в съдебната зала\". Това каза на извънреден брифинг говорителят на главния прокурор Румяна Арнаудова, която даде подробности около казуса с мярката за неотклонение на Ценко Чоков. \"Прокуратурата се самосезира по материали от медиите. Получихме и информация от СДВР за установеното отклонение от мярката за неотклонение на подсъдимия Ценко Чоков, в която допълнително е уточнено, че лицето не се придвижва с болнична носилка, с която последният път се яви в съдебно заседание пред Апелативния специализиран наказателен съд, а е установен в питейно заведение намиращо се в кв. „Драгалевци“ в София, като е бил във видимо отлично здравословно състояние. Тук искам да уточня, че на Ценко Чоков е било разрешено да посети стоматолог, а не заведение. Има категорично нарушаване на мярката за нетоклонение и ние имаме пълното основание да поискаме изменение на мярката. В заведението Чоков е употребявал напиткаи, хранил се е, не е бил в инвалидна количка. Има категорични доказателства за това и ние ще настояваме Апелативният спецсъд да измени мярката му в най-тежката. Явно е, че вече е добре и може да посещава съдебните заседания, както и да остане в следствения арест\", разкри Арнаудова. \"На 26 септември Апецапелативният спецсъд е решил, че задравословното състояние на Чоков не разрешава той да остане в ареста. Предоставени са документи и експертизи, а съдът е взел това решение. Очевидно към тази дата тези медицински проблеми вече не съществуват. Прокуратуарата се е самосезирала и за съдебно-медицинските експертизи. Започваме проверка и на тях. Последната съдебно-медицинска експертиза е изготвена на 2 ноември. Тя гласи, че състоянието му е толкова тежко, че не може да се явява в съдебна зала. Той е страдал от много тежки заболявания, които подлежат на оперативна намеса. Започваме досъдебно производство. Няма да кажа името на лекаря и от коя болница е. Вещето лице, изготвило експертизата, го грози от 1 до 3 години затвор. Ще проверим и другите екепсертизите\", категорична бе Арнаудова. \"За мен мярката \"домашен арест\" не постига целите си, но съществува в Наказателния кодекс. Категорично считам, че тази мярка не постига резултати за процесуалните дела. Имали сме и много други такива примери. Подсъдими са идвали с инвалидни колички, патерици и когато мярката им стане домашен арест, изведнъж оздравяват\", завърши Арнаудова.", "date": "2018.12.18", "title": "Прокуратурата: Чоков е получил разрешение да посети зъболекар, а не да ходи на кръчма"}
{"url": "https://www.faktor.bg/bg/articles/rumen-radev-obyasni-otkade-idva-shtastieto-na-edin-yordanski-lekar", "text": "Президентът бе на посещение в Йордания. Там се срещна с българската общност, припомнят \"Господари на ефира\". Изпитанието обаче дойде от йордански лекар, който обясни, че не е женен за българка. Тук Радев заподозря събеседника си, че е щастлив човек именно защото е ерген.  Тук нашият президент демонстрира истинска смелост. На първия ред в залата точно срещу него седеше съпругата му Десислава Радева. За разлика от бурния смях на съпруга си, Радева запази ледено мълчание, а лицето й остана сковано в сериозно изражение.  Върховният главнокомандващ май сгази лука.", "date": "2018.12.18", "title": "Румен Радев прекали: Обясни на йордански лекар, че е щастлив, защото не е женен за българка"}
{"url": "https://www.faktor.bg/bg/articles/mazhat-koyto-rani-politsai-v-avtobus-e-skochil-ot-bolnitsata-v-stara-zagora", "text": "25-годишният мъж, който нападна и рани снощи трима полицаи при опит да бъде арестуван заради агресивно поведение в междуградски автобус, е скочил от втория етаж на болницата в Стара Загора, където беше настанен. Днес стана ясно, че мъжът страда от психично заболяване. След назначените експертизи той трябвало да премине и през скенер, където правилника на болницата не позволява пациентите да бъдат придружени от охрана. Именно в това болнично отделение мъжът разбил прозореца и скочил от втория етаж. Той е опериран по спешност, а състоянието му е критично.   25-годишният Николай е студент в Тракийския университет в Стара Загора, специалност \"Рехабилитация\". По данни на полицията той не е имал предишни провинения. От известно време проявявал агресия, включително към близки хора.   Снощи в автобус от Стара Загора за Сливен младият мъж отново станал внезапно агресивен. Шофьорът на автобуса реагирал мигновено, отбил превозното средство от пътя и се обадил в полицията. На място се отзовала патрулна кола с трима полицаи. 25-годишният мъж извадил нож и успял да рани двама от тях. Третият униформен получил травма в коляното, при опит да избие оръжието от ръцете на мъжа.   Николай бил приет в болницата в Стара Загора, където днес са му направени психиатрични експертизи. Директорът на лечебното заведение проф. д-р Йовчо Йовчев обясни пред Дарик, че мъжът е трябвало да мине през скенер на втория етаж на болницата, където обаче счупил прозореца и скочил.   „Скочил е от втория етаж на лечебното заведение, след което отново е върнат в спешното отделение. От там е влязъл директно в операция, има множество фрактури по ребрата, има сериозни травми на крака. В момента е в стабилно, но критично състояние“, каза д-р Йовчев.   Той допълни, че при скенера не се допуска охрана, а пациентите трябва да влязат в стаята сами. „В скенера не се допускат нито метални предмети, нито охрана, тъй като скенерът е с рентгеново излъчване“.   След като се възстанови, 25-годишният мъж ще бъде настанен в психиатричната клиника в града.", "date": "2018.12.18", "title": "25-годишният студент, който рани полицаи в автобус, е скочил от болницата в Стара Загора"}
{"url": "https://www.faktor.bg/bg/articles/borisov-pompeo", "text": "Министър-председателят Бойко Борисов проведе телефонен разговор с държавния секретар на САЩ Майк Помпео по искане на американския държавник. Темите, които двамата обсъдиха, бяха сътрудничество в областта на сигурността и отбраната, както и изминалите успешни военни учения. Дискутирани бяха още енергийната сигурност, диверсификацията и европейския газоразпределителен център „Балкан“. Акцент бе поставен също върху инвестициите и двустранните отношения, съобщиха от пресцентъра на Министерски съвет. В разговора Бойко Борисов и Майк Помпео препотвърдиха високата и резултатна визита на заместник-държавния секретар на САЩ Джон Съливан, който бе на двудневно посещение у нас миналата седмица. Българският министър-председател посочи пред американския държавен секретар, че по голяма част от обсъдените с Джон Съливан теми вече има решения.  Премиерът Бойко Борисов и държавният секретар на САЩ Майк Помпео подчертаха ангажимента си геостратегическото партньорство между България и САЩ да се засили и да се развива с още по-бързи темпове. Министър-председателят Борисов отново увери, че България стриктно изпълнява ангажиментите си към НАТО и препотвърди повишаването на разходите за отбрана на 2% от БВП до 2024 г., както и за отделяне на повече инвестиции във въоръжение и оборудване.", "date": "2018.12.18", "title": "Борисов обсъди енергийната сигурност на Балканите с Майк Помпео"}
{"url": "https://www.faktor.bg/bg/articles/novini/balgariya/zhorzh-ganchev-otnovo-poluchi-infarkt", "text": "Жорж Ганчев е приет в болница, след като в неделя отново е получил инфаркт. Бившият депутат и лидер на Българския бизнес блок не се е почувствал добре, а минути по-късно е получил сърдечен удар, съобщава \"България днес\".  Жорж е в тежко състояние, едвам говори и е трудно подвижен. Той е опериран от светило в хирургията от Белград. Това е вторият инфаркт, който получава Ганчев тази година. В началото на юни той имаше сърдечен удар в центъра на София. Лекарите успяха да спасят Жорж и да го вдигнат на крака. Въпреки тежкото си състояние, той е пожелал весели празници на всички.", "date": "2018.12.18", "title": "Жорж Ганчев отново получи инфаркт"}
{"url": "https://www.faktor.bg/bg/articles/putin-pak-plashi-s-novo-orazhie", "text": "Най-новото оръжие, което е обезпечило сигурността на Русия за десетилетия напред, ще накара да се замислят тези, които са свикнали с милитаристка риторика, заяви руският президент Владимир Путин, цитиран от ТАСС.  Най-вероятно се касае за поредния му блъф, с който се опитва да сплаши Запада. „Сериозни, пробивни стъпки, бяха направени в развитието на най-новото в света оръжие, което няма аналог и за което говорих в посланието си пред Федералното събрание на 1 март тази година“, заяви държавният глава. „Нашите нови системи, надявам се, ще накарат да се замислят тези, които са свикнали с милитаристка и агресивна риторика“. Путин добави, че всички видове и родове войски на Русия през 2018 година са се развивали балансирали и по план и ядрената триада на страната е укрепена. „Всички видове и родове войски се развиваха балансирано, в съответствие с приетите планове и новата Държавна програма за въоръжение бяха снабдени със съвременни образци оръжие и техника“, заяви президентът. „Значително бе укрепена и ядрената триада, която играе ключова роля за запазването на глобалния паритет“. По неговите думи, делът на съвременното въоръжение тук е вече 82%. Путин, обръщайки се към офицерите от Министерството на отбраната на Русия, подчерта, че укрепването на отбранителната способност, сигурността на Русия и защитата от външни заплахи остава ключова задача. Той подчерта тяхната изключително жизнена важност, която, по думите на президента, добре разбират всички политически сили и цялото общество. Държавният глава предложи да се подложи на обсъждане, как е вървяло военното строителство през 2018 година и да се определят бъдещите приоритети. Президентът благодари на всички, които са взели участие в системната и последователна работа по модернизацията на армията и флота. Въоръжение, способно да преодолява ПРО Освен това, руският президент поиска Въоръжените сили на Русия да бъдат оборудвани по-бързо със съвременни оръжейни системи, способни да преодоляват перспективните системи за Противоракетна отбрана (ПРО). Сред приоритетите за идната година държавният глава назова по-нататъшното укрепване на бойния потенциал на стратегическите ядрени сили. „Трябва да преминем по-бързо към съвременното въоръжение, което има по-големи възможности за преодоляване на перспективните системи за ПРО. На ред е серийното производство и доставка в армията на ракетния комплекс с глобален обсег „Авангард“, заяви Путин. Като цяло, руският президент посочи необходимостта, предвид съществуващите рискове, да се продължи курса на развитие на армията и флота, както и да се съхранят високите темпове на военното строителство от последните години. За първи път за създаването на хиперзвуковия „Авангард“ Путин разказа на 1 март в своето обръщение пред Федералното събрание. Малко по-късно, по време на „Директната линия“ на 7 юни 2018 година, държавният глава съобщи, че системата все още се намира в промишлено производство и се планира тя да бъде доставена на ВС на РФ през 2019 година. Първоначално носител на стратегическото хиперзвуково оръжие ще бъде ракета УР-100Н УТТХ, а в последствие – най-новата тежка ракета „Сармат“. Както съобщи на 17 декември в интервю пред печатния орган на ВС на РФ „Красня звезда“ командващият Ракетните войски със стратегическо назначение Сергей Каракаев, първите ракетни комплекси „Авангард“ с хиперзвуков блок ще застъпят на бойно дежурство през 2019 година в Домбаровското съединение в Оренбургска област. Използване на новите видове оръжие Въоръжените сили на Русия по време на учения трябва да отработят използването на новите видове оръжия и нестандартните ситуации в боя. Такава задача постави Владимир Путин. „Програмата на ученията, далечните морски походи, трябва да отчитат нестандартните ситуации, най-съвременните форми и методи за водене на бой, както и отработването на използването на новите видове и типове въоръжение и техника“, заяви държавният глава. Той отбеляза, че понастоящем успехът на бойното поле „се решава буквално за секунди“, във връзка, с което „е важно да се скъси времето за взимане на решения“ във всички звена – от висшите офицери до младшия команден състав, за което е нужно да се усъвършенства системата за управление и връзка, разузнаването и радиоелектронната борба.", "date": "2018.12.18", "title": "Путин пак плаши света с ново оръжие"}
{"url": "https://www.faktor.bg/bg/articles/parvan-simeonov-1-10", "text": "2018-а беше година на скандала и протеста. Така най-кратко описа изминаващата година социологът  Първан Симеонов - изпълнителен директор на „Галъп интернешънъл\", пред БНР. „Доста се протестираше през годината в най-различни посоки. Може би това е добре. Ако има нещо, което не е добре - това е, че след всеки един протест, добър или лош, портфейлът се развързва. Това означава, че властта не е способна да търпи и отстоява политики и да настоява за това, което смята за добро\". Със системен граждански натиск рано или късно нещата се получават, констатира Симеонов и добави: „Като че ли се научаваме да отстояваме правата си, при това без да сме докрай наивни, за да очакваме някакъв бърз бунт и мигновено решение. Като че ли лека полека помъдряваме като общество и знаем, че постоянен натиск му е майката\". Ако погледнем „жълтите жилетки\" във Франция, има много неща, които могат да ни уплашат в перспектива, отбеляза Симеонов. „Трябва да свикваме - това е новото нормално. Искахме народовластие, получаваме го с всички екстри. Обратната страна на народовластието се нарича популизъм. Когато една група по-добре сдружена, по-мобилна и активна и по-лесно мобилизируема по улиците може да наложи своя тясно групов интерес над мнозина други и да си присвои обществения интерес. Когато една група, несъгласна с непопулярни мерки, в общи линии се опитва да ги отложи в ущърб на кого - на собствените си деца. Обикновено непопулярните мерки означават „да затегнем колана сега, за да е хубаво за поколенията\". „Жълтите жилетки\" имат сива към черна подплата\". „Градската среда става онова място, за което все по-често ще се сещаме, когато става дума за качеството на живота, който водим. ... Ситуацията е качествено нова. Последните Фейсбук битки на тема „Градска среда\" всъщност се оказаха централен политически сюжет в страната\", коментира още Първан Симеонов.", "date": "2018.12.18", "title": "Първан Симеонов: Протестите бяха нещо добро, лошото е, че след тях властта развързваше кесията"}
{"url": "https://www.faktor.bg/bg/articles/targuvat-balgarsko-grazhdanstvo-za-500-evro", "text": "\"За около 500 евро се търгува българското гражданство в Молдова. Посредници уреждат срещу заплащане български паспорти, като използват връзки директно в институциите в София\". Това заяви пред „Дарик” председателят на Българската община в Молдова Феодор Сабий. Според него процедурата за получаване на българско гражданство предразполага към корупция и тази корупция продължава вече години наред. Паспорти се издават и на хора, които нямат български корени -  молдовци, украинци, руснаци. В същото време много бесарабски българи получават отказ. Има и парадоксални случаи, при които в едно семейство синът получава българско гражданство, а майката не. Кметът на населения предимно с бесарабски българи град Тараклия Сергей Филипов припомни във Фейсбук свой пост от 2005 година, когато получава отказ да получи гражданство. За да не пътува няколко пъти до България, където да докаже произхода си, той също действа чрез посредници, които само за старта на процедурата му искат 500 долара. Въпреки, че страната ни вече има посолство две консулства  в Молдова, посредниците, уреждащи български паспорти директно в София, все още действат.", "date": "2018.12.18", "title": "Продължава хаосът с паспортите: Търгуват българско гражданство за 500 евро"}
{"url": "https://www.faktor.bg/bg/articles/rumanska-pevitsa-zagina-kolata-y-padna-v-dunav", "text": "Румънската полиция съобщи, че певицата и автор на песни Анка Поп е починала на 34 години, след като колата й паднала в река Дунав, предаде Асошиейтед прес, цитирана от БТА. Службата за извънредни ситуации е идентифицирала тялото й, след като водолази са открили автомобила й снощи в Югозападна Румъния. За изчезването на певицата съобщава сестра й. Полицията заяви, че разследва смъртта на Поп, която има румънско и канадско гражданство. Анка Поп беше известна със сътрудничеството си с босненския музикант Горан Брегович. През 1987 г. семейството й бяга от комунистическа Румъния, като прекосява Дунав и преминава в тогавашна Югославия, където стават политически бежанци. Месеци по-късно емигрират в Канада. След падането на комунизма тя се връща в Румъния.", "date": "2018.12.18", "title": "Загадъчна смърт на румънска певица, откриха колата й под водите на Дунав"}
{"url": "https://www.faktor.bg/bg/articles/ninova-1-4", "text": "\"Един от най-важните въпроси са растящите цени на ток, парно, газ, вода, а оттам и на цените на всички стоки. Нямаме грам доверие в ДКЕВР\". Това заяви лидерът на БСП Корнелия Нинова по време на пресконференция. \"Настояваме за пълна информация относно собственика на Юлен, кога го е придобил, какво му е отношението към концесията\", заяви Крум Зарков.  От БСП повдигнаха въпроса и за създалата се обстановка в страната в резултат на последните метеорологични условия. Лоша степен на координация и липса на техника по време на почистването на засегнатите участници, изтъкнаха от БСП. Българските граждани не се движат само по магистралите, напомнят от БСП. От \"столетницата\" призоваха контролните органи да предприемат всичко необходимо, за да се чувстват българските граждани спокойни. Корнелия Нинова коментира глобата от 77 милиона лева за БЕХ. \"Ще поискаме официален отговор от Европа, искано ли е от нас да си приватизираме мрежата - кога, къде и на кого са поставяли условията за приватизация\", коментира червената лидерка.  Тя отправи призив към Борисов - \"Така, както е решил да не се приватизира за Булгартрансгаз, така всички стратегически обекти да не бъдат приватизирани. Да спре веднага например концесията на летище София, да не се дават за концесия плажовете на България, подземните богатства\".", "date": "2018.12.18", "title": "Корнелия Нинова: Нямаме грам доверие в ДКЕВР"}
{"url": "https://www.faktor.bg/bg/articles/novini/svyat/dumata-otseni-na-2-mln-rubli-zhivota-na-ruskite-zhurnalisti-raboteshti-v-goreshtite-tochki-po-sveta", "text": "Държавната Дума на Русия прие на второ четене законопроект за осигуряване живота и здравето на журналисти, работещи в \"горещи точки\", съобщава \"Росбалт\". Според документа, преди журналистът да бъде изпратен на \"горещото място\", редакционният съвет на медиите ще трябва да даде писмено съгласие, както и да формулира \"задачата\", да определи работната позиция, списъка на действия и крайния срок за изпълнение на задачата. Отговорност на редакционната колегия е да заплати за обучението на журналистите относно мерките за сигурност и безопасност, както и да им предостави средства за индивидуална защита, какъвто е идентификационният знак \"Press\" (\"Press\"). Ако в резултат на работата в \"горещото място\" журналистът умре, редакторите ще бъдат задължени да изплатят на семейството му еднократна компенсация в размер на най-малко 2 милиона рубли, се казва в документа. В случай, че е застрашено здравето му така, че се стигне до загуба на професионалните му способности с повече от 90%, обезщетението трябва да бъде най-малко 1 милион рубли. При пълно увреждане ще се  изплаща обезщетение в размер на най-малко 100 хил. рубли за всеки 10% от степента на  професионалните увреждания. В последния доклад на организацията \"Репортери без граници\" се посочва, че през 11-е месеца на 2018 г. в света са загинали 80 журналисти. От тях 49 са умишлено убити заради професионалната си дейност, други 31 са загинали по време на работа. Най-много смъртни случаи има в Афганистан, където загубиха живота си 15 журналисти.", "date": "2018.12.18", "title": "Думата оцени на 2 млн. рубли живота на руските журналисти, работещи в \"горещите точки\" по света"}
{"url": "https://www.faktor.bg/bg/articles/prostodushnite-otkroveniya-na-g-zha-radeva", "text": "Председателят на ПГ на ГЕРБ и зам.-председател на партията Цветан Цветанов проведе работна среща с генералния секретар на германската обществена телевизия ARD Сузане Пфаб. В срещата участваха и Хендрик Зитих - директор на Медийната програма за Югоизточна Европа на Фондация \"Конрад Аденауер\" и Владимир Златарски - проектен и финансов координатор към Медийната програма на Фондацията.  Цветан Цветанов и Сузане Пфаб обсъдиха предизвикателствата и заплахите за демократичните ценности и принципи, както и за медийната среда, произтичащи от фалшивите новини и дезинформацията. Двамата се обединиха около становището, че утвърдените медии следва да предприемат мерки да не попадат в капана на фалшивите новини, като съсредоточат усилията си в обективно и безпристрастно отразяване на истинските новини. „Най-добрият начин за противодействие срещу дезинформацията и пропагандата е чрез работа за повече информираност на гражданите, включително и по отношение на опасността от тенденциозна манипулация на информацията онлайн“, отбеляза Цветанов.  В рамките на разговора бе обсъдена политическата и медийната обстановка в България и ЕС, особено с оглед на предстоящите европейски избори. „Медиите и системните политически партии имат отговорната задача да осигурят на европейските граждани реалната възможност да направят един добре информиран избор на европейските избори през 2019 г.“, подчерта Цветанов.", "date": "2018.12.18", "title": "Цветанов се срещна със Сузане Пфаб, обсъдиха заплахите пред демокрацията и медиите"}
{"url": "https://www.faktor.bg/bg/articles/prostodushnite-otkroveniya-na-g-zha-radeva-1", "text": "В навечерието на празниците се разигра поредният епизод от многопластовия сблъсък между ГЕРБ и президента Румен Радев, който сезира Конституционния съд във връзка с промените в Закона за корпоративното подоходно облагане. „Той ни шамари ежедневно, а излиза, че ние водим война”, заяви премиерът Борисов по адрес на президента. А съпартиецът му Цветан Цветанов не пропусна да постави под съмнение легалното финансиране на кампанията, довела Радев на „Дондуков” 2. Но г-н Радев трябва да бъде нащрек не само в конфликта с управляващата партия ГЕРБ, а и в отношенията си с ракетата-носител БСП. Социалистическата партия ще го използва, докато ѝ е изгодно. Но бързо може да се обърне срещу него, ако установи, че се опитва да дезертира. Или ако привиди някаква друга заплаха в неговите действия. Може обаче да се окаже, че върховният главнокомандващ трябва да се опасява не толкова от козните на политическите си опоненти, колкото от гръмките изяви на неговата „домашна ПВО” Десислава Радева. Не може да се отрече, че житейската спътница на г-н Радев изобщо не се притеснява от общественото внимание. Тя определено не е почитател на медийната сянка. Примери много - като се започне от широко коментираните ѝ постинги във Фейсбук, скандалите с нейния автомобил, участието ѝ на конференцията в Катовице и се стигне до последното ѝ интервю за bTV. Ред въпроси поставя и назначаването на Радева за пиар на ВВС, когато техен шеф е сегашният президент. И ако екшънът с лимузината на президентшата подлежи на интерпретации (тоест, дали няма опит чрез нейното дискредитиране да бъде „ударен” съпругът ѝ), то собствените ѝ слова могат да обезоръжат и най-ревностните фенове на авиатора. В интервюто за bTV г-жа Радева говори без задръжки за своята младост, за натрупания опит като работничка в рибоконсервна фабрика, като манекенка, припечелваща по 10 лева на ревю, като стажант-танцьорка на кючек („циганите ме учеха как да играя кючек, но една от тях, след много учене, ми каза: нищо няма да стане от теб, ни тука имаш, ни тука”). Разказва и за познанството си с шоумена Слави Трифонов, започнало в Студентски град на „филия мас и щафета салам\". Тук трябва да кажем, че някои от предшественичките на г-жа Радева също предизвикваха противоречиви коментари. Твърди се например, че Антонина Стоянова е сред прототипите на напористата Първа дама от романа на Алек Попов „Мисия Лондон”. Да припомним накратко, че президентшата в романа на Попов си беше поставила заветната цел да впечатли дълбоко английската кралица, а готвачът на посолството поднесе на тържествената вечеря в чест на кралицата любимите водни птици на Нейно Величество. Бедни, бедни посланико Варадине, какъв пожар ти дойде до главата… Но да оставим трагичната участ на птиците и да се върнем към интервюто на г-жа Радева. С тази своя изява тя очевидно се опитва да се хареса на публиката. Или казано по-старомодно - „на широките народни маси”. Внушаваните от нея добродетели са скромност, непретенциозност и непридирчивост („никой не ми прави кафето сутрин”, „няма и щатен готвач”, „дрехи, прически, гримове - всичко е от заплатата на Румен”, „не ми се иска втори мандат”, „не ми се иска и първи” и т.н.). Изобщо: Лайквайте ме, аз съм като вас! Поне за част от аудиторията думите ѝ имат обратен ефект. Защото по този начин по-бдителните избиратели трудно ще бъдат спечелени за каузата. В същото време обаче нейните закачки едва ли ще увредят сериозно популярността на авиатора. Нещо повече: може дори да я увеличат. Тук на помощ идва политически некоректната „теорема” на професора депутат Иво Христов за „80-те процента дебили”. Което, според мен, е глобален тренд. Преди няколко години мои колеги от Македония, дошли на гости в България, купиха няколко екземпляра от „Мисия Лондон”. Гледали били филма, така разбрали и за романа. Смяха се много. Закачки, радостно бълбукане, възклицания: „Ееех, същото като при нас!”. Все по-често именно това „селектираме” като елит. А като говорим за София и Скопие, лесно можем да стигнем и до Вашингтон. И още нещо. Г-н Борисов (също пораснал с филийки с мас, докато ритал топка в махалата) и г-н Радев са сходни като политически продукт. И спокойно можем да допуснем, че ако към днешна дата имаше г-жа Борисова, тя може би щеше да е много близка по манталитет на г-жа Радева. Впрочем, дали не е време да се разходим до Барселона? Накратко: тандемът Радев и Радева ще ни радва и занапред. Продължавайки оттам, докъдето г-н Борисов стигна сам.", "date": "2018.12.18", "title": "Простодушните откровения на г-жа Радева"}
{"url": "https://www.faktor.bg/bg/articles/57-detsa-se-natroviha-sled-uchilishten-kupon-vav-varna", "text": "Училищно коледно парти завърши с лоши последствия за ученици от гимназия във Варна. Става въпрос за общо 57 ученици от гимназията с преподаване на чужди езици \"Йоан Екзарх\", които са потърсили медицинска помощ със симптоми на хранително отравяне до вчера след коледно парти през почивните дни, съобщава \"Фокус\". Празненството е проведено в два поредни дни – в събота и в неделя, в заведение в центъра на Варна. Гимназистите са посетили заведението на две групи. Случаят е докладван на Регионалната здравна инспекция и Областната дирекция на Българската агенция по безопасност на храните, които извършват проверки. Пострадалите деца са потърсили медицинска помощ с повръщане, гадене, стомашни болки и разстройство.", "date": "2018.12.18", "title": "Варненско заведение натрови 57 деца на училищния им купон"}
{"url": "https://www.faktor.bg/bg/articles/obshtestvo/zakon-i-red/borisov-skoro-shte-napravim-promyana-po-otnoshenie-na-grazhdanskata-konfiskatsiya", "text": "Министър-председателят Бойко Борисов потвърди, че управляващите ще приемат поправка в Антикорупционния закон, която ще позволява на Комисията за отнемане на незаконно придобито имущество да прави проверки и да извършва гражданска конфискация, независимо от наказателното производство. Премиерът потвърди действията в тази насока лично пред зам.-председателя на Европейската комисия Франс Тимерманс. Както вече е известно до спешните промени се стига след тълкувателно решение на Върховния касационен съд, според който при прекратено наказателно производство срещу определено лице не е допустиама конфискация на имущество, независимо  дали то е с неясен произход. \"Информирах го за това тълкувателно решение по гражданската конфискация. В най-скоро време ще направим една поправка, в която ще има едно изречение, образно казано, в което се казва, че гражданската конфискация, или КПКОНПИ,  това, което е придобито по престъпен начин, ще конфискува, а наказателното преследване си върви по другото направление. Голяма подкрепа от негова страна – абсолютно това го удовлетворява\", заяви Бойко Борисов от Виена, цитиран от БНР.", "date": "2018.12.18", "title": "Борисов: Скоро ще направим промяна по отношение на гражданската конфискация"}
{"url": "https://www.faktor.bg/bg/articles/ostaviha-v-aresta-obvineniya-v-ubiystvoto-na-reyndzharkata-desi", "text": "Светослав Каменов, обвинен за убийството на красивата рейнджърка Десислава Стоянова, се изправи пред Апелативния съд в Пловдив. Магистратите решиха дали да изменят мярката му за неотклонение в по-лека, или да го оставят за постоянно в ареста, пише \"Марица\". l Бившият рейнджър Светослав Каменов остава в ареста. Това реши Апелативен съд-Пловдив, като определението е окончателно. В съдебната зала бившият военнослужещ отрече да е убивал Десислава Стоянова. Неговата защита в лицето на адвокат Снежанка Попчева поиска по-лека мярка и заяви, че изводът на Окръжен съд, че Каменов е виновен в прибързан. „Разследващите не събират доказателства за неговата невинност. Няма доказателства и за умисъл и авторство. Каменов няма висящи дела и е реабилитиран по старите си присъди“, заяви адвокат Попчева.   Според прокурор Ясенка Шигарминова съдебният акт е обосноват. Каменов е бил обявен за издирване не за убийство, а по молба на близък, защото е бил изчезнал. След като се свързал с бившата си жена е казал, че е извършил нещо лошо. Поискал среща с бившия си баджанак, който е полицай и на него разказал, че убил жената и разкрил подробности кога е станало това и къде е скрил трупа. След това не е давал обяснения. Мъжът е на 42 години, роден в Сопот, но живеел в района на Мездра. Осъждан е за неплащане на издръжка и за подаване на неверен сигнал, но е реабилитиран. Каменов беше задържан на 6 декември край врачанското село Зверино, след като се е укривал няколко дни. Жертвата му е дала колата си за ремонт, а вместо това той я предал за скраб в автоморга и е взел парите. Жената е убита на 30 ноември.", "date": "2018.12.18", "title": "Оставиха в ареста обвинения в убийството на рейнджърката Деси"}
{"url": "https://www.faktor.bg/bg/articles/reporteri-bez-granitsi-sluchaite-na-nasilie-sreshtu-zhurnalisti-sa-se-uvelichili", "text": "След три години на нисходяща тенденция случаите на насилие срещу журналисти са се увеличили тази година, заяви \"Репортери без граници\" в публикувания си днес годишен доклад, цитиран от Франс прес. 80 журналисти са убити тази година в света заради професионалната си дейност. За сравнение: убитите миналата година са 65. Сред жертвите тази година 63-ма са професионални журналисти, 13 са непрофесионални журналисти, а четирима - сътрудници на медии. През последните 10 години общият брой на убитите професионални журналисти е над 700 души. Особено силен отзвук получиха убийствата на саудитския журналист Джамал Хашоги и на словашкия разследващ журналист Ян Куциак. Сред журналистите, чиито убийства са получили голям отзвук, е посочена и Виктория Маринова. Разпалваната от политици, религиозни водачи и бизнесмени омраза срещу журналистите има сериозни последици и води до тревожно увеличаване на случаите на насилие срещу тях, заяви генералният секретар на \"Репортери без граници\" Кристоф Делоар. Убитите тази години журналисти са предимно мъже (77 от общо 80). Страната с най-голям брой убити журналисти е Афганистан (15 убити), на второ място е Сирия с 11. \"Репортери без граници\" отбелязва, че близо половината от тазгодишните жертви са в страни, където няма военни действия, като например Мексико с 9 убити журналисти.", "date": "2018.12.18", "title": "\"Репортери без граници\": Насилието над медиите нараства, тази година са убити 80 журналисти"}
{"url": "https://www.faktor.bg/bg/articles/novini/svyat/makedonski-istorik-nay-vazhnite-makedonski-vazrozhdentsi-i-revolyutsioneri-sa-se-chuvstvali-balgari", "text": "Македонският историк Драган Зайковски от Института за национална история е открил фотографии, които доказват, че в края на Втората световна война Скопие е освободено не само от партизаните, но и от части на българската армия.  “Една снимка струва колкото 1000 думи. Две снимки разрушават всички лъжливи твърдения и митове (особено по отношение на съседите). Все пак в освобождението на Скопие не са участвали само партизаните\", коментира Зайковски, цитиран от Expres.mk. Той открито заявава, че най-важните македонски възрожденци и революционери са се чувствали българи. \"Изявлението на Каракачанов ги \"вампиряса\" старите твърдения, може би това му беше намерението. Войводата на съвременното българско ВМРО наля масло в огъня на македонските митове. До бягството на Груевски ни убеждаваха, че сме \"антични\", че Византия е продължение на империята на Александър (демек, е македонска държава)… Изявлението на Каракачанов ги подтикна да се върнат към старите и \"проверени тълкувания\" да понятията българи, арнаути, власи и т.н., според които българин през 19 век означавало \"прост, сиромах човек, християнин\".   \"Това означава ли, че Миладинови, Пърличев, Шапкарев, Пейчинович и всички ръководители на ВМОРО са се идентифицирали като сиромаси и прости християни\", пита иронично Зайковски. \"Македонската нация и идентичност, формирани във Вардарска Македония в периода между двете войни и институционализирани на АСНОМ през 1944 г., днес са историческа реалност и всяка отхвърляне на този факт е анахронизъм. Също както и отхвърлянето на общата споделена история с България е лъжа\", категоричен е историкът.", "date": "2018.12.18", "title": "Македонски историк: Най-важните македонски възрожденци и революционери са се чувствали българи"}
{"url": "https://www.faktor.bg/bg/articles/putin-prognozira-razpadaneto-na-svetovnata-sigurnost", "text": "\"Оттеглянето на САЩ от Договора за премахване на ракети с малък и среден обсег на действие (INF) ще има най-сериозните последици за международната сигурност\". За това предупреди Владимир Путин, съобщава РИА Новости. Според руския президент такъв ход от Вашингтон може да доведе до срив на цялата сигурност. Припомняме, че на 4-ти декември САЩ се оттеглиха за 60 дни от договора с Русия за премахването на ядрените ракети със среден и малък обсег в Европа. Това съобщи държавният секретар на САЩ Майк Помпейо след края на среща на външните министри от НАТО в Брюксел.  Той отбеляза тогава, че това е срок, в който Русия може да се върне към изпълнението на договора от 1987 година. По неговите думи Москва е развивала от началото на века новата ракетна система, която е в нарушение на договора и е отричала за това до миналата есен, когато Вашингтон е обявил наименованието на ракетната система. \"Руските ракети са пряка заплаха за Европа. Проявихме крайно търпение Русия да се върне към споразумението. В тези 60 дни няма да разполагаме нови ракети. Руснаците нямаха никакво намерение досега да се съобразят с многократните ни предупреждения\", добави Помпейо. Тази неделя Русия изрази готовност за \"открит и конкретен диалог\" със Съединените щати по Договора за ликвидиране на ракетите със среден обсег от времето на студената война.", "date": "2018.12.18", "title": "Путин прогнозира разпадането на световната сигурност"}
{"url": "https://www.faktor.bg/bg/articles/novini/balgariya/premierat-globata-za-beh-e-nay-dobriyat-izhod-ot-kazusa", "text": "Глобата от 77 млн. евро, която Европейската комисия наложи на Българския енергиен ходинг, е възможно най-добрият изход от казуса. Коментарът е на премиера Бойко Борисов, който присъства на срещата на високо равнище Европейски съюз – Африка във Виена. ЕК глоби Българския енергиен холдинг със 77 млн. евро Санкцията бе наложена за недопускане на чужди компании за ползване на газопреносната мрежа и за доставки на газ на едро. Монополът на Българския енергиен холдинг е в противоречие на европейските правила за защита на конкуренцията. Премиерът Борисов заяви, че преговорите с Брюксел са били изключително тежки, но ако не беше глобата, страната ни трябваше да приватизира газопреносната мрежа. Това пък би било „предателство към българските граждани”. Петкова за глобата на БЕХ: ЕК искаха да се приватизира „Булгартрансгаз” Борисов подчерта, че сумата ще бъде изплащана от дъщерните дружества на холдинга, а не от гражданите. Премиерът съобщи още, че в момента се водят преговори за отпускане на нови 80 млн. евро от Европейската комисия за охрана на границата ни, която е и външна за Европейския съюз.", "date": "2018.12.18", "title": "Премиерът: Глобата за БЕХ е най-добрият изход от казуса"}
{"url": "https://www.faktor.bg/bg/articles/novini/balgariya/nzok-spira-stimulite-za-aptekite-za-skapite-lekarstva", "text": "Здравната каса спира стимулите за аптеките за отпускане на скъпоструващите лекарства. А от производителите ще иска, в случай на преразход на средства, да връщат цялата разлика.   Надзорният съвет на касата обсъжда днес тези ключови промени, свързани с плащането на лекарства. Предлага се аптеките да не получават по 2 лв. на рецепта със скъпоструващи лекарства, както е сега. Те нямат право на надценка за тези медикаменти, затова е и тази сума за обработката на документа. Според фармацевтите много аптеки ще спрат да работят със скъпоструващи лекарства.  При преразход на средствата за лекарства пък производителите ще трябва да връщат цялата разлика. Индустрията се обяви против – твърди, че това е незаконосъобразно и злоупотреба с господстващото положение на касата. Ефектът за пациентите ще е проблем с доставките, съответно с достъпа до лечение.", "date": "2018.12.18", "title": "НЗОК спира стимулите за аптеките за скъпите лекарства"}
{"url": "https://www.faktor.bg/bg/articles/neyavilite-se-pred-kpkonpi-shte-badat-globyavani-i-dovezhdani-nasila", "text": "Председателят на правната комисия в парламента Данаил Кирилов заяви, че в законопроекта за изменение на антикорупционния закон присъстват допълващи функции, които имат в голяма степен полицейски характер, но целят да облекчат работата на Комисията за противодействие на корупцията и отнемане на незаконно придобитото имущество (КПКОНПИ). Коментарът му пред БНР бе във връзка с внесени от него и Хамид Хамид (ДПС) изменения на антикорупционния закон - по-малко от година след приемането му. Те предвиждат, че надлежно призованият, който не се яви \"на определеното място и време без уважителни причини\", се наказва с глоба до 2 хил. лв. и до 5 хил. лв. при повторност, и се довежда принудително, не само ако явяването му е задължително, но и ако КПКОНПИ \"намери, че то е необходимо\". Принудителното довеждане ще се извършва от МВР през деня, освен ако не търпи отлагане, предвижда законопроектът. С измененията в закона служителите на комисията получават правото да \"използват защитни средства, гарантиращи тяхната лична безопасност и прикритие на самоличността им\". \"В предложенията присъстват помощни и допълващи функции, които имат в голяма степен полицейски характер дотолкова, доколкото да облекчат работата на КПКОНПИ във взаимодействието ѝ с органите на МВР. Сега го казваме изрично, за да няма колебания и интерпретации\", каза Кирилов за идеите, включващи и използването на маски и принудително довеждане на хора. Няма никакви нови правомощия на комисията, а детайлизираме действащите такива, обясни той. Законопроектът предвижда два пъти по-дълъг срок от 6 месеца, вместо сегашните 3, в който комисията може да бави внасянето на иск след последния запор. Глоба до 5 хил. лв. ще се налага и на държавни служители, които не предоставят на комисията незабавно информация за корупция от високите етажи на властта. Това задължение се вменява на \"всички държавни институции, служби за сигурност, обществен ред и охрана\". Предлага се висшите държавни служители да се уведомяват, когато бъде установено несъответствие в размер до 5 000 лв. между доходите и наличните средства. Тогава комисията ще информира съответния служител като ще му дава 14-дневен срок за отстраняване на непълнотите и грешките в декларираните обстоятелства. От проекта не се разбира дали тези, за които е установено по-голямо разминаване, ще загубят правото си да направят корекции в декларацията си, каквото имат в момента, посочва news.lex.bg. Проектът предвижда Националната агенция за приходите (НАП) да бъде уведомявана вече при по-голямо несъответствие между декларираното и реално притежаваното имущество. В момента, за да бъде сезирана приходната агенция, е достатъчно разминаване от 5 хил. лв. Кирилов и Хамид предлагат данъчна проверка да започва при разминаване с поне 10 хил. лв. В момента високите етажи на властта обявяват доходи, извън тези от заеманата длъжност, ако са над 1 000 лв. Законопроектът предвижда декларирането да е, когато надхвърлят 5000 лв. За предложението шефът на антикорупционната комисия да ползва кола и охрана от НСО, Кирилов обясни пред националното радио: \"Предложили сме го с оглед смисъла и значението. Това е антикорупционен орган, който извършва множество процесуални действия. Това са действия, които са срещу силните. Пазим го от всички. Има правила кога влизат в сила норми, които касаят изменения в бюджета. Ако има проблем и не е обезпечена финансово, тя би могла да влезе в сила в следващ бюджет, когато има обезпечени такива средства\". Законопректът на Кирилов и Хамид тепърва ще бъде подложен на обществено гласуване и внесен в парламента. Той е различен от спешните промени в антикорупционния закон, внесени миналата седмица отново от председателя на правната комисия. До тях се стигна след тълкувателно решение на Върховния касационен съд (ВКС). То постанови, че щом има прекратяване на наказателно производство, което е било повод за процедура по конфискация - се прекратява и конфискацията. Тълкувателното решение засяга отменения вече антикорупционен закон, но по него са заведени над 300 дела. Според изчисленията на председателят на Комисията за противодействие на корупцията и отнемане на незаконно придобитото имущество (КПКОНПИ) Пламен Георгиев след решението на ВКС трябвало да се прекратят около 20 дела за над 20 млн. лв.", "date": "2018.12.18", "title": "Данаил Кирилов: Със законови промени ще подобрим общата работа на КПКОНПИ и МВР"}
{"url": "https://www.faktor.bg/bg/articles/novini/balgariya/iskame-ot-es-80-mln-evro-za-granitsite", "text": "Нови 80 милиона евро за охрана на външната граница на ЕС е поискал премиерът Бойко Борисов рано тази сутрин от Жан Клод Юнкер. На срещата „Европейски съюз – Африка” във Виена почти половината държави членки отсъстваха. Сред тях – Англия, Германия, Белгия, Италия.  Борисов не пропусна да отбележи, че природните ресурси на Черния континент са били „безпощадно изсмуквани” от европейски държави в колониалните времена – процеси, в които България не е участвала. Премиерът посочи, че инвестициите в работни места и образование в Африка могат да спрат миграционния поток. За целта в следващите години ще бъдат заделени над 40 млрд. евро. Той обаче подчерта, че нашата страна се нуждае от още средства за граничната защита. Въпреки че форумът продължава, българската делегация вече отпътува, защото в 14:00 часа българско време трябва да говори от кабинета си с държавния секретар на САЩ Майк Помпео. Темите, които ще обсъждат, не са ясни към момента.", "date": "2018.12.18", "title": "Искаме от ЕС 80 млн. евро за границите"}
{"url": "https://www.faktor.bg/bg/articles/novini/balgariya/sindikatite-zaradi-evtiniya-noshten-trud-i-nie-mozhem-da-pravim-palatki", "text": "Тристранката отказа да повиши добавката за нощен труд, която от 11 години е 25 стотинки, а особено остро реагираха от КТ \"Подкрепа\", след като работодателите се противопоставиха.  За да запази диалогичния тон, социалният министър Бисер Петков обобщи след края на спора в НСТС, че още в началото на следващата година ще направи работна група, в която кани представители на всички страни за общ разговор върху Кодекса на труда. Репликата му разгневи президента на КТ \"Подкрепа\" Димитър Манолов, който си тръгне пред края назаседанието, вбесен заради отказа днес да се постигне съгласие около промяна на ставката в съответната наредба.  Манолов обвини властта, че е раздала на кого ли не какво ли не през тази година, а на хората, които са си го изработили, е отказало да плати. \"Когато ни се казва - \"Още от другата година ще направим работна група\", ни казват: \"Трай, коньо, за зелена трева\", изригна и Ваня Григорова пред медиите в МС. Икономическият експерт на КТ \"Подкрепа\", след като Манолов си тръгна бесен, заяви, че кампанията на синдиката тече от пролетта насам, че 11 години нощен труд състаряват с 16 г., разболяват от сърдечни болести и увеличават стреса. Тя напомни, че всички организации по време на разговорите в социалното министерство са се съгласили, че нощният труд е мизерно заплатен. Въпреки това, срещнахме категоричен отказ, упрекна Григорова работодателите, които не пожелали дори да представят своите виждания с колко да се повиши допълнителното заплащане на работата през нощта. \"Подкрепа\" предлага то да е 0,5% от основната работна заплата, а КНСБ са зад колегите си и предлагат цената на нощния труд да варира от 78 стотинки до 1 лев. И двата синдиката намекнаха, че промени в социалната сфера са били правени заради омбудсмана Мая Манолова. Ася Гонева от КНСБ, цитирана от Канал 3 направи този извод по повод промените в закона за семейните помощи за деца, където без подоходен критерий се отпускат пари на малчугани без един или двама родители. Гонева обвини, че после Манолова използвала това за своя личен имидж, а Григорова отсече: \"Когато цяла година социалната политика беше подчинена на пиара- на пиара на един човек, на пиара на едно министерство, на пиара на едно правителство, в края на тази година ние видяхме отказ от реални действия. Действия, които биха дали изработеното на хора, които се трудят\". И двата синдиката изтъкнаха, че мизерното заплащане на нощния труд ощетява най-вече полицаите, медицинските работници - лекари, медицински сестри, охранители, шивачките. \"И докато ние се оплакваме, че оставаме без медицински сестри, продължаваме да ги гоним с ниско заплащане и ниски добавки към възнагражденията, включително това за нощния труд. Ако се очаква ние да правим палатки, да сложим черни тениски, да застанем на глава или да жонглираме с топки, можем и това да направим. Но да си даваме сметка, че българските граждани изтичат - отиват си и това, което ни предлагат работодателите, е те да бъдат заменени от хора извън Европейския съюз\", изригна Ваня Григорова от \"Подкрепа\". Преди нея и от БЛС категорично се обявиха против мизерното заплащане на нощния труд.", "date": "2018.12.18", "title": "Синдикатите заради евтиния нощен труд: И ние можем да правим палатки"}
{"url": "https://www.faktor.bg/bg/articles/novini/balgariya/na-1000-mazhe-v-balgariya-se-padat-1060-zheni", "text": "На 1000 мъже в България се падат 1060 жени. Жените и мъжете у нас сключват брак все по-късно – съответно на 28,4 и 31,4 години. Това сочат данните на Националния статистически институт в специална разработка, посветена на двата пола. За сравнение, през 1960 година средната възраст за сключване на първи брак и при двата пола е с около 7 години по-ниска, съобщава БНР.  Според данните на националната статистика мъжете в България са малко над три милиона и 400 хиляди, а жените над три милиона и 600 хиляди. За сравнение през 1960 година на хиляда мъже са се падали хиляда и три жени, тоест разпределението по пол тогава е  било по-равномерно. Средната възраст на жените при раждане на първо дете се увеличава от почти 22 години през 1980-а, на малко над 27 години през 2017 година.  През 2017 средният брой живо родени деца от една жена е 1,56. За сравнение през 1900 година той е бил почти седем деца. През учебната 2017-2018 година близо 42 хиляди от учителите от първи до 12 клас са жени, а мъжете са малко над осем хиляди. По последни данни, средната заплата на жените е 842 лева, а на мъжете 1054 лева. Разпределението на наетите по икономически дейности и класове професии е основната причина за различието на заплатите в полза на мъжете. Например в хуманното здравеопазване около 35 на сто от жените са акушерки и медицински сестри, а 34 процента от мъжете са лекари. ", "date": "2018.12.18", "title": "На 1000 мъже в България се падат 1060 жени"}
{"url": "https://www.faktor.bg/bg/articles/tsveta-karayancheva-vrachi-nagradata-student-na-godinata-za-2018-g", "text": "Председателят на Народното събрание Цвета Караянчева връчи наградата „Студент на годината за 2018” на официална церемония, на която бяха обявени носителите на Националния приз на Националното представителство на студентските съвети. Отличието получи курсант-мичман Петър Стефанов Генов от Висше военноморско училище „Никола Йонков Вапцаров“, V-ти курс със специалност „Организация и управление на военните формирования на тактическо ниво''. ,,Вие сте бъдещето на тази държава, вие сте хората, които ще поемат щафетата от нас, отбеляза председателят на Народното събрание Цвета Караянчева в приветствието си към студентите. Вие сте тези, които трябва да управлявате, да бъдете професионалисти и да дадете всичко от себе си, за да може България да продължи да се развива и да стои достойно на своето място в ЕС и в света'', обърна се тя към студентите. Председателят на парламента заяви, че българското образование е качествено и по нищо не отстъпва на европейските стандарти. Председателят на Народното събрание посъветва младите хора да се трудят, да се учат от знанията и уроците, които им дават животът и техните достойни преподаватели. Вие сте бъдещето на България, реализирайте се при нас – при своите родители, призова ги Цвета Караянчева и пожела на студентите много сили, успехи и упоритост, за да преодоляват препятствията и да постигат своите цели. Целта на Националния приз „Студент на годината” е да отличи най-активните студенти във всички области на науката, изкуството и спорта. Награди получиха младежи, които учат в специалностите педагогически науки, хуманитарни науки, социални науки, стопански науки, правни науки, природни науки, информатика и математика, технически науки, аграрни науки и ветеринарна медицина, здравеопазване, спорт, изкуства, сигурност и отбрана. Отличени бяха още докторант на годината, както и студент с българско гражданство, обучаващ се извън пределите на страната. На церемонията по връчването на Дванадесетите награди „Студент на годината” присъстваха председателят на парламентарната Комисия по образованието и науката Милена Дамянова, депутати, вицепрезидентът Илияна Йотова, министърът на образованието и науката Красимир Вълчев, представители на изпълнителната власт, на академичната общност и на бизнеса, предадоха от пресслужбата на Народното събрание.", "date": "2018.12.18", "title": "Цвета Караянчева връчи наградата \"Студент на годината\" за 2018 г."}
{"url": "https://www.faktor.bg/bg/articles/gratski-i-turski-samoleti-se-gonyat-nad-egeysko-more-dokato-turtsiya-e-narushila-gratskoto-vazdushno-prostranstvo-107-pati", "text": "Турция ескалира провокациите си срещу Гърция в Егейско море, когато турските Военновъздушни сили (ВВС) осъществиха общо 107 нарушения на гръцкото въздушно пространство, което доведе до гонитби между гръцки и турски изтребители, пише електронното издание на вестник Protothema. Общо 15 турски самолета са прелетели над Североизточно централно и Югоизточно Егейско море в хода на деня без позволение. Самолетите (12 изтребителя F-16, 2 изтребителя F-4 Phantom и един разузнавателен самолет CN-235), освен това, са направили 24 нарушения на закона за движение в Атинския район за летателна информация (РЛИ). Десет от турските самолети са били въоръжени, съобщава изданието. По-рано вчера четири турски изтребителя нарушиха гръцкото въздушно пространство в 14.03 и 14.06 часа и прелетяха над два гръцки острова в централната част на Егейско море. Турските F-16 и F-4 са останали в Атинското РЛИ за около половин час преди да излязат. Всички турски самолети са били идентифицирани и прихванати, съгласно установената международна практика. По информация на електронното издание на Kathimerini, изтребителите са прелетели над островите Антропофагос и Макрониси в източната част на Егейско море, част от островната верига Фурни, а друга двойка турски F-16 са засечени да преминават над островчето Ойнусес. Самолетите са летели на височина 26 хиляди стъпки в 16.04 часа.", "date": "2018.12.18", "title": "Гръцки и турски самолети се гониха над Егейско море"}
{"url": "https://www.faktor.bg/bg/articles/novini/balgariya/dva-petaka-edna-tsel-ili-kak-se-priklyuchva-v-nasreshtnoto-dvizhenie", "text": "В комунизма, когато конгресите на КПСС и БКП съвпадаха по време, „Работническо дело“ гърмеше на първа страница под челото си: „Два конгреса – една цел!“. Подобен синхрон в действията между БСП и Президента се получи в последните два петъка, при атаките им срещу управлението на страната.           По време на последния  петъчен парламентарен контрол Антон Кутев от БСП прочете декларация от името на партията си. В нея със специфичния за червените арогантен  език, ораторът изнесе по отношение на управляващите дълга тирада от популистки внушения, касаещи одобрените от правителството допълнителни разходи за 2018 г. С клеветнически  тон и най безотговорни  твърдения за едва ли не организирана кражба на близо 2 милиарда лева заяви, че знаел неколцината които ще се облажат, но както обикновено правят и другарите му не спомена нито едно име.  Отричайки принципите за разпределение на допълнителните средства от правителството,  най-нагло започна да изброява обектите по някакво свое виждане за разпределението им. Наложи се все пак да бъде приземен лично от министър Ананиев, присъствал в този момент в залата. С безспорни аргументи бе обяснено на левицата, че тези средства не променят рамката на закона за бюджета за 2018 г., а са допълнително привлечени  в хазната суми, благодарение на безкомпромисната битка на правителството с корупционни практики и сивата икономика. С подобни средства изцяло и според действащите закони, със свое Решение  може да се разпорежда   всеки Кабинет реализирайки приоритети от управленската си Програма...      Да атакуваш инвестиция от над 1 милиард лева в централната инфраструктура на страната и то  трябва да си или абсолютен неграмотник, или безобразно циничен политик, затънал до шия в злобата и безпомощността на своята бездарна партия. Да говориш едновременно от една страна за придобити от борба с корупцията огромни средства, а когато те се влагат в решаване на обществено значими приоритети да внушаваш, че това също е корупция бих го определил като висш пилотаж по демагогия който само летците от БСП  са обучени да изпълняват. Защото, уважаеми льотчици, хората от Северна България неистово чакат не с дни, а с часове магистрали и пътища, за да наваксат в развитието си своите региони спрямо другите. Българското правителство официално е записало и публично е обявило в Програмата си този безспорен приоритет; Защото от самото начало управляващата ГЕРБ е наясно с европейския принцип на управление, а именно: Управлението и на национално, и на местно ниво не трябва да се занимава с бизнес, а да създава условия за бизнес. Останалото ще го свърши Индустрията. Преди години БСП приканваха хората да протестират срещу асфалта: „Ние асфалт не ядем“. Днес хората са абсолютно наясно, че ако няма асфалт, няма как да им дойде хлябът. Затова протестират за асфалт. Знаят отлично, че когато имат съвременна инфраструктура ще дойдат инвестициите, ще намалее безработицата, няма да бягат младите, ще живнат регионите, ще се развие икономиката, ще се увеличават приходите в хазната, а след това ще има пари за още по-силна социална политика. Ето, от 9 години ГЕРБ това прави, а по-надолу числата ще го потвърдят...      В жълто-червеното слово в петък без да искат другарите изведоха една безспорна истина. Публично признаха, че правителството управлява изключително успешно и в интерес на своя народ. Да събереш повече от 2 милиарда във фиска и то след борба с корупцията и сивата икономика и  да ги вложиш за доброто на народ и държава не е срещано всеки ден постижение.       Ако патетичният оратор Кутев,  президентът Радев и пребоядисаната им Партия - строител на „уродливия капитализъм“ от първите 20 години от  прехода, познаваха Програмата за управление на правителството, нямаше да изпадат в толкова комични ситуации напоследък.  Разбира се, че ако някога народът се излъже да им повери управлението на страната, те също имат право, да разпределят подобни приходи според своите приоритети. Досега обаче в техните управления такова чудо не се е случвало. Приоритетите им са толкова лични, че колкото пъти дойдат на власт, толкова пъти   В интерес на истината, последния път, начело с Орешарски успяха да се докопат до един Бял автобус, но той пък заседна в насрещното брожение ...      Опита за  манипулациите описани по-горе се случиха този петък, 14 декември по време на редовния парламентарен контрол. За да се убедим, че БСП и президентът  са в един отбор,  с брилянтно координирана тактика и една цел в политическия дуел с легитимното управление на България, е добре да си припомним изявите на Румен  Радев, миналия петък, 7 декември, в предаването „Панорама“ на БНТ...                 ...Президентът се появи с кристално чиста бяла мантия и с вождистки блясък в очите оглави похода на всички, които отдавна копнеят да заличат безспорните постижения на днешното управление и в международен и във вътрешен план.   В разрез с конституционните му  правомощия на обединител, още с първите си слова с остър и арогантен тон започна да насажда внушения, недоверие и да чертае разделителни линии спрямо управляващите. Бе се вживял във все по-неприкритата  роля на опозиционен лидер, устремен с хищнически нагон към власт и влияние.  Всяко трето изречение започваше или завършваше с обвинение за корупция в управлението. Разбира се и той не посочи нито едно име, нито един случай свързващ ГЕРБ с конкретна корупционна ситуация. Не посочи нито един крупен олигарх свързан с ГЕРБ.       Г –н Радев, с какви очи популистки манипулирайки  народа ни, Вие самозвания борец  срещу корупцията подминавате факта, че за първи път от тези 30 години на Прехода, вече година у нас  действа мащабен закон за борба с корупцията. Този закон бе приет с волята на хулената от вас ГЕРБ,  и останалите партии в парламента, след широко обществено обсъждане и подкрепа. Единствената партия, която гласува против този закон бе Вашата БСП, която Ви подкрепи за президент. Нещо повече, Вие президентът, който показно жонглирате с темата за корупцията наложихте вето точно на този закон, защото с партията Ви, отлично знаехте кои ще попаднат под неговите удари. Днес, когато цяла България е онемяла пред колосалните богатства притежавани от арестувани и разследвани олигарси, благодарение на волята на държавата за законност и ред; когато  управляващите и оторизираните институции са по-решени от всякога да търсят справедливост за ограбения в криминалния преход народ, би трябвало да посипете главата си с пепел. Защото притежателите на разследваните с несметните богатства като палати, замъци, острови, самолети, яхти, бентлита, ферарита и  милиарди укрити в чужди банки до един се оказаха свързани с Вашата ракетоносител БСП и ДС. Ето и известните имена за сведение и на г-н Кутев: Фамилиите Баневи, Стайкови, Арабаджиеви, Бенчеви, и още  във всяка област поне по една като тях... Затова ли бе толкова брутална съпротивата на Столетницата и Вашата лична срещу Антикорупционния закон?      Когато по екрана безцеремонно внушихте, че с аферата Костинброд ГЕРБ целяла манипулация на изборите, да бяхте се допитали до портиерите на президенството, а не да се доверявате на пропитите си от злоба и жажда за реваншизъм съветници. Когато аферата гръмна вие вероятно сте били някъде из облаците, затова сте летец, но все някой от тях трябва да е бил на земята. И рулевите по военните писти помнят, че тази афера не бе сътворена от ГЕРБ, а от противниците на ГЕРБ и то в деня за размисъл, с която акция анти- европейците лишиха ГЕРБ от  собствено мнозинство в парламента.       Заявихте, че  не желаете да изслушате управляващите за хода на изпълнение на програмата им за управление, че тя не Ви интересува.  Как тогава си позволявате да хулите правителството без да сте наясно дали то изпълнява Обществения си Договор с народа  конкретизиран именно с тази Програма? А може би точно там Ви стяга чепика, че всичко залегнало в нея се изпълнява  и няма да имате аргументи за   популистките си вопли? Ето Ви няколко числа за доказателство : При БСП с премиер Орешарски -2013 – 2014 г. :                                  - минимална заплата- 310 лв. -средна  заплата        -  600 лв.                                                                          При ГЕРБ с премиер Борисов    -   2019 г.:                                   -   минимална заплата – 560 лв.                                                                                - средна заплата       - 1200 лв.  При ГЕРБ с премиер Борисов   -     2021 г. :                                                                                                                                                                 - минимална заплата – 650 лв. - средна заплата         - 1500 лв.                                                                          Разчетите са на база  достигане на  брутен вътрешен продукт 120 милиарда лева през 2021 г. При по- висок БВП- естествено още по високи доходи от предвидените. Ако Ви интересуват г-н президент осигурените средства за хората с увреждания:  при Орешарски през 2014г . те са били  - 189 млн. лева, при Борисов  за 2019 г. са разчетени 437 млн. в бюджета. Може ли по-рано да скочат всички доходи в Бълггария , питате Вие г-н Радев? Разбира се че може, ако всички криминално разграбили държавата върнат /или правосъдието им отнеме/  дори една трета от присвоеното, всички доходи в страната веднага ще станат три пъти по-високи. Само че, на подобна възможност Вие и партията Ви слагате вето.     Миналия петък  заявихте, че Ви интересува единствено „Визията“ на опозицията, с която се прокламира смяна на системата. Коя система г-н Президент, тази на очевидния растеж днес, или онази от криминалния преход чиито основни дейци са днешните автори на новата визия? А може би очаквате преход към президентска Република начело с Вас. Напразни са илюзиите Ви. Още на втората година от мандата Ви като президент доказахте, че трябва       Г-н Радев, вече две години сте президент. Крайно време е да прочетете  Конституцията, а не да я интерпретирате през очите на некомпетентни съветници. Влезте в ролята си на Обединител на нацията и излезте от тази на генератор на напрежение, конфронтация и хаос в страната в момент, в който тя действително показва все по-стабилни стъпки в своето развитие. Дистанцирайте се решително от политиката на двойния аршин, с която се фиксирате в сламката в окото на опонента, а не виждате гредата в своето. Разберете най после, че не Ви влиза в задълженията да сеете интриги в законодателната, изпълнителната и съдебната власти. Монтескьо не е дефинирал подобни функции эа вас.  И още нещо не забравяйте, ако някой  си позволи да превърне президентството  в семейна хасиенда няма как да не приключи в насрещното движение.  Днес  България се управлява все по-успешно от отговорно мнозинство и премиер доказал се като истински реформатор, на който народът три пъти подред поверява кормилото на държавата. Не само този пълен мандат, но и поне още два ще са необходими за да  се излекуват  пораженията нанесени през всичките  години от бездарното управление и превъплащенията на безродната червена двуличница. В тях с другарите Ви от БСП може да свършите нещо полезно за народа, като не помагате поне престанете да пречите...", "date": "2018.12.18", "title": "Два петъка – една цел или как се приключва в насрещното движение"}
{"url": "https://www.faktor.bg/bg/articles/stavros-teodorakis-protektorat-na-turtsite-i-rusnatsite-li-iskame-v-makedoniya", "text": ". „То Потами“ (Реката) иска решение на спора за името и още от началото е с ясна позиция, заяви лидерът на партията Ставрос Теодоракис в интервю за гръцки вестник и добави, че „Гърция не е в опасност от северните си съседи“, пише електронното издание на вестник „Нова Македония“. „Питам: ще имаме ли повече проблеми ако нашите съседи са страна членка на ЕС, или протекторат на турците и руснаците? Тъй като, очевидно, ако блокираме пътя им към Европа и те ще се включат някъде. Значи, след няколко седмици, ние, гърците, трябва да вземем важно решение. Ще кажем „не“ на промяната на тяхното име от Македония, както ги признават всички днес, в Севрна Македония? Ще се скараме с всичките ни съюзници, които покдрепят договора? Изчислихме ли последиците за гръцко-турските отношения? За нашата икономика?“ – заяви Теодоракис пред вестник „Етнос“, цитиран от кореспондента на МИА от Атина. По отношение на неговия коментар за изявлението на Зоран Заев, лидерът на „То Потами“ заяви, че „Егейски македонци съществуват, но те говорят гръцки“. Той добави, че фракцията няма да мълчи за изказванията на македонската страна и подчерта, че ако има нарушение на задълженията, предвидени с Договора от Преспа, тогава договор няма да има. „Това, че искаме решение, не значи, че ще си мълчим пред абсурдите, които говорят – когато ги кажат – нашите съседи. В договора се казва, че езика на БЮРМ спада към групата на южнославянските езици. Също така, приеха, че нямат никаква връзка с античната гръцка култура и наследството на гръцката Македония. Всичко това трябва да се вкара в тяхната Конституция. Ако се откажат от това, тогава, очевидно, няма да има договор“, обясни Теодоракис.", "date": "2018.12.18", "title": "Ставрос Теодоракис: Протекторат на турците и руснаците ли искаме в Македония?"}
{"url": "https://www.faktor.bg/bg/articles/tsvetan-tsvetanov-oshte-edin-dvoen-standart-e-v-istoriyata", "text": "\"Още един двоен стандарт e в историята. Окончателно бе договорен Регламентът за намаляване на таксите за парични преводи в евро, като основен докладчик по него бе българският евродепутат от ГЕРБ/ЕНП Ева Майдел\". Това написа във Фейсбук зам.-председателят на ГЕРБ Цветан Цветанов.  \"От декември догодина всички европейци ще плащат за трансграничен превод в евро толкова, колкото плащат за вътрешен превод в националната им валута. Банките в България поддържат най-високите такси в ЕС за получен превод в евро – между 30 и 50 лева за превод от 10 евро, докато гражданите от Еврозоната превеждат евро срещу минимални или нулеви такси. След като Регламентът влезе в сила, всеки българин, който превежда пари от или в друга държава на ЕС, ще спестява най-малко 30 лева на трансакция.  Поздравявам Ева Майдел и всички български евродепутати, които за пореден път доказват, че са непримирими към двойните стандарти и отстояват интересите на България на европейско ниво\", написа Цветанов.", "date": "2018.12.18", "title": "Цветанов за таксите при преводи в евро: Още един двоен стандарт e в историята"}
{"url": "https://www.faktor.bg/bg/articles/elektronnite-vinetki-tragnaha-kato-topal-hlyab", "text": "46 електронни винетки са купени само в първия час от пускане на специализирания сайт www.bgtoll.bg на Националното тол управление. От 14 часа вчера в продажба са е-винетки през уеб сайта, мобилно приложение и на терминалите за самотаксуване в търговската мрежа. Над 15 хиляди са били посещенията на www.bgtoll.bg в първия час от старта му, а близо 400 са конвертираните хартиени стикера към електронни винетки. Уеб сайтът bgtoll.bg беше представен на пресконференция днес в Министерството на регионалното развитие и благоустройството от директора на Националното тол управление Антон Антонов, членът на Управителния съвет на Агенция “Пътна инфраструктура” (АПИ) инж. Веселин Давидов и експерта към АПИ проф. Олег Асенов. Е-винетка може да се купи през уеб сайта www.bgtoll.bg , мобилното приложение и терминалите за самотаксуване, които е предвидено да бъдат разположени по ГКПП и търговските обекти. Начините на плащане ще са с кредитна и дебитна карта, а през уеб сайта ще е възможен и банков трансфер. При плащане с банков трансфер обаче е нужно технологично време от 1-2 дни, за да се отрази то в системата, както е при всички банкови плащания, отбеляза Антон Антонов. Проф. Олег Асенов подчерта, че преди да пристъпи към купуване на е-винетка, потребителят на пътя трябва да си е изяснил три основни елемента – какъв продукт за таксуване на време иска да купи (уикенд, седмична, тримесечна, годишна винетка), както и да знае регистрационния номер на автомобила и да реши как да планира пътуването си. Системата позволява е-винетката да бъде активирана с дата до 30 дни най-късно от момента на купуването й, коментира burgasnews.com. След избор на държавата, в която е регистриран автомобилът, за който се купува е-винетка, се въвежда регистрационният му номер и се избира период на валидност на винетката. Системата автоматично изчислява коя е крайната дата за валидност на винетката, отбеляза проф. Асенов. Има опция по желание да бъде въведен имейл адрес, на който потребителят да получи обратна разписка. Не е нужно да я разпечатва, нито да я носи в автомобила си, нито да я представя на контролните органи. След като получи идентификационен номер на транзакцията за купена винетка, клиентът може да изтегли разписка или да въведе електронен адрес, на който да я получи и след това да приключи процедурата по покупката. В рамките до 5 минути след купуване на винетката, тази информация ще бъде въведена в системата и всеки сам ще може да провери дали винетката е валидна. За правоприлагащите органи се вижда, че купената е-винетка е валидна, че все още не е използвана и ще бъде активна от 1 януари 2019 г. Е-винетката е държавна такса, съответно при сгрешена транзакция или покупка на е-винетка, във всички Областни пътни управления (ОПУ) трябва да бъде подадена писмена молба в свободен текст, който разяснява ситуацията. Ако потребителят има разпечатана разписка за покупката, това би помогнало много за бързото разясняване на случая, отбеляза проф. Асенов. Инж. Веселин Давидов посочи, че контролът ще се осъществява от мобилните екипи на Националното тол управление, както и от органите на МВР и Агенция “Митници”. Той подчерта, че с компенсаторната такса, въведена в унисон с международната практика, се дава възможност на нарушителите, които ползват пътя без платена е-винетка, да си спестят съставянето на акт за установяване на административно нарушение. Предвижда се компенсаторната такса за леки автомобили да бъде 70 лева, за тежкотоварни превозни средства с обща технически допустима максимална маса от 3,5 до 12 тона – 125 лв., и за превозни средства с тегло над 12 тона – 175 лв., каза той и отбеляза, че сумите предстои да бъдат обнародвани в “Държавен вестник”. На финалната права сме със Световната банка за определяне на обхвата и начина на плащане за тежкотоварните превозни средства с обща технически допустима максимална маса над 3, 5 тона или т.нар. тол такса, каза още инж. Давидов. По думите му в момента две трети от приходите за платената пътна мрежа се генерират от леките автомобили, а с тол таксата ще се въведе по-справедлив начин за ползване на пътната инфраструктура.", "date": "2018.12.18", "title": "Електронните винетки тръгнаха като топъл хляб"}
{"url": "https://www.faktor.bg/bg/articles/v-plovdiv-otchetoha-beybi-bum-v-kraya-na-godinata", "text": "АГ-отделенията на четири пловдивски болници - УСБАЛАГ „Селена“, УМБАЛ „Св. Георги“, УМБАЛ „Пловдив“ и СБАЛАГ „Торакс“, отчитат рекорден брой раждания в края на годината. Лечебните заведения се включиха в проекта на италианският художник Алберто Гарути „На родените днес“. При всяко раждане, с натискане на специален бутон в клиниките, уличното осветление в квартала на творческите индустрии, започва да пулсира сякаш следва ритъма на новотуптящото сърце. На 16 ноември 2018 г. официално бе открита светлинната инсталация. Месец по-късно Пловдив вече има над 400 новородени в 4-те болници, като 62 от тях са проплакали в клиника „Торакс”. Първото бебе в „Торакс“ е щерката Биляна на мама Николет и татко Ивайло Павлови. Момиченцето се роди на 17.11.2018 г.. в 12.27 ч. Младата майка сподели, че има желание семейството им да се увеличи с поне още един член в бъдеще. „Постоянно се говори, че раждаемостта в България спада, но ние отчитаме в последните две години увеличаване на ражданията с повече от 20%“, съобщава д-р Живка Чалъкова – неонатолог в една от най-реномираните пловдивски клиники - „Торакс”. „Капацитетът на клиниката е запълнен особено в последните четири месеца на годината, когато се раждат бебетата, заченати през пролетта – сезонът на пробуждащия се нов живот. В същото време маркираме и нарастване на браковете сред младите родители, а също така и на раждането на второ дете в семейството.“ София Щерева, психолог в СБАЛАГ „Торакс” – Пловдив има обяснение на тези феномени. „Това, което виждаме ние като психолози от фамилната терапия, както и от „Училището за бременни“, където работим арт-терапия, показва, че отчуждението и загубата на връзките между поколенията е усилило желанието в личността да търси своята сродна душа във възрастта, в която най-важно е създаването на партньорство. Всички знаем и не отричаме, че зад многобройните „приятелства” и хилядите лайкове в социалните мрежи не стои реална близост с друго човешко същество. Голяма част от младите хора във фертилна възраст не спират да търсят този, с когото да свият своето семейно гнездо, да отгледат децата си и да им дадат усещане за сигурност и стабилност. Част от младите хора, които решават да станат родители за първи път действат през един компенсаторен механизъм и имат желание да създадат голямо и сплотено семейство. Често се оказва, че това са единствени деца или деца, отгледани от баба и дядо, тъй като родителите са заминали в чужбина да търсят препитание. Тези прекрасни млади хора имат отговорността и желанието да са заедно и да градят, да създават и да се радват на плодовете на усилията си“, обобщава психоложката. Тя споделя, че родителите на новородените имат изключително положително отношение към инициативата „На родените днес“. Татковците с нетърпение и гордост натискат бутона, който е свързан със светлинната инсталация в Капана. Това вече е една от най-желаните снимки и видео за майките и бащите с бебетата. Екипът на клиника „Торакс“ се надява, че чрез проекта на Алберто Гарути, добрите новини да стигат до все повече хора и те ще се усмихнат и ще помислят с добро за детето, което е поело първата си глътка въздух точно в този момент. Още днес, когато се разхождате по Главната улица на Пловдив и хвърлите поглед към Капана, можете да станете свидетели на появата на нов живот. Загледайте се в лампите и усетете пулса на бебето, което се е родило в красивия ни град под тепетата.", "date": "2018.12.18", "title": "В Пловдив отчетоха бейби бум в края на годината"}
{"url": "https://www.faktor.bg/bg/articles/novini/svyat/bloomberg-sledvashtiyat-sblasak-mezhdu-nato-i-rusiya-mozhe-da-e-na-balkanite", "text": "\"Следващият сблъсък на НАТО и Русия би могъл да е на Балканите\", пише в свой анализ по повод Пътната карта за членство на Босна и Херцеговина в НАТО агенция Bloomberg. Агенцията коментирна, че това може да се случи заради намерението на Алианса да приеме нови членове от Балканите, където се води \"борба за влияние с Русия\".  В този контекст, анализът посочва, че мнозинството сърби в Босна и Херцеговина, начело с лидера им Милорад Додик, остро се противопоставят на членството на страната в НАТО, за разлика от мюсюлманите и хърватите, които са привърженици на идеята. Като припомня, че НАТО е успял да \"изтика\" Русия от бившия комунистически блок в Източна Европа, Bloomberg прогнозира, че през следващата година ще има засилване на съперничеството за влияние на Балканите.", "date": "2018.12.18", "title": "Bloomberg: Следващият сблъсък между НАТО и Русия може да е на Балканите"}
{"url": "https://www.faktor.bg/bg/articles/novini/svyat/demokratite-republikantsite-nyamat-ideya-kakvo-iska-tramp", "text": "Лидерът на малцинството в Сената на САЩ Чук Шумър заяви, че законодателите от Републиканската партия си \"нямат и на идея какво иска президентът Тръмп\" относно финансирането на правителството, съобщават местни медии. Тръмп заплаши да спре работата на правителството, ако не получи 5 милиарда долара за строителство на стена по границата с Мексико. Демократите обявиха, че няма да му дадат повече от 1,3 милиарда долара. Шумър обясни, че той и лидерът на демократите в Камарата на представителите Нанси Пелоси са предложили два варианта за финансиране, за да се избегне блокиране работата на правителството, но те все още не са получили отговор. Републиканците и демократите не могат да се разберат за прокарването на проектозакон за продължаване финансирането на правителството, тъй като Тръмп иска част от законопроекта да е отделяне на средства за стена по границата с Мексико. \"За съжаление от нашата последна среща във вторник лидерът Пелоси и аз все още не сме чули от Белия дом дали те ще приемат един от тези варианти. Нищо не сме чували от нашите републикански колеги в Сената или Камарата какво мислят да подкрепят, за да се избегне спиране работата на правителството. Какъв е планът на републиканците? Те нямат такъв, те не знаят какво да правят\", обяви Шумър.", "date": "2018.12.18", "title": "Демократите: Републиканците нямат идея какво иска Тръмп"}
{"url": "https://www.faktor.bg/bg/articles/novini/balgariya/industrialtsite-nastoyavat-da-se-otlozhi-uvelichavaneto-na-minimalnata-rabotna-zaplata", "text": "От Асоциацията на индустриалния капитал в България настояват да бъде отложено увеличаването на минималната работна заплата, предвидено за 1 януари 2019 година. Аргументът на работодателската организация е, че в 15 икономически дейности средната заплата е на нивото на минималната. Националният тристранен съвет обсъжда постановлението за определяне на минималното възнаграждение догодина.  Социалният министър Бисер Петков посочи, че ръстът на минималната заплата с 50 лева догодина до ниво от 560 ще защити нискодоходните групи и ще ограничи риска от бедност сред работещите. \"Предложеното увеличение отговаря на обективната икономическа и социална рамка на страната. През 2019 се предвижда ръст на БВП. Стабилните макроикономически показатели и търсенето на работна ръка са предпоставка за увеличаването на всички доходи, БВП от 3,7 процента, очакванията са за запазване на добрия бизнес климат в страната, на заетостта\". \"473 хиляди получават минимална заплата към юни тази година\", посочиха от бизнеса. Това е повече, отколкото са били хората на минимална заплата през 2017-а\". Председателят на АИКБ Васил Велев цитира данни от проучване на членската маса, според което девет процента смятат, че минималната заплата дори трябва да е по-ниска от сегашните 510 лева. Позицията на организацията е против ръста на минималната заплата догодина и защото в различните сектори и региони икономическата ситуация е различна. \"Квалифицирани и неквалифицирани, работещи, неработещи, трудолюбиви, мързеливи, всички са изравнени – минималната работна заплата не може да бъде еднаква за всички икономически дейности. Трябва да се договаря така, както се случва в половината работеща Европа\", посочи Васил Велев. ", "date": "2018.12.18", "title": "Индустриалците настояват да се отложи увеличаването на минималната работна заплата"}
{"url": "https://www.faktor.bg/bg/articles/si-tszinpin-kitay-iska-da-zaema-tsentralno-myasto-v-sveta", "text": "Китай възнамерява да заема все по-централно място на международната арена и да съдейства за премахване на проявите на хегемонизъм по света, на опитите за господство на определени страни над други чрез сила и принуда. Това заяви днес китайският президент, предаде ТАСС.  \"Все по-уверено заемаме централно място на световна сцена и вече получихме признание от международната общност като страна, която има конструктивен принос за поддържането на мира в целия свят\", отбеляза Си Дзинпин в речта си по случай 40 години от началото на политиката на реформи и отваряне. \"Активно съдействаме за формирането на отворена световна икономика, на човечество с обща съдба, съдействаме за преобразуванията в системата на глобално управление, следваме неизменен курс под лозунга за борба с хегемонизма и политиката на потискане с власт\", каза той. Си Дзинпин каза, че през последните 40 години Китай постоянно е осъществявал самостоятелна и независима стратегия, защитавайки общоприетите международни принципи и справедливия характер на взаимоотношенията между различни страни. \"Китай постоянно ще допринася за всеобщото мирно развитие, като се осланя на натрупаната мъдрост и знания, на националните проекти и собствената си сила\", заяви китайският лидер. Китайският лидер подчерта, че висшето ръководство на Китай изключва възможността страната да се развива във ущърб на други държави, както и опасността с укрепването на националната сила да се появят хегемонистки настроения. \"По пътя на прогреса сме задължени да носим високо знамето на мира, развитието и взаимноизгодното сътрудничеството, твърдо да защитаваме мира в целия свят, да решаваме задачите на дипломатическата стратегия за осигуряване на всеобщо развитие, да формираме международни отношения от нов тип въз основа на взаимно уважение, равноправие и справедливост\", посочи Си. \"Китай никога няма да жертва интересите на други страни заради собственото си развитие, едновременно с това в никакъв случай няма да се отказваме от законните си права\", заяви той. Имайки предвид този политически курс, Пекин възнамерява да укрепва националните си въоръжени сили за отбранителни цели. \"Развитието на Китай не е заплаха за нито една чужда  държава. Никога няма да се стремим към хегемония, каквото и ниво на процъфтяване да постигнем\", обобщи той.", "date": "2018.12.18", "title": "Си Дзинпин: Китай иска да заема централно място в света"}
{"url": "https://www.faktor.bg/bg/articles/novini/balgariya/eksperti-sled-globata-za-gazoviya-monopol-risk-ot-dela-sreshtu-balgariya", "text": "Решение на Европейската комисия да глоби Българския енергиен холдинг със 77 млн. евро заради злоупотреба с господстващо положение ще улесни всички, които смятат, че са претърпели щети заради ситуацията на газовия пазар в нашата страна, коментираха пред бТВ енергийният експерт Атанас Тасев и икономистът Георги Ганев. „Открива се \"кутията на Пандора\", в Европа има фирми, които само с това се занимават и ще предявяват претенции”, прогнозира Тасев.  По думите му през разглеждания период не е имало възможност други играчи да използват тръбите на „Булгартрансгаз” заради условията на договорите с руската страна за доставка на газ. Той отбеляза, че за осъждането ни вина имат и преговарящите при присъединяването ни към ЕС, защото Брюксел не е бил нотифициран за ограничителните условия и така не е било искано изключение от европравилата, заради чието нарушаване сега сме наказани. Ганев посочи, че обжалване е възможно, но така или иначе глобата трябва да се плати.  По думите му освен това сега всеки, който реши да води дела срещу България, ще трябва да докаже претърпени вреди, но не и факта на монополно положение на БЕХ. Той беше категоричен, че не е нужно да се приватизира „Булгартрансгаз”, за да спре злоупотребата с господстващо положение. Тасев изрази мнение, че ситуацията ще се промени коренно с изграждането на газов хъб, когато ще има различни доставчици и конкуренция. Според него няма риск „Турски поток” да ни заобиколи, защото трасето през Гърция е икономически нецелесъобразно, а има проблеми и в Македония и Италия.", "date": "2018.12.18", "title": "Експерти: След глобата за газовия монопол – риск от дела срещу България"}
{"url": "https://www.faktor.bg/bg/articles/novini/svyat/prezidentite-na-sarbiya-i-kosovo-v-direkten-sblasak-v-oon", "text": "Александър Вучич и Хашим Тачи си размениха остри реплики заради историческото решението на парламента в Прищина да одобри създаването на косовска армия. Именно създаването на косовска армия стана повод за свикването на спешното заседание на Съвета за Сигурност на ООН по искане на Сърбия. Белград е обезпокоен от намерението на съседна Прищина. \"ООН трябва да укроти и възпре Косово и в бъдеще да играе по-важна роля в диалога между двете страни. Така нареченото суверенно право на Прищина да изгражда собствена армия е много притеснително. Загрижен съм, дори малко уплашенза последствията, които ще има за региона създаването на косовска армия”, обяви Александър Вучич. Според косовския президент Тачи обаче решението не само не бъде осъдено, а насърчено и ООН трябва да прояви по-голяма загриженост към Прищина. \"Ако Косово е допуснало грешка, тя е само, че изчакахме пет години със създаването на армия. Косовските войници ще бъдат войници на мира и армията на Косово ще допринася за стабилността в региона\", обяви косовският държавен глава. Думите на Тачи обаче очаквано не срещнаха доверие в Белград, Вучич за пореден път подчерта, че не не признава косовската конституция.  Белград продължава да смята населеното предимно с албанци Косово за своя територия, макар че регионът обяви независимост преди близо 11 години. Етническите албанци се разбунтуваха срещу управлението на Белград през 1998 и 1999 г. и започналата война доведе до намесата на НАТО срещу Сърбия. Оттогава в Косово има водени от НАТО миротворчески сили. \"Реални са опасенията от плановете за подсилване на косовските сили за сигурност. Всякакво ограничаване на отговорностите на водената от НАТО мироопазваща мисия би противоречало на отнасящата се до нея резолюция на Съвета за сигурност”, коментира и генералният секретар на ООН Антонио Гутереш. В подкрепа на косовската армия се обявиха САЩ, а Китай призова двете страни да се въздържат от всякакви изказвания, която подхранва напрежението.", "date": "2018.12.18", "title": "Президентите на Сърбия и Косово в директен сблъсък в ООН"}
{"url": "https://www.faktor.bg/bg/articles/beliya-dom-tramp-ne-e-obeshtaval-na-erdogan-da-ekstradira-gyulen", "text": "Президентът на САЩ Доналд Тръмп не е обещавал по време на срещата си с турския си колега Реджеп Таийп Ердоган на форума на Г-20 в Аржентина преди две седмици, че ще екстрадира мюсюлманския проповедник Фетулах Гюлен, заяви служител на Белия дом, предава Reuters, цитирана от \"Фокус\". „При срещата си с президента Ердоган на Г-20 президента не е обещавал да екстрадира Гюлен“, заяви неназованият източник на британската агенция.", "date": "2018.12.18", "title": "Белият дом: Тръмп не е обещавал на Ердоган да екстрадира Гюлен"}
{"url": "https://www.faktor.bg/bg/articles/kancho-edno-si-znae-edno-si-bae-gerb-i-bsp-se-izravnyavat", "text": "Обхваналата Европа криза на представителната демокрация е още по-дълбока в България. Това каза за сутрешния блок „Добро утро, България“ на Радио „Фокус“ социологът Кънчо Стойчев за равносметката от изминалата година.  Кънчо едно си знае, едно си бае. Абсурдната му теза, която повтаря от години, пак е на дневен ред. Защо ли? Всички знаят отговора на този въпрос.  Наблюдава се изравняване на потенциалния електорален резултат между ГЕРБ и БСП, с отчетлива ерозия на ГЕРБ. Според него при БСП няма ръст, а само стабилизация на високо равнище. При ГЕРБ има възможности за ход надолу, уточни социологът.  „Недоверието в управляващите е огромно. Нараства протестният потенциал, който дори в определена степен вече се изяви и предстои през следващата година са продължава рязко да се изявява. Продължава и сблъсъкът в обществото, който през годината стана необратим. Обществото е разделено на няколко части, а на политическо равнище виждаме сблъсък между управляващите и опозицията, който става все по-непримирим. Това не вещае нищо добро, тъй като управление със стратегически цели и дългосрочен характер изисква базово разбирателство. Такова през изминалата година не бе постигнато. Нещо повече – това, което се задава през следващата година е повече сблъсък, а не повече разбирателство“, обясни Кънчо Стойчев. Той каза още, че неадекватността на управляващата коалиция ще има най-голямо отражение през следващата година. Според него те заравят главата си в пясъка и затварят очите си за реалните проблеми. Управляващите не успяват да сменят наратива, обясни той като уточни, че българските граждани продължават да слушат тържествени маршове за феноменални успехи, но от другата страна се вижда България не просто на дъното, а България, копаеща дъното. Политическата ситуация у нас ще ескалира и това противоречие ще изиграе на управляващите най-голямата трагедия, обобщи Кънчо Стойчев.", "date": "2018.12.18", "title": "Кънчо едно си знае, едно си бае: ГЕРБ и БСП се изравняват"}
{"url": "https://www.faktor.bg/bg/articles/shtrak-tsenko-na-portret-osadeniyat-chokov-piruva-v-dragalevtsi", "text": "Полицията и прокуратурата започват проверка заради бившия кмет на Галиче Ценко Чоков, който е бил сниман в ресторант в столичния кв. \"Драгалевци\", съобщи Нова телевизия. Той е с мярка за неотклонение домашен арест и не би трябвало да напуска дома си без разрешение. Чоков обаче е бил в софийското заведение с компания от свои познати. През май Ценко Чоков беше осъден на 4,5 години затвор за отвличане, побой и палеж, а в края на септември специализираният апелативен съд го пусна под домашен арест. Основният мотив на магистратите да го освободят от килията бе влошеното здравословно състояние на скандалния управник. Съдът прие, че той страда от диабет, диабетна полиневропатия, няколко язви, дискова болест, урологично заболяване, наскоро е претърпял операция, а му предстояли и други.", "date": "2018.12.18", "title": "Щрак, Ценко, на портрет! Осъденият Чоков пирува в  \"Драгалевци\""}
{"url": "https://www.faktor.bg/bg/articles/novini/svyat/-gotvachat-na-putin-se-sreshtnal-s-liderite-na-vaorazhenite-grupirovki-v-tsar", "text": "Бизнесменът Евгений Пригожин, известен и като \"готвачът на Путин\", е участвал в среща с лидерите на въоръжните групировки в Централно-африканската република. Пригожин долетял за срещата на личния си самолет, съобщава френският Le Monde, като се позавава на участник в срещата. \"Руските \"инструктори\" разширява търговските отношения с полевите командира в ЦАР и блокират мирния процес, започнат от ООТ\", пише в публикацията.  Припомняме, че през ануари и февруари 2018 година Русия изпрати в ЦАР 175 руски инструктори за подготовка на армията, руснак беше назначен за съветник на президента, руското МО снабдява с оръжие армията на ЦАР, както и, че там оперират наемници от частната военна компания \"Вагнер\", която се свързва с Евгений Пригожин. В края на юли там бяха застреляни трима руски журналисти, които снимаха документален филм за дейността на ЧВК \"Вагнер\". Агенция Bloomberg писа, че структурите на Евгений Пригожин се стремят да разпространят своето влияние в десет африкански страни. Компаниите му предлагат услуги на политически консултанти, услуги за организация на предизборни камапнии, както и в сферата на сигурността и военната подготовка. В замяна Пригожин получава правата за добив на полезни изкопаеми и други преференции за бизнеса.   През ноември Пригожин присътстваше на преговорите между министъра на отбраната на Русия Сергей Шойгу с командващия либийската национална армия Халифа Хафтар.", "date": "2018.12.18", "title": "\"Готвачът на Путин\" се срещнал с лидерите на въоръжените групировки в ЦАР"}
{"url": "https://www.faktor.bg/bg/articles/hamid-hamid-dokazatelstvata-po-shemata-za-podkupi-za-balgarsko-grazhdanstvo-shte-badat-izprateni-v-prokuraturata", "text": "„Ако се установи истинност на данните, доказателствата ще бъдат изпратени в прокуратурата“. Това заяви в предаването „Преди всички“ на БНР Хамид Хамид от ДПС, който е член на новата временна анкетна комисия за проучване на всички факти, данни и обстоятелства по повод изнесени в европейски и български медии твърдения за скандална схема за подкупи при придобиване на българско гражданство от чужди граждани. Оставаше и да не бъдат изпратени. Хамид подчерта, че в публикациите, които се разглеждат, се съдържат твърдения и факти за период, който е далеч преди скандала с арестувания директор на ДАБЧ. „Почти винаги подобни комисии излизат и с препоръки за промени в законодателството“, каза той. По думите му всички твърдения ще бъдат проверени дали са достоверни: „Такива комисии имат ограничен обхват. Но ако се съдържат каквито и да е данни, които съответстват на тези твърдения, доказателствата ще бъдат изпратени в прокуратурата. Има обща воля да се стигне до разкриване на тези твърдения и обстоятелства. Възможностите на такава анкетна комисия са да кани журналисти, граждани и всеки, който има какво да каже по темата. С този инструментариум разполага една анкетна комисия“.", "date": "2018.12.18", "title": "Хамид:  Доказателствата по  схемата за подкупи за българско гражданство ще бъдат изпратени в прокуратурата"}
{"url": "https://www.faktor.bg/bg/articles/novini/svyat/dzhon-salivan-tryabva-da-sme-nepokolebimi-spryamo-zlonamerenoto-vliyanie-na-moskva-koeto-postavya-pod-zaplaha-tsyala-iztochna-evropa", "text": "\"Искаме ли да позволим на Русия да отреже Украйна от газотранспортната мрежа? Това още повече ще укрепи властта на Русия над Украйна, която и без това се намира под натиск заради коварното влияние на Русия в Източна Европа и Крим. Става дума за насилствена промяна на границите в Европа, която ние не можем да признаем. Нито една държава, осъзнаваща своите задължения по спазване на принципите на правовата държава, демокрацията и свободата, не би направила това, което руснаците направиха в Крим\", казва в интервю за австрийския Der Standard заместник държавния секретар на САЩ Джон Съливан. \"За да попречим на насилествените промени, които Русия иска да натрапи на Европа, е нужно търпение. Сега не е време за компромис и отслабване на санкциите. Ние трябва да останем непоколебими спрямо злонамереното влияние на Москва, което поставя под заплаха цяла Източна Европа\", коментира Съливан в отговор на въпрос дали не е време санкциите да бъдат смекчени, тъй като австрийската икономика търпяла загуби от тях.", "date": "2018.12.18", "title": "Джон Съливан: Трябва да сме непоколебими спрямо злонамереното влияние на Москва, което поставя под заплаха цяла Източна Европа"}
{"url": "https://www.faktor.bg/bg/articles/borisov-1-21", "text": "Безспорно Марк Жирардели е световна величина, за всеки туризъм, за всеки курорт, за всяка държава, да има подобни инвеститори е нещо много хубаво, но защо се появи точно сега. Това заяви премиерът Бойко Борисов пред журналисти в кулоарите на форума на високо равнище ЕС - Африка, който се провежда във Виена. Това се разбра от живо включване, излъчено в социалните мрежи.  Така ими иначе, трябва да развързваме темата Банско. Прекрасен курорт ... Виждате, че хората в Австрия си изкарват милиарди от туризма, с пъти, пъти, пъти повече лифтове, повече писти и... никаква екология. Тук няма ли зелени, аз просто не знам...  Нашите зелени, ако дойдат в Австрия, ще ликвидират целия бранш. Аз съм горд, че България има най-силните зелени организации в света. 20 години няма правителство ,премиер, президент който да се изправи и да каже: \"Все пак туризъм трябва да се развива\", иронично отбеляза той. Не приватизирахме газопреносната мрежа, въпреки изискванията. Само си помислете какви щяха да са заглавията във вестниците , ако бяхме решили да приватизираме големи чужди компании да ни вземат собствеността върху газопреносната системза, а не да дадем 77 милиона евро. Навсякъде в ЕС се приватизира, в България не се приватизира. Нашето усещане е, че ако системата не е собственост на българските граждани, на българската държава, би било предателство.   Движим нещата , за да получим нови 80 милиона евро за охрана на външната граница на ЕС, защото се справихме, и то най-добре, обясни той  „Свидетели сме на дигитализирането на икономиката в цял свят. Процес, който е прието да се нарича „Индустрия 4.0“, а специалистите дефинират като индустриалната революция на днешния ден. И като всяка революция тя носи много възможности, но и предизвикателства за пазара на труда и икономиката като цяло“. Това заяви премиерът  в изказването си на форума  под егидата на Австрийското председателство на Съвета на ЕС, съобщиха от Правителствената информационна служба.  Срещата е под надслов „Сътрудничеството в дигиталната ера“. Тя бе открита от канцлера на Австрия Себастиян Курц, от президента на Руанда и председател на Африканския съюз Пол Кагаме и от председателя на Европейската комисия Жан-Клод Юнкер. Целта на форума е да допринесе за насърчаване на иновациите и цифровизацията като важни фактори за бъдещото развитие на двата континента. В обръщението си българският министър-председател подчерта, че дигитализацията оказва голямо влияние върху държавите и обществата ни, защото трансформира продукти, процеси и бизнес модели във всички отрасли - от строителството, здравеопазването до селското стопанство и туризма. Прогноза на Световния икономически форум показва, че след 2020 г. 90% от работните места ще изискват дигитални умения. „Неслучайно те бяха основен елемент от програмата на триото Естония – България – Австрия и приоритет на Българското председателство“, заяви премиерът Бойко Борисов. Той подчерта, че образованието е в основата на всяка една икономика и благосъстоянието на гражданите. „Точно за това в следващите 2 години България ще инвестира 50 млн. евро от оперативните програми в проект „Образование за утрешния ден“, посочи премиерът Бойко Борисов. Проектът е насочен към дигитализацията на средното образование и предвижда създаване на отворени образователни ресурси, обучение на учители и ученици по дигитални умения, информационни кампании за дигитална компетентност, медийна грамотност, киберсигурност. „Прилагането на нови дигитални технологии във всички сфери ще спомогне за развитието на африканските икономики и постигането на целите, начертани съвместно от ЕС и Африка“, каза още българският министър-председател. Той посочи, че предпоставка всичко това да се случи, е адекватното за времето образование и високи нива на грамотност на двата континент", "date": "2018.12.18", "title": "Борисов от Виена: Нашите зелени, ако дойдат в Австрия, ще ликвидират туризма"}
{"url": "https://www.faktor.bg/bg/articles/novini/balgariya/prez-2019-g-v-sofiya-treti-lach-na-metroto-novi-tramvay-i-elektricheski-avtobusi", "text": "\"Над милиард и половина ще струват новите проекти на столичната община. Над 447 милиона ще бъдат похарчени за подобрения на градския транспорт. Очаква се догодина да се пусне третият лъч на метрото с влакчета, които имат възможност да се движат без машинист\", каза заместник-кметът по финанси, здравеопазване и транспорт Дончо Барбалов. \"Имаме няколко ключови проекта. Единият е метрото - догодина имаме средствата за приключване работата по първи етап на третия лъч, като септември месец догодина вече трябва да е въведен в експлоатация\", добави Барбалов. \"Имаме 47 милиона и половина за ремонт на основни булеварди. Насочили сме се приоритетно по вътрешния ринг на София. Един от основните ни приоритети да направим такава връзка между районите, че да не се минава през центъра\", обясни-заместник-кметът на столицата. \"Предстои разширение и изграждане на платно на \"Тодор Каблешков\" от бул. \"България\" до ул. \"Костенски водопад\". Ще бъде и изградена улица, която ще прерасне в булевард - \"Филип Кутев\". Идеята е тази малка улица да се разшири\", каза Барбалов. Работи се и по доставка на нови трамваи. Барбалов призна, че има много работа по трасето на \"Граф Игнатиев\", но се очаква скоро да се пусне трамвайната линия, която да е и по-тиха. Трябва да се направят тротоари на \"Свети Седмочисленици\".  Предвижда се и доставка на нови електробуси през 2019 г.", "date": "2018.12.18", "title": "През 2019 г. в София - трети лъч на метрото, нови трамвай и електрически автобуси"}
{"url": "https://www.faktor.bg/bg/articles/novini/balgariya/i-dnes-sinoptitsite-preduprezhdavat-za-opasno-vreme", "text": "И днес синоптиците предупреждават за опасно време. Ще преобладава облачно време, с валежи, като в Западна и Северна България ще бъдат от сняг, на места в Горнотракийската низина и в източните райони - предимно от дъжд, съобщават от НИМХ към БАН. От север-североизток, със слаб в Източна България до умерен вятър, ще нахлува студен въздух. Минималните температури ще са между минус 4 и 1 градуса, в Южна България все още по-високи - до 4-5 градуса. В областите Габрово, В.Търново, Търговище, Шумен, както и Смолян прогнозата е за снеговалежи и снежна покривка до 10 см. В районите на Бургас, Ямбол, Хасково и Кърджали се очакват значителни валежи от дъжд, които вечерта ще преминават в сняг. И там ще се натрупа снежна покривка – около 5 – 6 см. Следващите валежи се очертават за почивните дни, но вече ще са основно дъждовни. Само в планините ще е сняг.", "date": "2018.12.18", "title": "И днес синоптиците предупреждават за опасно време"}
{"url": "https://www.faktor.bg/bg/articles/novini/svyat/opozitsiyata-vav-velikobritaniya-vnese-vot-na-nedoverie-sreshtu-tereza-mey", "text": "Лидерът на британската опозиция Джеръми Корбин внесе искане за вот на недоверие срещу премиера Тереза Мей. Причината е решението ѝ да отложи гласуването за споразумението с Европейския съюз за брекзит за януари. Вчера премиерът Тереза Мей обяви, че ще внесе споразумението за гласуване в парламента в седмицата след 14 януари. Корбин заяви, че отлагането е неприемливо и обвини премиера, че е довела страната до национална катастрофа. Вчера Мей отново призова депутатите да гласуват споразумението. „Зная, че това не е перфектната сделка за никого. Това е компромис. Но ако допуснем перфектното да бъде противник на доброто, тогава рискуваме да напуснем Европейския съюз  без споразумение”, подчерта британският премиер.", "date": "2018.12.18", "title": "Опозицията във Великобритания внесе вот на недоверие срещу Тереза Мей"}
{"url": "https://www.faktor.bg/bg/articles/novini/svyat/v-sasht-izbraha-spravedlivost-za-duma-na-2018-godina", "text": "Американският речник \"Уебстър\" избра съществителното \"справедливост\" за дума на годината, предадоха световните агенции. Тази дума най-често е проверявана на сайта на изданието. Потребителите са уточнявали значението на думата 74 процента по-често в сравнение с миналата година. Понятието за справедливост се оказа в центъра на многобройни обществени и икономически дискусии през отминаващата година в САЩ. От изданието отбелязват, че думата Justice има различни значения в английския език - от юридическо до философско. Речникът избира дума на годината от 15 години. Предишни \"победители\" са били \"феминизъм\", \"наука\", \"социализъм\" \"прагматичен\" и др. Британският Оксфордски речник избра за дума на 2018 година прилагателното \"токсичен\", припомнят агенциите.", "date": "2018.12.18", "title": "В САЩ избраха \"справедливост\" за дума на 2018 година"}
{"url": "https://www.faktor.bg/bg/articles/novini/svyat/obshtoto-sabranie-na-oon-prie-rezolyutsiyata-na-ukrayna-za-militarizatsiyata-na-krim-i-sevastopol", "text": "Общото събрание на ООН прие с обикновено мнозинство резолюцията на Украйна относно „милитаризацията на Крим и Севастопол, както и части от Черно и Азовско море“. 66 държави гласуваха за приемането на документа срещу Русия, 19 бяха против, докато мнозинството се въздържа - 72. Документът изразява „сериозна загриженост за постепенната милитаризация на Крим от Руската федерация като окупационна сила“. Общото събрание също така изрази „загриженост“ относно съобщенията за „продължаваща дестабилизация на Крим“, заради руските доставки на оръжие на „територията на Украйна“, включително „ядрени самолети и ракети, оръжия, боеприпаси“ и разполагането на военен персонал на полуострова. Освен това, при приемането на документа, Общото събрание изрази „загриженост“ във връзка с продължаващите действия на Москва в черноморските райони, които заобикалят Крим и Азовско море. Сред тези действия е „милитаризацията“. Както бе отбелязано, това създава допълнителни заплахи за Украйна и „подкопава стабилността в региона като цяло“.", "date": "2018.12.18", "title": "Общото събрание на ООН прие резолюцията на Украйна  за милитаризацията на Крим и Севастопол"}
{"url": "https://www.faktor.bg/bg/articles/novini/balgariya/tristrankata-obsazhda-pensiite-i-zaplatite-za-2019-g", "text": "Очаква се минималното възнаграждение да скочи от 510 на 560 лв. Националният съвет за тристранно сътрудничество ще обсъжда нивата на пенсиите и осигурителния стаж. На срещата социалните партньори ще разглеждат и минималната работна заплата за 2019 г. Очаква се тя да скочи от 510 на 560 лв.  Асоциацията на индустриалния капитал в България обаче предлага увеличението да се отложи за 15 сектора, сред които пчеларство, производство на хранителни продукти и облекло, туризъм и ресторантьорство, както и редица персонални услуги.  Според бизнеса това компромисно решение би дало глътка въздух на изброените икономически дейности.", "date": "2018.12.18", "title": "Тристранката обсъжда пенсиите и заплатите за 2019 г."}
{"url": "https://www.faktor.bg/bg/articles/novini/svyat/hilyadi-ungartsi-otnovo-na-protest-v-budapeshta", "text": "За пети пореден ден няколко хиляди унгарци излязоха на протест срещу премиера Виктор Орбан. Протестиращите се събраха пред сградата на държавната телевизия в Будапеща. Недоволството беше предизвикано от новото трудово законодателство, но исканията се разшириха, като вече включват премахване на корупцията, създаване на независима съдебна власт и гарантиране на независимостта на държавните медии.", "date": "2018.12.18", "title": "Хиляди унгарци отново на протест в Будапеща"}
{"url": "https://www.faktor.bg/bg/articles/ivancheva-i-petrova", "text": "\"Здравей, България\" на Нова телевизия реши да ни\"зарадва\" предколедно с дълго интервю на Виктор Николаев с бившата кметица на столичния жк. \"Младост\" Десислава Иванчева и бившата и заместничка Биляна Петрова. \"Арестът ни е като концлагер. Най-унизителнвото е, че надзирателите ни наблюдават в тоалетната. Разбирате ли какво унижение е това\", в един глас обявиха двете\". Водена съм като крава по \"Гурко\" при ареста, за да ме отдалечат от колата ми, каза Иванчева. \"Инвеститор казва в СРСт-ата, че има 15 000 бева оферта към прокуратурата, за да се реши въпросът \"Иванчева\", обяви бившата кметица. Може да сме поръчани от човек, може от групировка, смята тя. Установихме откраднати имоти от държавата и общината за над 15 милиона лева. Попречиха ни да заведем дела за връщане на имотите в патримониума на Столичната община, категорични са двете.", "date": "2018.12.18", "title": "Иванчева и Биляна Петрова: Наблюдават ни в тоалетната"}
