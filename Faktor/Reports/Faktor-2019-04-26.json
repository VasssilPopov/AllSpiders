{"url": "https://www.faktor.bg/bg/articles/manfred-veber-podkrepya-oryazvaneto-na-evropeyskite-fondove-za-darzhavi-koito-ne-tachat-varhovenstvo-na-zakona", "text": "Кандидатът на Европейската народна партия за председател на Европейската комисия Манфред Вебер подкрепя идеята за орязване на европейските фондове за държави, които не спазват стандартите за върховенство на закона. Законопроект по този въпрос бе приет от Европарламента през януари, като той бе сметнат за инструмент за борба със заплахите за независимостта на съдилищата и с корупцията в страни като Унгария, Румъния и Полша. В публикувано днес интервю Вебер признава, че настоящите правила за съблюдение на правовия ред в Евросъюза „не са могли да възпрепятстват последните събития в Унгария, Полша и Румъния“, предаде \"Фокус\". Кандидатът на ЕНП отхвърли аргумента, че финансови санкции могат да засилят евроскептиците в засегнатите държави. „Много хора в Полша, Румъния и други страни изискват от своите правителства да пазят демократичните свободи и институции“, сочи Манфред Вебер. Той намекна за „перспектива“ за членство на Украйна в ЕС, но каза, че ще прекрати преговорите за присъединяване с Турция, ако бъде избран на поста шеф на ЕК. „Украйна има да извърви дълъг път, членство днес не е осъществимо, всеки знае това. Но трябва да има европейска перспектива“, отбеляза баварският политик.", "date": "2019.04.26", "title": "Манфред Вебер подкрепя орязването на европейските фондове за държави, които не тачат върховенство на закона"}
{"url": "https://www.faktor.bg/bg/articles/gerb-pravi-predsedatelski-savet-s-partiite-koito-podkrepyat-evrolistata", "text": "Сигурно много хора ще се радват да видят папа Франциск. Иначе, както и да разнасят славата на визитата или да ни ругаят, дебело подчертавам, че това е тежък дипломатически гаф от страна както на държавата, така и на Нунциатурата тук в София. Така не се правят посещения. Това заявява епископ Тихон в интервю за dir. bg Фактически обвиняват нас (бел. ред. - българските духовници) в нежелание за подобен род посещение, във враждебност и прочие. Държавата го е поканила като държавен глава. Но той не може да пътува по света само като държавен глава, това трябва да е ясно. Ако не й е ясно на държавата, трябваше Нунциатурата да им каже: \"Слушайте, ама той е и духовник и влиза в друга каноническа територия\". Прежният папа Йоан Павел II, за да дойде в България, държеше да бъде поканен и от патриарха. Този не го направи. С какво сърце ще се изправи пред катедралата на българския патриарх да отправя молитвите си, не знам, казва той. Не искам да взимам на хората този възторг, който те очакват от това посещение. За съжаление, аз си представях негово посещение в България по съвсем друг начин, пък може би и моите събратя. Аз не стоя под подозрение нито че съм голям защитник на Светия Синод, нито пък че съм антикатолически настроен. И дума да не става. Но в случая, според мен, това е един тежък дипломатически скандал или бих могъл да го нарека и гаф. Не бива Св. Синод да научава от пресата за тази покана, а Столична община да изпрати писмо, че ще построи естрада на пл. \"Св. Александър Невски\" на терен, който е собственост на общината. Ще рече само за сведение, а не за съгласуване, казва е епископ Тихон .", "date": "2019.04.26", "title": "Епископ Тихон: Идването на папата е тежък  дипломатически гаф на държавата"}
{"url": "https://www.faktor.bg/bg/articles/pozhar-izbuhna-v-a-raketniya-zavod-krasmash-v-rusiya-video", "text": "Гори  едно от големите руски оръжейни предприятия - завод \"Красмаш\" в град Красноярск. Заводът произвежда балистични ракети за подводници «Синева».   Пожарът се разпространи в няколко от сградите,  предаде изданието inkazan.ru Пламъците са тръгнали от покрива на корпус №90. Пожарът е от трета степен, определят специалисти. По последни данни площта, която са обхванали пламъците, е 5000 квадратни метра. В една от горящите сгради се е срутил покрив.", "date": "2019.04.26", "title": "Гори един от най-големите руски ракетни заводи (ВИДЕО)"}
{"url": "https://www.faktor.bg/bg/articles/ruskiyat-taen-agent-mariya-butina-beshe-osadena-v-sasht-na-18-mesetsa-zatvor", "text": "Рускинята Мария Бутина, която призна, че е руски таен агент, беше осъдена от съд в САЩ на 18 месеца затвор, предадоха световните агенции. Бутина беше в ареста от юли 2018 г. Месеците прекарани зад решетките ще й се приспаднат от присъдата. Съдийката Таня Чуткан, произнесла присъдата, постанови също така, че след като Бутина излежи наказанието си, тя ще бъде депортирана от САЩ. Чуткан допълни, че налага присъда, която да отразява сериозността на извършеното престъпление и да разубеди останалите да извършват подобно нещо, предава БТА. Мария Бутина, която е на 30 години, се призна за виновна миналата година за участие в заговор. Тя призна, че е събирала информация за Американската оръжейна асоциация и за други групи под ръководството на бивш руски депутат. Бутина призна, че се е опитала да се внедри в американските политически среди благодарение на връзките, които си била създала в оръжейната асоциация. В съда Бутина каза, че се срамува от собствените си действия. Защитата на Бутина каза, че обмисля обжалване на присъда, но не възлага на големи надежди на това Москва определи обвиненията срещу Бутина като \"изфабрикувани\" и настоя тя да бъде освободена. ", "date": "2019.04.26", "title": "Руският таен агент Мария Бутина беше осъдена в САЩ на 18 месеца затвор"}
{"url": "https://www.faktor.bg/bg/articles/ivan-krastev-idva-krayat-na-dosegashniya-es", "text": "- Книгата изразява несъгласието ми с хората, които приемат Европейския съюз за даденост. Не казвам, че ЕС ще се разпадне. Но Европейският съюз, който познаваме от последните 20 или 30 години, вече няма да съществува. Дали това е песимистично мислене? Не бих казал, защото през последните десетилетия ЕС много се промени. Аз споря с онези, които са убедени, че нищо не може да се случи, че настоящата криза е нещо нормално и Европейският съюз ще оцелее тъй или иначе. Не, тази криза е много по-радикална криза от всяка друга, която сме виждали преди. - Аз принадлежа към източноевропейското поколение от 1989 г. Дотогава \"Европа\" означаваше \"Западна Европа\". С други думи, утопията от 1989 г. беше утопия на нормалността: искахме да бъдем нормални, а нормалността означаваше да живеем като западноевропейци. За нас преходът се базираше върху идеята, че трябва да се имитира Западът. Някои от кризите, които виждаме сега в Източна Европа, са всъщност отприщен бунт срещу тази имитация. Част от проблема, който се наблюдава в Унгария или Полша, е завръщането към традицията. Също като у второто поколение мигранти, които изведнъж започват да размишляват за своята идентичност. Точно това се случва в много източноевропейски държави. - Да, това е много важно. Представете си утопията на комунизма през 30-те и 40-те години: вие се опитвате да изградите общество, което никога не е съществувало. Нещо напълно абстрактно, утопия, която съществува единствено на хартия. Но именно по тази причина тя се оказа толкова жилава. Парадоксалното е, че след края на комунизма източноевропейците започнаха да имитират едно западно общество, което обаче много се промени през последните 30 години. Представете си един консервативен поляк: През 1985 г. той е мечтаел за Западна Европа и за това как ние, източноевропейците, трябва да бъдем „нормални“. От негова гледна точка, \"нормално\" означава - за разлика от комунистическите страни - че църквата се уважава. По-късно обаче той открива, че този \"Запад\", който имитира, всъщност е скептично настроен към църквата - точно обратното на това, което въпросният поляк смята \"нормално\". По странен начин Източна Европа стана жертва на една почти шизофренична идея за нормалност. Тоест, пита се: Къде е днешната утопия? - Помислете си за \"Жълтите жилетки\" във Франция: Те облякоха жълтите жилетки, за да бъдат видени. Те олицетворят онези многобройни хора, които по принцип не се чувстват представени в обществения живот. Те са убедени, че решенията, взимани в Брюксел, не отразяват реалните им проблеми. В известен смисъл \"жълтите жилетки\" представляват всички хора извън големите градове, които смятат, че правителствата и Европейската комисия не ги разбират. Тези хора не се страхуват от края на света. Но се страхуват от края на месеца. Друга група са тези, които аз наричам \"нечутите\". Те са много видими и предимно млади. Вземете, например, протестиращите срещу климатичните изменения. Тяхното послание е: вероятно ние сме малцинство, но искаме да бъдем изслушани, защото се нуждаем от политики за нашето бъдеще след 30 години, не само за три години. Третата група е тази на имигрантите. За разлика от останалите, те не искат да бъдат толкова видими. Докато \"жълтите жилетки\" страдат, защото никой не ги вижда, имигрантите имат усещането, че всеки ги гледа - а те просто искат да бъдат оставени намира за известно време. Тоест, имаме си работа с три съвсем различни политически изисквания. - И аз не бях никак щастлив, че Великобритания напуска Европейския съюз. Днес обаче се питам: дали Европейският съюз изобщо ще може да оцелее, ако Обединеното кралство реши да се върне? Това не е риторичен въпрос, защото ако Великобритания наистина реши да се върне, тя вече ще е друга страна, не онази, която искаше да напусне ЕС. Днес това е едно много поляризирано и разгневено общество. Великобритания изпитва едно унижение, което винаги трябва да имаме предвид в анализа. Понастоящем нито една голяма политическа партия в ЕС не се застъпва за напускането на ЕС или на общата валута. Следователно Брекзитът първо дестабилизира Европейския съюз, а след това го стабилизира на определено равнище. - В Германия най-зле охраняваната граница е границата между традиционните политически партии и радикалните партии. Хората я прекрачват и двете посоки посоки: не само от основните партии към популистките, но и обратното. Това нарастващо объркване, този страх от бъдещето отразява и още нещо: манталитета на едно застаряващо общество. Германският светоглед в момента напомня за мисленето на пенсионерите с техните пенсионни фондове. Влизаме в период, в който Европа вероятно ще поеме някои рискове, за да успее. Германия изглежда много стабилна и успешна, но в същото време сякаш не е склонна да поема тези рискове. Остава да се види дали тази съпротива срещу риска е съвместима с идеята за германско лидерство в Европейския съюз.", "date": "2019.04.26", "title": "Иван Кръстев: Идва краят на досегашния ЕС"}
{"url": "https://www.faktor.bg/bg/articles/novini/balgariya/tsru-veche-ima-profil-v-instagram", "text": "Американското централно разузнавателно управление (ЦРУ) вече има профил на социалната мрежа на Instagram, съобщава БГНЕС. Профилът е създаден и проверен в четвъртък, а на първата публикувана снимка се вижда бюрото на един от служителите, на което има перука, часовник, печат, документи и книги. Само за 24 часа ЦРУ има 26 400 последователи, но агенцията все още не следи никого в тази социална мрежа. Освен Instagram, ЦРУ също има профил в Twitter и Facebook. Говорителката на ЦРУ Челси Робинсън заяви, че присъединяването към Instagram е друг начин, по който да се споделят истории и да се набират млади талантливи американци, които да работят за агенцията. „Този профил ще позволи да се надникне в агенцията, но не можем да качваме селфита от тайни локации. Радваме се, че ще събудим любопитството на потребителите на Instagram и на глобалната мисия на ЦРУ”, каза Робинсън.", "date": "2019.04.26", "title": "ЦРУ вече има профил в Instagram"}
{"url": "https://www.faktor.bg/bg/articles/novini/svyat/bivshiyat-siv-kardinal-na-na-putin-fenomenat-zelenski-pokaza-che-ukrayna-veche-e-mnogo-razlichna-ot-rusiya-video", "text": "Как ще се развият отношенията на Украйна с путинската Русия? Кога ще станат възможни свободни и конкурентни избори в самата Русия?  Дали руското правителство ще завре в миша дупка медиите, интернет и опозицията?  Какви са поуките от изборите в Украйна за опозицията в Русия,  по-специално за екипа на Алексей Навални? А за режима... Това коментират руският политически анализатор Глеб Павловски, украинският му колега Вадим Карасев, украинският журналист Виталий Портников в предаването на Михаил Соколов в Радио \"Свобода\".  Глеб  Павлович беше \"сивият кардинал на Владимир Путин\". Приписваха му изграждането на образа на силния президент-победител. Докато един ден не се оказва, че пропускът му за Кремъл не e валиден и не може да влезе.  \"Феноменът Зеленски показва преди всичко, че Украйна вече е много различна страна от Русия\", казва той. Путин сам си избира враговете, обясни Павлович.", "date": "2019.04.26", "title": "Бившият сив кардинал на на Путин: Феноменът Зеленски показа , че Украйна вече е много различна от Русия (ВИДЕО)"}
{"url": "https://www.faktor.bg/bg/articles/novini/balgariya/mestan-prokuraturata-i-kat-me-izkaraha-retsidivist-na-patya-a-prez-tozi-period-me-vozeshe-kola-na-nso-video", "text": "Срещу мен се води преднамерена компания, тенденциозно ми се създава образа на убиец на едно невинно дете. Скърбя за бебето, но не мога да допусна да бъда обвинен неоснователно. Това обяви днес на пресконференция в Кърджали лидерът на ДОСТ Лютви Местан. Повод за изявлението му стана тежката катастрофа с негово участие от преди седмица, при която загина шестмесечно бебе. Лютви Местан обяви, че иска да разсее манипулации и лъжи, които се мултиплицират около този тежък инцидент преднамерено и тенденциозно. Неверни са твърденията на единия от родителите на пострадалото при катастрофата семейство, че съм стоял в колата си и съм отказал да помогна на пострадалите. Този човек пристигна на мястото на инцидента, след като пострадалите бяха вече откарани в болница, обясни Местан. Той е категоричен, че няма разумно обяснение, как кола, която е престроена в дясното платно по посока Кърджали, е ударена не отляво, а от дясната страна?  От ляво моята кола е абсолютно непокътната, ударен бях челно-дясно от автомобила, който идва от Кърджали по посока Маказа. Но почти всички медии избраха най-лесното - да представят катастрофата като причинена от мен. Две трети от медиите показваха стрелка за посока, че колата идва от Маказа и пътува към Кърджали, а ситуацията беше точно обратната. Така се внушава грях. Моята кола се обърна от удара на 90 градуса, а платното, в което се движеше Юсеин със семейството си, остана свободно, въпреки че моята кола е изместена почти три метра. Никоя медия не отрази, че платното на Юсеин остана свободно, и празно, това беше истината. Но експертите трябва да установят, защо Юсеин е напуснал неговата лента, като е навлязъл в моето и се е ударил в колата ми. Важно е да се изясни и с каква скорост се е движел другият участник в катастрофата. Важен е и фактът, че от неговия автомобил няма дори и сантиметър спирачен път. За мен нещата са ясни, но няма да ги коментирам и ще изчакам експертите да си свършат работата. Надявам се да не бъдат подложени на натиск, но ме изпълват  съмнения, заяви Местан. Подозренията му идвали от изявлението на говорителя на главния прокурор Румяна Арнаудова, че от 2013 година на Местан са били съставени няколко акта и фишове с глоби за превишена скорост. Информацията им била подадена от Пътна полиция. Това е клевета за, която се носи наказателна отговорност и аз ще я потърся. От 2013 година нямам извършено нито едно нарушение на Закона за пътищата. В продължение на 4 години бях със статут на охранявано лице от НСО и дори за една секунда не съм управлявал превозно средство, това е протоколирано, не съм се качвал зад волана, за да е възможно да съм карал с превишена скорост и да съм имал нарушения. Когато чух тази клевета, изпаднах  в огромно изумление, но успешно беше създаден образът на рецидивиста Местан. Питах съпругата си, брат си, племенника си, дали когато са карали автомобила ми, не са им налагани наказания от КАТ. Но те бяха категорични, че нямат нарушения, а освен това от 2015 г. аз нямам кола. През този период, за който ме изкарват рецидивист на пътя бях председател на ДПС. Подадох молба до КАТ, с искане да ми предоставят всички фишове и актове, които уж са ми съставили.  Имам обаче предполагаемо обяснение -  най-вероятно от КАТ са засекли коли на ДПС собственост и преписват нарушенията им на мен като лидер. Колите са били управлявани от моите заместници и техни шофьори. Когато се регистрират тези нарушения, те се изпращат до собственика. Възможно е да са изпратени до ДПС като собственик, защото заради тези фалшиви нарушения ми е взета отново книжката. Аз ще заведа дело за клевета, независимо коя е институцията, която манипулира обществото и ми създаде този зловещ образ. Имам призив към главния прокурор - да разпореди проверка дали нарушенията, за които ме обвинява говорителят му Румяна Арнаудова, са извършени от мен като физическо лице или от други лица, които са шофирали коли на ДПС. Искам още да се провери, кои са били шофьорите, кой е платил актовете и фишовете, настоява лидерът на ДОСТ.  Той разкри и една любопитна подробност за водача на другия автомобил. \"Вижте  профила на Юсеин във фейсбук, там има качени кадри, които той си е направил сам и се хвали  как изпреварва на непрекъсната линя, как кара със 170 км. в час. Тези кадри ще изчезнат сигурно след часове, защото неговите адвокати ще го посъветват. Но истината е, че аз не съм отнел предимство, бях си в платното. Чувствам се невинен и заради това обжалвам всички мерки, които са ми наложени, като неоснователни. Искам непреднамереност, честност и обективност от разследващите, ще окаже пълно съдействие\", декларира Местан.", "date": "2019.04.26", "title": "Местан: Прокуратурата и КАТ ме изкараха рецидивист на пътя, а през този период аз не съм шофирал, возеше ме НСО (видео)"}
{"url": "https://www.faktor.bg/bg/articles/putin-i-vuchich-provedoha-sreshta-v-pekin", "text": "Държавният глава на Руската федерация Владимир Путин и сръбският президент Александър Вучич проведоха среща в Пекин в кулоарите на форума \"Пояс и път\", който се провежда в китайската столица, предава TACC, цитирана от \"Фокус\". Двамата са обсъдили двустранните отношения и регионалните въпроси. \"Радвам се на възможността да се срещна с Вас в кулоарите на днешното събитие, да поговорим за двустранните отношения и за ситуацията в региона\", цитира агенцията думите на Путин преди началото на разговора със сръбския му колега. Лидерът на Кремъл припомни за януарската си визита в Белград, отбелязвайки, че тя е допринесла за активизация на двустранните връзки. Той подчерта, че търговският оборот между двете държави за 2018 г. се е увеличил с два процента. \"Развиваме отношения в чувствителни области като военно-техническото сътрудничество\", допълни руският президент.", "date": "2019.04.26", "title": "Путин и  Вучич проведоха среща в Пекин"}
{"url": "https://www.faktor.bg/bg/articles/kremal-ideyata-na-tramp-za-premahvane-na-yadrenite-orazhiya-e-krasiva", "text": "Кремъл възприема положително идеята на президента на САЩ Доналд Тръмп за необходимостта от унищожаване на ядрените оръжия, заяви говорителят му Дмитрий Песков, предава РИА Новости. \"Идеята е красива! Но няма подробности. Не се разбира нищо за същността на инициативата\", отбеляза Песков. По-рано американският новинарски канал CNN съобщи, цитирайки няколко източника от Белия дом, че Тръмп преговаря с министерствата, за да разработи ново ядрено споразумение, което ще включва Русия и Китай. В допълнение, Тръмп подчерта, че всички страни трябва да се откажат от ядрените оръжия.", "date": "2019.04.26", "title": "Кремъл: Идеята на Тръмп за премахване на ядрените оръжия  е красива"}
{"url": "https://www.faktor.bg/bg/articles/novini/balgariya/desetki-hilyadi-rumantsi-se-ochakva-da-pristignat-v-balgariya", "text": "Десетки хиляди румънци се очаква да пристигнат в България по Великденските празници. Почивните дни в северната ни съседка са до 1 май. Очаква се на път към морските курорти голяма част от румънците да преминат през Дунав мост при Русе. От няколко дни на граничния пункт работят нови осем трасета, съобщи Нова тв. Засилено полицейско присъствие по пътищата в цялата страна Трафикът е интензивен. По данни на гранична полиция 95% от влизащите в страната са леки коли и автобуси с туристи. „Създадена е организация с румънските власти, Агенция Митници, Регионална дирекция „Гранична полиция” за недопускане на задръствания на Дунав мост. Очакват се голям брой румънски граждани. Към момента само в Златни пясъци има запазени 15 000 места. Очаква се този туристически поток да минава главно през КПП Дунав мост”, заяви главен комисар Теодор Атанасов, директор на МВР-Русе.", "date": "2019.04.26", "title": "Десетки хиляди румънци се очаква да пристигнат в България"}
{"url": "https://www.faktor.bg/bg/articles/petak-13/skandalno-vas-falshifitsira-prokurorska-pozitsiya-po-reshenie-sreshtu-komisiyata-po-dosietata", "text": "Състав на Върховния административен съд (ВАС) фалшифицира в свое решение важни факти от съдебно заседание, състояло се неотдавна по дело, заведено по жалба на Комисията по досиетата, показва в свое разследване   по делото се отнася до фалшифицирането на позицията на представителя на Върховната административна прокуратура в съдебното заседание по въпросния съдебен казус, разгледан от върховни съдии в следния съдебен състав: председател Ваня Пунева, членове – Панайот Генков и Таня Куцарова при секретар Лиляна Железарова. Делото във ВАС е в резултат на жалба на Комисията по досиетата срещу решение на Административен съд София-град (АССГ), с което съдът е уважил искане на бившия лидер на партията Българския бизнес блок Жорж Ганчев срещу решение на Комисията от 2016 г. С него той е обявен за пореден път за агент на ДС, но в различно негово качеството. В случая на председател на Управителния съвет на Българската федерация по баскетбол. Делото се гледа във ВАС на 11 февруари 2019 г., като по него лично се яви Жорж Ганчев заедно със своя адвокат о. р. ген. Милчо Бенгарски, главен секретар на МВР по време на правителството на Любен Беров (1992-1994), останало в историята като правителството на „Мултигруп”. По делото се яви и прокурорът от Върховната административна прокуратура Христо Ангелов, който подкрепи изцяло законовите действия на Комисията по досиета и в съдебното заседание, заявяви, че жалбата ѝ срещу първоинстанционния съд е основателна. Прокурор Христов ясно подчерта, че АССГ неправилно е решил делото, защото Комисията е установила принадлежност на Жорж Ганчев само веднъж – при проверката на народните представители през 2007 г., а след това само е оповестявала вече установена принадлежност в други качества на Жорж Ганчев – като кандидат за президент, кандидат за народен представител и като лице, заемащо ръководен пост в Българската федерация по баскетбол. На 13 март 2019 г. съставът на ВАС, разгледал делото, е излязъл с решение, с което е отхвърлил жалбата на Комисията по досиетата и е потвърдил решението на съда на първа инстанция, а именно, че Комисията не може да обявява повече от веднъж принадлежността на сътрудник на тоталитарните служби. В решението обаче  Дословно е записано: „Представителят на Върховната административна прокуратура дава мотивирано заключение за допустимост, но неоснователност на касационната жалба” (виж по-долу 2-ра страница от съдебното решение). Тоест в решението на съдебния състав на ВАС позицията на държавното обвинение е представена, че е насочена срещу Комисията, а това е напълно противоположно на фактите от съдебното заседание. Журналистът Христо Христов присъства на въпросното съдебно заседание и разполага със аудио запис от него, в което изразената позиция на прокурора е напълно обратна за записаното в съдебното решение. След празниците сайтът desebg.com ще извърши проучване, за да установи кой е виновен и кой носи отговорност за фалшифицирането прокурорската позиция. През последните няколко години съдии, изтеглени от провинцията във ВАС и АССГ, които са започнали своята кариера като школници във факултета на ДС в школата на МВР-ДС в Симеоново малко преди 10 ноември 1989 г., започнаха да саботират процеса на осветяване на тоталитарните комунистически служби с прокарването на неоснователната теза, че Комисията няма правомощия да обявява повече от веднъж принадлежност на агентите. А това без съмнение е опит да се промени основния дух на закона за досиетата, вложен от Народното събрание през 2006 г. при приемането на закона с рядък политически консенсус, а именно да бъдат осветени сътрудниците на комунистическите служби на различните ръководни постове, които са заемали или заемат през годините на прехода. Ето и копие от цялото скандално съдебно решение:", "date": "2019.04.26", "title": "Скандално: ВАС фалшифицира прокурорска позиция по решение срещу Комисията по досиетата"}
{"url": "https://www.faktor.bg/bg/articles/kultura/art-faktor/belene-ot-myasto-na-stradanie-do-myasto-za-pamet", "text": "В Белене днес ще се проведе научна конференция по повод 70 години от създаването на бившето трудово-възпитателно общежитие на остров Персин. Мотото на проявата е \"Белене - енергия за бъдещето\", а организатор е Културният център \"Евгений Босилков“.  Свои изследвания по темата на конференцията в Белене ще представят Борислав Скочев - автор на книга \"Концлагерът \"Белене\" 1949-1987 г\", д-р Момчил Методиев - историк, главен редактор на списание \"Християнство и Култура\", д-р Ана Лулева - учен от БАН, доц. д-р Даниела Колева - автор на книга \"Белене - място на памет?\", а Луиза Славкова ще представи европейската платформа за паметта. Отец Паоло Кортези ще говори за своята гледна точка като духовник и чужденец. Той е и председател на Културния център „Евгений Босилков“. „Истинска енергия е тази, която работи в Белене и може да е позитивна енергия за целия български народ - енергията на невинните хора, на мъчениците, енергията от кръвта на мъчениците. Какво може да бъде за нас това място на страдание, как може да го превърнем в място за памет, как може да използваме всички енергии от там за бъдещето, за възпитанието, да черпим ценности, да пораснем и да бъдем по-добри. От място на страдание – до място за памет“, казва отец Кортези. По различни причини за тази 70-годишнина не успяхме да изградим мемориален парк в Белене в памет на жертвите на тоталитарните режими, каза още той и добави: „В последните години се опитваме да превърнем Белене от символ на страданието до символ на достойнството, до символ на съжителство между различни, до символ на помирението чрез паметта на невинните жертви“. Конференцията ще се проведе в Културен център „Евгений Босилков –Белене“ от 10.30 до 16 часа.", "date": "2019.04.26", "title": "Белене - от място на страдание до място за памет"}
{"url": "https://www.faktor.bg/bg/articles/evrokomisaryat-po-pravosadieto-monitoringat-varhu-sadebnata-sistema-na-balgariya-nyama-da-otpadne-do-kraya-na-mandata-na-yunker", "text": "Еврокомисарят по правосъдието Вера Йоурова отхвърли възможността мониторингът върху съдебната система на България да отпадне до края на мандата на комисията Юнкер, който приключва наесен. „Личното ми мнение е, че това е неосъществимо при тази комисия. Нямаме много време пред нас. Тенденцията не е дотам удовлетворяваща, за да можем ясно да заявим, че можем да спрем механизма за сътрудничество и проверка. Специалноспоред последните проучвания на Евробарометър. Така че хората все още имат доста изразено недоверие към съдебната система“, каза тя в Брюксел.  „Все още има конкретни неща, които трябва да бъдат направени, конкретни базови мерки, конкретни цели да бъдат постигнати. Особено такива, които са свързани с устойчивостта и необратимостта“, добави Йоурова.  Председателят на ЕК Жан-Клод Юнкер бе изразил преди време надежда, че механизмът за сътрудничество и проверка за България и Румъния би могъл да отпадне до края на мандата на тази Европейска комисия. ", "date": "2019.04.26", "title": "Вера Йоурова: Мониторингът върху съдебната система на България няма да отпадне до края на мандата на Юнкер"}
{"url": "https://www.faktor.bg/bg/articles/politika/na-vseki-kilometar/chernobil-ili-prestapnoto-malchanie-na-balgarskata-komunisticheska-nomenklatura", "text": "В нощта на 25 срещу 26 април 1986 г. в съветската атомна електроцентрала „В. И.Ленин” край украинското селище Чернобил става авария. В атмосферата са изхвърлени огромни количества радиоактивни отпадъци. Смъртоносният радиационен облак се насочва и към България. Съветските „другари” скриват от населението истината за смъртоносната авария. Скриват я и от „братските народи”. Висшето ръководство на БКП е информирано за опасността, но решава и то да не предупреди за опасността от радиация българските граждани.  А бе пролет, прекрасна пролет. Децата играеха навън. По селата селяните бяха с мотиките по дворове и градини. В големите градове „трудещите се\" участваха в първомайската манифестация по случай „Деня на труда”. И тогава ни порази радиацията. Всички до един. Днес е доказано, че най-много са раковите заболявания сред 34-44 годишните (децата тогава) и 55-68 годишните (родителите тогава). Същевременно българската комунистическа номенклатура хитро се спасява. Снабдяват ги със специални хранителни запаси и вода, а кухнята на ресторанта в хотел „Рила” – в центъра на София, в който от години се е приготвяла храната за домовете им, се стерилизира. Доставят им агнешко месо от Австралия, спират пиенето, готвеното и миенето с българска вода. Приемат и специални медикаменти. Месеци наред след аварията висшата партийна номенклатура не консумира никакви български храни. Месо, колбаси, пресни зеленчуци, млека и сирена, дори вода, се доставят специално за тях от далечни държави. В същото време по националното радио и от страниците на партийния орган в. „Работническо дело” успокояваха населението:  Живеехме в ж.к. „Люлин” в блок 333 В. За четиричленното ни семейство гарсониерата, която обитавахме от 38 кв.м. би била нашето скривалище, ако престъпната им партия бе информирала за опасността от радиацията. Партията им мълчеше, както Жан Виденов мълчеше за грабежа на България 10 години по-късно. Освен гарсониерата се доволствахме и с една стара „Жигула”. Покрай нея бях изучил и автомонтьорството. Какви ли ремонти не и правих. И се гордеех, че сам мога да ги правя. Но мисълта ми е, че когато словещият Чернобилски облак премина над България пътувахме с „Жигулата” по Околовръстното на София. В един момент с недоумение забелязахме как птици започнаха да падат от небето и да се удрят в предното стъкло на колата. Спрях. Бе ужасно. Не знаехме какво става. Децата се разплакаха. Стана им мъчно.  Продължихме по пътя си.  На 4 май 1986 година Тодор Живков разбира, че положението е много по-сериозно от това, което му „докладват съветските дугари“. Но за пореден път отсича: „ЩЕ СИ МЪЛЧИМ”.  Човешкият разум отказва да разбере това мълчание. Стотици хиляди българи щяха да бъдат спасени от последиците от радиацията, щяха да бъдат живи и здрави до днес, ако Живков и неговите „верни другари” не бяха мълчали през месец май 1986 година.  Затова не трябва да забравяме, че  Радиацията в млякото е била 18 пъти над допустимите норми. Заразени са животните, които при паша са поглъщали цезий. Той има полуразпад 27-28 години. А нима децата могат без прясно мляко? В Института по радиобиология и нуклеарна медицина изследват почвата, водата и храните, но резултатите от изследванията са засекретени. Едва днес имаме възможност да ги прочетем:  „При децата между 7 и 16 години максималното регистрирано облъчване спрямо годишните граници е 380 на сто… Вероятността от увреждания на плода от радиацията е много голяма и може да доведе до тежки социални последици…“.  Учените прогнозират, че последствията ще се проявят след десетки години, а също и в следващите поколения. Последиците се проявяват днес. Ще се проявяват и утре. Защото България е на първо място по ефективна доза облъчване в Европа! Днес ежедневно у нас се откриват по 100 случая на болни от левкемия. Основната причина е аварията в Чернобил. В следващите 25 години над 1 милион българи ще се разболеят от ракови заболявания. И няма никакво значение от коя партия сте. Ако вие или вашите родители  не сте били част от висшата комунистическа номенклатура, много е вероятно също да сте жертва на Чернобилската трагедия. Процесът на разпадане на някои радиоактивни елементи започва едва сега. Затова и годишно около 35 000 българи се разболяват от рак. И той не подбира, не пита дали си българофил или русофил. Мори наред. Над 300 000 души у нас се борят с болестта в момента. Смъртните случаи се увеличават и са достигнали до 17 000 души годишно. Раково болните са вече двойно повече в сравнение с 90-те години на миналия век! Увеличава се броят и на българите, които имат проблеми с репродуктивната система и страдат от стерилитет. Това е главно поколението, родено непосредствено преди аварията в Чернобил. Според чл.1, ал.2  от действащата през 1986 година Конституция на Народна република България БКП е \"ръководна сила в обществото и държавата\". Малко преди аварията в Чернобил, през същия месец април на 1986 г. комунистите провеждат своя XIII конгрес. Избрано е ново ръководство, членовете на което  са именно престъпните „мълчаливци”, на чиято съвест, ако имаха такава, би трябвало да тежи това престъпление. Ето техните имена:  Не само престъпното им мълчание, но и цинизмът им е отвратителен. Някои от тях се опитаха да се маскират като „демократи” и дори „реформатори”. И се намериха наивници, които да им повярват.  На 30 септември 1987 година, само година и половина след чернобилската авария, в софийските книжарници се появи стихосбирката „Чернобил” на бездарния комунистически поет Венко Марковски. В 13 „елегии” той се опитва да \"възпее\" трагедията  и респективно – да оправдае престъплението. Според него „смелият“ чернобилски реактор е „умрял“ в полза на „съветската наука“: В Чернобил белее саркофаг на реактор с мирна цел. Смел реактор под съветски флаг за наука е умрел… Що за безочие са тези „стихове”.  Комунистическият поет жали за реактора, а не за загиналите, не за почерните майки. Всичко това е толкова античовешко, толкова антибългарско, толкова просташко съветофилско, че просто е отвратително.  През 1997 г. в книгата си „Чернобилска молитва (хроника на бъдещето)“, белоруската писателка Светлана Алексиевич – Нобелов лауреат за литература за 2015 г., ни срещна с личната драма на оцелелите при Чернобилската трагедия. Изповедите им са потресаващи.  В тях няма „смели реактори” и „съветски флагове”. Няма безумни стихове като„мъката и мен сплоти”, каквито безсрамно реди комунистическият поет Марковски. Има само жестока истина.  „Моето момиченце… То не е като другите… Ето, ще порасне и ще ме попита: „Защо не съм като тях?“. Когато се роди… Не беше бебе, а живо чувалче, зашито от всички страни, нито един процеп, само очичките ѝ бяха отворени. В здравния картон е записано: „Момиче, родено с множествена комплексна патология: аплазия на ануса, аплазия на влагалището, аплазия на левия бъбрек“… Така звучи на научен език, а на обикновен означава, че не може да пишка, няма дупе, с един бъбрек… Тя не умря, защото я обичам. За четири години – четири операции.  Тя още не разбира, но някой ден ще ни попита защо не е като другите. Защо никой мъж няма да може да я люби? Защо няма да може да роди? Защо на нея никога няма да ѝ се случи това, което се случва на пеперудите… на птиците… на всички, но не и на нея… Едва след четири години ми издадоха медицинска справка, която потвърждава връзката на йонизиращата радиация (в малки дози) със страшната ѝ патология.”   Светлана Алексиевич пита: кое е по-добре – да помниш или да забравиш? Съветската власт заповядва да се изземат от библиотеките книгите на тема радиация. Изземват дори книгите за последиците от атомните бомбардировки над Хирошима и Нагасаки в края на Втората световна война. „Арестувани” са научните книги описващи действието на рентгеновите апарати в медицината. Целта е „да не се всява паника”. Но истината е, че изправени пред човешкото страние, пред бедата, комунистите остават верни на себе си. Те не се променят. Не стават като нормалните хора. Това е нещото, което потриса белоруската писателка – скриването на информацията. И то не само на конкретната информация за аварията, но и информацията как да се избегнат поне частично последиците от нея. Алексиевич пише:   ”Никакви медицински препоръки… Никаква информация… Който можеше, намираше таблетки с калиев йодид. Някои гълтаха шепа хапчета и преглъщаха с чаша спирт. „Бърза помощ“ ги съживяваше.” Първите чуждестранни журналисти идват облечени в специални комбинезони, с каски, гумени обувки и ръкавици. Превежда им белоруска преводачка – „с лятна рокля и сандали”. От „генералния секретар” до „портиера” – храненик на системата, всички крият истината.  „Пътувах в таксито, пише Алесеевич, а шофьорът се чудеше защо птиците, като слепи, се удрят в стъклото, размазват се. Като луди… Сънени… Нещо като самоубийство… След смяната, за да забрави, отиваше да пие с приятели.” Светлана Алексиевич задава още един неудобен въпрос: „защо толкова малко се пише за Чернобил?” Руската и белоруската литература изобилстват с книги за войната. Но за Чернобил мълчат: „Нашите писатели продължават да пишат за войната, за сталинските лагери, а за това мълчат.” Тогава логично идва въпросът: да помним или да забравим? Ако не помним ще загубим бъдещето си.  Мнозина от висшата комунистическа номенклатура си отидоха от живота   Самоуверени и нахални както винаги техните наследници днес отново имат претенцията да властват в България. Отново налагат московската гледна точка за Европа и света у нас. А тя е известна: да се мълчи за собствените престъпления, да се клевети Европа и България, да се мрази нашият европейски свят.  Общата радиоактивност, която се отлага в България през май 1986 г. е превишавала стотици пъти нормалните стойности. В Северна България – от 90 до 1400 пъти, а за Южна България данните показват повишение от 340 до 1700 пъти. Особено високо е било радиационното ниво в планинските райони: от 1300 до 1700 пъти. В резултат на престъпното комунистическо мълчание, по ефективна доза на облъчване на  населението страната ни е на първо място в Европа. „Дете на Чернобил” е известният наш футболист Стилиян Петров, дългогодишен капитан на английския клуб „Астън Вила”. Когато смъртоносният облак достига до България той е само на шест години. Живее в Михайловград (днес Монтана). Там радиационното ниво е от 1000 до 1300 пъти над обичайното.  Мълчанието на ръководството на БКП е далеч по-престъпно деяние от самата Чернобилска авария. Висшата партийна номенклатура на   И е обрекла на гибел българските граждани – млади и стари., българи от села и градове.   През 1990 г. Главна прокуратура образува дело за това престъпление срещу българския народ , но не подведе под отговорност Тодор Живков и неговата мълчалива партийна компания. Обвинение бе повдигнато на вицепремиера Григор Стоичков– кандидат член на Политбюро на ЦК на БКП и на Любомир Шиндаров –главен санитарен инспектор и зам.-министър на здравеопазването. То гласеше: ”не са взели достатъчно ефективни мерки за опазване здравето на населението в България”. След няколко обжалвания Шиндаров получи условна присъда от 2 години, а Стоичков  – ефективна от две години, но бе освободен предсрочно от затвора.  Чернобил продължэава да убива. Чернобил продължава да предупреждава. Защото те ни готвят политически Чернобил. Усещам го, знам го, казвам го открито. Преди да е станало трагично късно.", "date": "2019.04.26", "title": "Чернобил или престъпното мълчание на българската комунистическа номенклатура"}
{"url": "https://www.faktor.bg/bg/articles/novini/svyat/kitayskiyat-prezident-napravi-nay-dobriya-si-priyatel-putin-doktor-honoris-kauza-na-pekinskiya-universitet-tsinhua", "text": "Китайският президент Си Цзинпин удостои днес с почетно научно звание руския си колега Владимир Путин, предаде Франс прес. Кремъл съобщи в комюнике, че Путин е бил обявен за доктор хонорис кауза на Пекинския университет Цинхуа, където някога е учил Си. \"За мен е удоволствие да удостоя с това звание моя най-добър приятел\", обърна се китайският президент към руския си колега на тържествената церемония в хотел в Пекин, пише БТА. \"Това е голяма чест за мен\", отговори Путин и благодари на своя \"скъп приятел\" Си, че е споделил с него този момент. Руският президент е в китайската столица за участие във форума за международно сътрудничество \"Един пояс, един път\" с цел разширяване на международните търговски връзки. По-рано днес Си и Путин участваха в първия ден от работата на тази среща на високо равнище. След това президентите на Китай и Русия проведоха двустранни разговори, посветени на засилването на икономическите отношения между страните им.", "date": "2019.04.26", "title": "Китайският президент направи \"най-добрия си приятел\" Путин доктор хонорис кауза на Пекинския университет Цинхуа"}
{"url": "https://www.faktor.bg/bg/articles/novini/svyat/anketa-prostihte-li-na-komunistite-za-chernobil", "text": "Простихте ли на комунистите за Чернобил? Да Не Нямам мнение", "date": "2019.04.26", "title": "Анкета: Простихте ли на комунистите за Чернобил?"}
{"url": "https://www.faktor.bg/bg/articles/amerikanskoto-posolstvo-v-shri-lanka-predupredi-za-vazmozhni-novi-ataki", "text": "Посолството на САЩ в Шри Ланка призова хората да стоят настрана от тълпи и местата за поклонение.  Преди нападенията на Великден чуждестранни разузнавателни служби са предупреждавали властите в Шри Ланка за предстоящите бомбени атентати, но те не са успели да реагират на предупрежденията, съобщи Спутник. Посолството на САЩ в Шри Ланка публикува вчера изявление, в което предупреждава за възможността от още терористични нападения през предстоящия уикенд, позовавайки се на властите в Шри Ланка. \"Властите в Шри Ланка съобщават, че може да има още атаки, насочени към места за поклонение\", пише в изявлението на американското посолство. \"Избягвайте тези райони през уикенда, започвайки от 26 април до неделя, 28 април. Продължете да бъдете бдителни и да избягвате големи струпвания на хора\", гласи текста. Междувременно от Министерството на здравеопазването съобщиха за 253 загинали при атентатите. Разликата в цифрите е в резултат на техническа грешка, съобщи Би Би Си.", "date": "2019.04.26", "title": "Американското посолство в Шри Ланка предупреди за възможни нови атаки"}
{"url": "https://www.faktor.bg/bg/articles/kolona-s-dalzhina-nad-7-kilometra-si-izvi-pri-vitinya", "text": "Първият от серията почивни дни предложи на шофьорите огромно задръстване на магистрала \"Хемус\". Колона с дължина над 7 километра се е образувала преди тунел \"Витиня\" в посока Варна, видя Канал 3. От ОДМВР-София съобщиха, че на място са изпратени екипи на \"Пътна полиция\", които са се заели с регулирането на движението. От полицията препоръчват при възможност да се използват обходни маршрути.", "date": "2019.04.26", "title": "Колона с дължина над 7 километра се изви при Витиня"}
{"url": "https://www.faktor.bg/bg/articles/imperatorat-na-yaponiya-akihito-i-imperatritsa-mitiko-se-pokazaha-za-posleden-pat-kato-tsarstvashta-dvoyka", "text": "Императорът на Япония Акихито и императрица Митико за последен път се оказаха официално пред публика в петък в качеството на царстваща двойка преди предстоящото на 30 април отречение на монарха от престола. Те участваха в състоялата се в Токио церемония по награждаване на активистите в защита на околната среда и учени, постигнали сериозно резултати в изучаването на живата природа, предава \"Фокус\". Както съобщава телевизионният канал NHK, сега до края на месеца 85-годишният император и 84-годишната императрица ще си почиват в своя дворцов комплекс в центъра на Токио. На 30 април те ще се отрекат от престола на официална церемония именно там. На нея ще присъстват ръководителите на трите клона на властта – правителството, парламента и Върховния съд – императорът ще произнесе прощална реч. Очаква се на церемонията от името на жителите на Япония да се изкаже и премиера Шиндзо Абе. На следващия ден – 1 май – в Токио0 ще се състои официалната церемония по коронацията на 59-годишния старши син на Акихито, сегашният престолонаследник Нарухито. В същото време основните мероприятия по този повод са планирани за октомври. Император Акихито обяви намеренията си да се откаже от престола във връзка с преклонната си възраст през лятото на 2016 година. Законодателството изисква от японския монарх да е на престола пожизнено, но желанието на Акихито предизвика вълна от съчувствие и специално за него парламентът прие еднократен закон, разрешаващ отрчението като изключение. Императорът на Япония изпълнява само церемониални функции, той има статут на символ на държавата и единството на народа.", "date": "2019.04.26", "title": "Императорът на Япония Акихито и императрица Митико се показаха за последен път като царстваща двойка"}
{"url": "https://www.faktor.bg/bg/articles/novini/balgariya/antoaneta-hristova-apartamentgeyt-e-podgotvena-ataka-sreshtu-upravlyavashtite", "text": "Идеолозите, които сътвориха \"апартаментгейт\", защото това беше подготвена атака срещу управляващите, едва ли са очаквали такъв ефект да произведе този скандал. В този скандал имаше замисъл, тъй като бе черен пиар, насочен срещу ГЕРБ. Това заяви в сутрешния блок на bTV политическият психолог проф. д-р Антоанета Христова по повод скандала с имотите на властта. ,,В резултат от \"апартаментгейт\" видяхме, че политикът не е равен на гражданина, макар че и двамата могат да извършат една и съща грешка. В тези апартаментни скандали моралът стана актуална тематика, а ГЕРБ започна да се прочиства, зададе стандарт за реакция'', посочи Христова и допълни, че усещането за несправедливост рони престижа на всички политици. По думите ѝ премиерът Борисов има право да бъде ядосан, тъй като правителството е сторило много за страната и е нормално сега да светят всякакви лампи. ,,Всички социологически данни в момента са в рамките на статистическата грешка. Имайте предвид че от днес започва същинската предизборна кампания, а датата 26-и май ще бъде много важна за всички политически партии'', отбеля още Христова.", "date": "2019.04.26", "title": "Антоанета Христова: \"Апартаментгейт\" е подготвена атака срещу управляващите"}
{"url": "https://www.faktor.bg/bg/articles/patriarh-neofit-sega-malchim-pred-sastradaniyata-gospodni", "text": "Нека да се вдъхновим от величието на Спасителя и неговия подвиг, за който сме честити като православни християни, да го имаме като пример в живота. Това каза пред журналисти Негово Светейшество патриарх Неофит преди да отслужи Царски часове, вечерня с изнасяне на св. Плащаница в митрополитската катедрала „Св. Неделя.  „На Разпети петък си спомняме състраданията на Господ Иисус Христа и се стараем да следваме Господа в неговия път към Голгота и Възкресението. Нека да се вдъхновим от величието на Спасителя и неговия подвиг, за който сме честити като православни християни, да го имаме като пример в живота“, заяви той. На въпрос, след като Северна Македония ще вземе Благодатния огън от нас, очаква ли се негова визита там, той отговори: „Засега не сме обсъждали този въпрос. Ще има обсъждане и тогава ще се реши кое как да се организира и направи. Сега мълчим пред състраданията Господни“. „Пожелавам ви много духовно настроение и светли предстоящи празници“, добави патриарх Неофит.  В митрополитската катедрала „Св. Неделя“ ще се отслужи Царски часове, вечерня с изнасяне на св. Плащаница. От 18.00 ч. ще се отслужи Опело Христово.", "date": "2019.04.26", "title": "Патриарх Неофит: Сега мълчим пред състраданията Господни"}
{"url": "https://www.faktor.bg/bg/articles/navalni-pri-putin-nyama-silovatsi-i-liberali-ima-samo-kradtsi-i-moshenitsi", "text": "В обкръжението на руския президент Владимир Путин няма никакво противопоставяне на «силоваци» срещу «либерали», това  се внушава от медиите. Всички там са едни и същи, те са крадци и мошеници.  Това заяви опозиционният лидер Алексей Навални. И показа доказателства за твърденията си. Той твърди, че \"враждата\" е измислена, за да се краде по ефективно. А в Кремъл са ефективни основно в тази дейност.  „Това противостояние на две враждуващи \"кули\" около Путин от десетилетия се коментира от политолози, всякакви кремълски инсайдери и всички те много искат ние да повярваме в това. Не е вярно. Искат да мислим, че има някакви «системни либерали» (реформатори и иноватори) и  някакви силоваци.  А Путин е мъдър, просветлен, стои над тази схватка и търси баланс\", обяснява Навални.  „Всичко това са глупости и лъжи. Няма кули и крила. Няма и „силовици“, „либерали“. Има една много монолитна група, чието име е \"мошеници и крадци от правителството на Путин\". \"Искате доказателства? Гледайте видеото, разказвам за добрите съседи на Рубльовка - министър Антон Силуанов и генерал Руслан Цаликов. Те са с различни идеологически и крадат по същия начин“, обяснава той.  Става въпрос за лидеритке на двете „измислени“ групи“. Първият е финансов министър, Цаликов пък е първи министър на военния министър Сергей Шойгу.   Участвайте в умното гласуване,  за да победим  «Единнна Русия» на Путин на изборите и да направим за всички тях нещата максимално неприятни, казва опозиционерът. С този термин той нарича гласуването на всички  срещу «Единнна Русия», като се дава подкрепа на най-сериозния им противник в съотметния регион. Това вече проработи.", "date": "2019.04.26", "title": "Навални: При Путин няма силоваци и либерали, има само крадци и мошеници (ВИДЕО)"}
{"url": "https://www.faktor.bg/bg/articles/tramp-sasht-rusiya-i-kitay-tryabva-da-se-otkazhat-ot-yadrenite-orazhiya", "text": "Президентът на САЩ Доналд Тръмп заяви снощи, че САЩ, Русия и Китай трябва да се откажат от ядрените оръжия, предаде ТАСС, цитирайки интервю на американския държавен глава пред телевизия „Фокс нюз“. „Днес видях как президентът (Владимир) Путин в Русия заяви, че се радва да помогне (на САЩ) със (севернокорейския лидер) Ким Чен-ун и Северна Корея. Искаме да се отървем от ядреното оръжие, всички сме длъжни да го направим“, заяви Тръмп. Той подчерта, че Русия и Китай също трябва да се откажат от ядрените си арсенали. Преди това телевизия Си Ен Ен заяви, цитирайки анонимни представители на Белия дом, че Тръмп има намерение да подготви споразумение за съкращаване на ядрените арсенали, предвиждащ участието на Русия и Китай. Според президента на САЩ контролът над ядрените оръжия трябвал да се извършва с участието на Москва и Пекин и да включва всички видове оръжия и бойни глави.", "date": "2019.04.26", "title": "Тръмп: САЩ, Русия и Китай трябва да се откажат от ядрените оръжия"}
{"url": "https://www.faktor.bg/bg/articles/na-magistrala-trakiya-15-kilometrova-kolona-palzi-ot-plovdiv-kam-burgas", "text": "Трафикът в първия от серията почивни дни става все по-натоварен. Най-страшно вече е на магистрала \"Тракия\" на територията на област Пазарджик, където се е образувала 15-километрова колона от автомобили в посока Пловдив и Бургас, педава Канал 3 . Причината е струпването на автомобили преди ремонта на 89-ия километър. Задръстването е от 75-и км  (край отбивката за Калугерово) до 90-и км на магистралата, съобщи говорителят на ОДМВР-Пазарджик Мирослав Стоянов пред \"Фокус\" и уточни, че колоната се движи бавно и в посока Бургас на минута преминават средно по 65 автомобила по магистралата. Край въпросния ремонт движението се извършва двупосочно само в едното платно. На място са полицейски екипи, които регулират движението. От МВР призовават при възможност да се използват алтернативни маршрути.", "date": "2019.04.26", "title": "На магистрала \"Тракия\" 15-километрова колона пълзи от Пловдив към Бургас"}
{"url": "https://www.faktor.bg/bg/articles/sasht-zakupuvaneto-ot-turtsiya-na-ruski-s-400-e-strategicheska-ulovka-na-moskva", "text": "САЩ смятат закупуването от страна на Турция на руски зенитни ракетни системи С-400 за „стратегическа уловка“ на Москва, целта на която е да създаде разрив между Анкара и нейните западни съюзници, предаде ТАСС, позовавайки се на говорителят на американското отбранително ведомство Ерик Пахон.  „Руската агресия в Грузия, в Украйна и в Сирия отслаби сигурността на Турция. Агресивното предложение от страна на Русия е стратегическа уловка, целяща да посее разкол между Турция и Запада, с помощта на С-400“, заяви Пахон, цитиран от \"Фокус\".  „Ние искрено се надяваме на това, че Турция ще се откаже от С-400, ще осигури защитата на своето въздушно пространство с помощта на системи, съвместими с техниката на НАТО и ще запази своите инвестиции в програмата F-35. Ние сме работили с Турция, като съюзници в НАТО и в добри, и в лоши времена, в продължение на почти 70 години, и имаме твърдото намерение да запазим тези отношения“, допълни американският представител.", "date": "2019.04.26", "title": "САЩ: Закупуването от Турция на руски С-400 е стратегическа уловка на Москва"}
{"url": "https://www.faktor.bg/bg/articles/kim-chen-un-sasht-deystvaha-zlonamereno-pri-sreshtata-mi-s-prezidenta-donald-tramp", "text": "Севернокорейският лидер Ким Чен Ун заяви, че САЩ са действали „злонамерено“, по време на срещата му с президента Доналд Тръмп в Ханой, предаде севернокорейската информационна агенция KCNA, цитирана от АФП. Лидерът на Северна Корея допълни, че ситуацията на Корейския полуостров е достигнала „критична точка“.  Ким Чен Ун направи това изявление по време на срещата му с руския президент Владимир Путин във Владивосток. Държавните медии в Северна Корея определиха разговорите между Ким Чен Ун и Путин, като „безусловни и приятелски“.  Севернокорейският лидер заяви, че „ситуацията на Корейския полуостров и в региона в момента е в застой и е достигнала критична точка“.", "date": "2019.04.26", "title": "Ким Чен Ун:  САЩ действаха злонамерено при срещата ми с президента Тръмп"}
