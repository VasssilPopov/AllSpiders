{"url": "https://www.faktor.bg/bg/articles/stanishev-sledvashtite-sedmitsi-sa-reshavashti-za-badeshteto-na-es-i-koy-shte-rakovodi-evropeyskite-institutsii", "text": "Президентът на ПЕС Сергей Станишев е домакин на координационна среща на левите лидери и премиери преди неформалната вечеря на Европейски съвет, насрочена за тази вечер в Брюксел. Това съобщиха от пресофиса на Станишев. В разговор на най-високо ниво социалистите обсъдиха стратегията си в предстоящите преговори за новите ръководни постове в Европейския съюз в контекста на приключилите евроизбори. Франс Тимерманс, кандидатът на ПЕС за председател на Европейската комисия (ЕК) също присъства на срещата, на която Станишев и премиерите-социалисти дискутираха възможните нови коалиции и перспективите за формиране на ляво мнозинство в Европейския парламент. ,,Следващите седмици ще бъдат решаващи както за това кой ще ръководи европейските институции за мандат от 5 години, така и за бъдещето на ЕС. Предстоят интензивни преговори между различните политически сили. Днес с нашите премиери потвърдихме още веднъж, че стоим твърдо зад процеса с общите кандидати и няма да позволим задкулисни решения, с които да бъде подменен вотът на избирателите'', заяви Сергей Станишев. ,,В тези преговори нашето политическо семейство влиза със силни позиции и високо вдигната глава. Либералите, зелените (които на тези избори имат силен резултат, особено впечатляващ в Германия) и крайната левица още в хода на кампанията се оформиха като естествени съюзници на социалистите, на базата на споделени ценности. Един такъв ляво-центристки блок в новия парламент ще е непреодолим фактор във формирането на мнозинство'', допълни Станишев. ,,Нашата амбиция продължава да бъде новият председател на ЕК да е Франс Тимерманс. ПЕС и Франс направиха силна кампания, на базата на автентични леви послания и политики. Това също засилва нашите позиции. В същото време, ЕНП още в изборната нощ започнаха да бламират собствения си кандидат и да обсъждат алтернативни имена. Те са готови на всичко, за да запазят доминиращите си позиции и „стабилността“ – да приемат гласовете на крайнодесни, да жертват водещия си кандидат и да пренебрегнат демократичния процес и вота на избирателите, които гласуваха директно за председател на ЕК. Това не може да бъде очакваната от хората промяна“, коментира лидерът на европейската левица и намека на ЕНП да заменят Вебер и да наложат друг кандидат, който не е участвал в изборния процес. По този начин десницата отрича демократичния принцип на общия кандидат в надпреварата и връща непрозрачността в решението за избора на шеф на ЕК в Европейския съвет. ,,Ние ще направим всичко по силите си Манифестът на ПЕС и посланията на Франс Тимерманс за по-социална, по-справедлива, по-устойчива Европа, да намерят отражение в бъдещия политически курс, който ще поеме ЕС'', заяви в заключение Станишев.", "date": "2019.05.28", "title": "Станишев събра левите лидери и премиери преди Европейския съвет тази вечер"}
{"url": "https://www.faktor.bg/bg/articles/ramush-haradinay-vsichki-sme-nayasno-sas-stremezha-na-rusiya-da-destabilizira-balkanite", "text": "Властите на Косово разглеждат делото на задържания във вторник сътрудник на Мисията на ООН в страната съгласно международните конвенции, отчитайки „руския стремеж за дестабилизация на региона“, заяви премиерът на Косово Рамуш Харадинай, цитиран от РИА Новости. „Косовските структури ще разгледат делото на „руския дипломат“ в съответствие с международните конвенции. Косово и страните от региона са наясно с руските стремежи за дестабилизация на региона“, написа министър-председателят в „Туитър“.", "date": "2019.05.28", "title": "Рамуш Харадинай: Всички сме наясно със стремежа на Русия да дестабилизират Балканите"}
{"url": "https://www.faktor.bg/bg/articles/novini/svyat/200-politsai-i-prokurori-sa-pretarsili-ofisite-na-porshe", "text": "Германски прокурори са влезли в офиса на производителя на спортни автомобили \"Порше\" във връзка с разследване на подкуп на одитор, който да одобри информацията дадена от счетоводството на компанията. Разследващите предполагат, че \"представител от щутгартско одиторско бюро е разкрил конфиденциална информация на счетоводната къща на Порше и се е облагодетелствал от това”, заявиха властите. Около 200 полицаи и прокурори са претърсили офисите на автомобилния производител, офисите на счетоводителите на компанията, и няколко частни домове в Щутгарт за хартиени и дигитални документи. Следователите предполагат, че компанията е направила \"неоправдани\" и \"ненужно големи\" плащания на бивши свои служители. 6 човека, включително от част от ръководителите на компанията \"може да са извършили измами срещу Порше', казват следователите.", "date": "2019.05.28", "title": "200 полицаи и прокурори са претърсили офисите на \"Порше\""}
{"url": "https://www.faktor.bg/bg/articles/novini/balgariya/drami-na-pozitano-20-asen-dimitrov-nay-golyamata-greshka-na-ninova-e-che-se-kandidatira-za-predsedatel", "text": "Корнелия Нинова трябва да бъде избирана по досегашните правила, т.е. няма да има право да пренаписва устава. Това каза Асен Димитров от БСП пред Канал 3, по повод днешната оставка на председателя на БСП Корнелия Нинова и процедурата за избор на нов председател. Според него, най-голямата грешка, която е допуснала Нинова, е че изобщо се е кандидатирала за председател на леивцата. \"Тя не прави реформи, а промени, които са по нейния начин на схващане. Демонстрира само авторитарен модел, в който няма никакво съдържание, което да уплътнява нейните действия с логика, произхождаща от тях. Периодът и не е завършил, на 15 юни ще направим анализ и ще кажем кое е добро и кое не е\". Димитров критикува и 10-ият в листата на БСП Велизар Енчев. \"Той си позволяваше да обикаля студия и да критикува други членове от нашата листа. Това трябва да бъде санкционирано и да се направи редакция от щаба\"", "date": "2019.05.28", "title": "Драми на \"Позитано\" 20, Асен Димитров: Най-голямата грешка на Нинова е, че се кандидатира за председател!"}
{"url": "https://www.faktor.bg/bg/articles/pri-100-obraboteni-protokoli-ot-rik-gerb-31-07-bsp-24-26", "text": "При 100% обработени протоколи от Районните избирателни комисии резултатите сочат, че ГЕРБ печели евровота с 31,07 на сто. БСП получава 24,26% от гласовете, ДПС - 16,55%, ВМРО - 7,36%, „Демократична България” - 6,06%, ВОЛЯ – 3,62%.  Разпределението на мандатите ще стане ясно в сряда, а имената на избраните български евродепутати ще бъдат обявени до петък, 31 май.", "date": "2019.05.28", "title": "При 100% обработени протоколи от РИК: ГЕРБ – 31,07%, БСП – 24,26%"}
{"url": "https://www.faktor.bg/bg/articles/boyko-borisov-spechelihme-mladite-zagubihme-horata-nad-60-godini", "text": "\"Не очаквам решения днес. Ние като позиция на Европейската народна партия сме твърдо зад Манфред Вебер. За него работихме. Ние сме дисциплиниран член на партията и нямаме никакви колебания и опозиции. Мария Неделчева направи една много добра кампания и просто сами видяхте, че разликата между нея и останалите беше потресаваща като компетентност, знания и умения\". Тя има най-много преференции\". Това коментира пред журналисти премиерът Бойко Борисов. Той е в Брюксел, за да участва в неформална работна вечеря с лидерите от ЕС. Очаква се да бъдат обсъдени резултатите от изборите и да започне процесът по номиниране на ръководителите на институциите на ЕС.  \"Омръзна ми от социолози и политолози да казват какво мисля аз. Аз никога не се меся в работата на други партии, може би в четвъртък ще говорим повече за изборите\", категоричен беше Борисов. Оставката на Корнелия Нинова премиерът коментира с думите: \"Мен много пъти са ме подканяли или са правили намеци, и аз съм давал оставка, когато съм виждал, че управлението трябва да бъде преструктурирано. Това е лично решение, БСП ще решат какво ще правят. Видя се къде са отишли парите и за медии, и за социолози, и за политолози. Резултатите на ГЕРБ са много добри. Сред работещите, младите, интелигенцията сме водещи. Губим от БСП при над 60-годишните и ниско интелигентните. 21 области срещу 3 са точно 7 пъти. Това е като оценка за изборите. В следващите дни ще кажем какво правим и какво правим. Когато победиш, може да замълчиш, когато си победен, трябва да говориш\", каза още Борисов.", "date": "2019.05.28", "title": "Бойко Борисов: Омръзна ми от социолози и политолози да казват какво мисля аз"}
{"url": "https://www.faktor.bg/bg/articles/novini/balgariya/premierat-chisti-organizatsiite-na-gerb-v-severoiztochna-balgariya", "text": "Премиерът Бойко Борисов коментира от Брюксел ситуацията в ГЕРБ. Той заяви, че ще прави чистка в партията си основно в Североизточна България. Засега на прицел на Борисов са организациите в Добрич и Плевен.  Председателят на ГЕРБ предупреди, че или трябва да настъпят промени в двата областни града, или организациите на ГЕРБ да се построят отново.", "date": "2019.05.28", "title": "Премиерът \"чисти\" организациите на ГЕРБ в Североизточна България"}
{"url": "https://www.faktor.bg/bg/articles/novini/balgariya/eto-mazha-zaradi-kogoto-ninova-zagubi", "text": "Американското издание „Политико“ назова виновниците, допринесли за провала на изборите за Европейски парламент: Марк Зукърбърг, допуснал да се публикуват фалшиви новини във фейсбук, Ангела Меркел, допуснала мигрантите, и Тереза Мей заради колебливата си политика. Путин беше пропуснат, вероятно от недоглеждане. Така анализират янките - делово. А у нас политолози, антрополози и голфъри, чийто брой значително надвишава гласувалите на евроизборите, продължават да търсят виновните за загубата на БСП. А то се вижда с просто око - виновникът е от Русия. Казва се Казимир Малевич. Гениален руски художник от полски произход, който има неразумието да продължи творческите си търсения в Съветска Русия и съответно си го получава. Създателят на супрематизма рисува една от най-известните картини в света - „Черния квадрат“, с която поставя въпроси, на които още никой не е отговорил. Сигурен съм, че и Корнелия Нинова, и Елена Йончева са били вдъхновени от този шедьовър, представляващ черен квадрат на светъл фон. Вероятно са поели едно от тълкуванията, че това е жест на радикално отричане на всякаква форма и смисъл. И творчески са го дообогатили с прозрението, че изчистените форми в политиката, лишени от цветови нюанси, водят до успех. В смисъл - ние сме бялото, а всички останали и най-вече управляващите, са в абсолютната чернота. И така нагазиха в предизборната кампания. Естествено е Нинова да бъде завладяна от супрематизма (от supreme - висш, върховен), като по-висша форма на абстракционизма. След като създаде абстрактната „Визия за България“, със супрематичен плам тя изведе депутатите си от парламента. Ако някой си мисли, че е прозряла, че мястото им наистина не е там, греши. Просто беше подведена от Малевич и реши да подложи електората си на пряко облъчване, приемайки го вероятно като съвкупност от квадратни глави. С решението си, впоследствие безуспешно, да побутне и бившия си шеф Станишев в черния квадрат, и със супер супрематичното си решение да предизвика предсрочни парламентарни избори, завърши вдъхновението си. Чудя се само, ако се е подвела по Малевич, защо поне не се вслуша в неговия съвременник Ленин, че за подобен предсрочен ход е нужна революционна ситуация. А такава засега няма. Вслуша се Елена, която в деня на изборите заяви в същия черно- бял стил: „Тази вечер България и Европа ще бъдат променени… Утре ще бъде късно“. Така де, днес е рано, утре ще бъде късно, сиреч - атакувайте тази вечер, както беше казал Ленин. Само дето Елена сбърка Зимния дворец с парламента в Брюксел. Вечерта след изборите пък със същата супрематична убеденост председателят на предизборния щаб на левите Георги Свиленски рече, че благодари на всички, дето не се „били изплашили, че ще бъдат уволнени, че техните деца и внуци ще бъдат освободени от работа, и гласували за БСП“. Някакъв спомен го удари изглежда от премиерстването на техния Орешарски, който беше заплашил в прав текст, че държавни служители, които участват в антиправителствени протести, ще бъдат освобождавани от работа. От което пък изявление на Свиленски излиза, че всички, които не са дали гласа си за сто и една годишната партия или пък изобщо не са гласували, са долни страхливци. Ей тоя човек направо си заслужи симпатиите на няколко милиона избиратели. Ще му благодарят на следващите избори. Позитанските деви Нинова и Елена не успяха да убедят гласуващи и негласуващи в своята непорочност, макар да препълниха черния квадрат. От това обаче фонът им не стана по-бял и по-розов. Състоянието на родината, най-бедна в Европейския съюз, не е розово, политически промени ще има, но те не могат да дойдат от партия, която не е променила себе си. И изчислява морала на квадрат. А и промените в демократичния свят не стават за една една нощ, ако станат, на сутринта няма да е демократичен, а познат от недалечното време, когато живяха и Ленин, и Малевич. Така че следващия път и Нинова, и Елена да внимават от коя картина ще се вдъхновяват. Ако срещат затруднение, да питат някой изкуствовед от Русия. Може и Решетников.", "date": "2019.05.28", "title": "Ето мъжа, заради когото Нинова загуби"}
{"url": "https://www.faktor.bg/bg/articles/novini/balgariya/gen-atanasov-nyama-da-sledvame-slyapo-enp", "text": "\"Демократична България\" е единствената политическа сила, която нямаше субсидия, не участва в изборната администрация и срещу нея се водеше злостна кампания\". Това заяви пред БНТ съпредседателят на \"Демократична България\" ген. Атанас Атанасов. Той потвърди, че евродепутатът Радан Кънев ще бъде част от парламентарната група на ЕНП. \"Радан Кънев ще бъде в ЕНП, но това не означава, че сляпо ще следва политиката на ЕНП. Където имаме различия, мнението ни ще бъде изразявано\", каза още Атанасов. по думите му, свободните хора са подкрепили на европейските избори \"Демократична България.", "date": "2019.05.28", "title": "Ген. Атанасов: Няма да следваме сляпо ЕНП"}
{"url": "https://www.faktor.bg/bg/articles/tatyana-doncheva-bsp-e-udoben-protivnik-na-gerb-kato-nemosht-na-idei", "text": "Лидерът на \"Движение 21\" Татяна Дончева коментира пред бТВ днешните трусове в БСП. България се нуждае от контрапункт на сегашното статукво. БСП претендира за това, но за мен те не са нито опозиция, нито контрапункт. Затова оставката на Нинова решава важни въпроси. Сега БСП е удобен противник на ГЕРБ като немощ на идеи. Нужно е далновидно ръководство, което има стратегическо мислене, да събере най-доброто от БСП, да избере лидер, който не да интриганства, за да запази позициите си. Не може да сложиш Йончева за водач на листата, за да елиминираш Станишев и после да го извадиш от листата. Като Бенковски и Хвърковатата чета Нинова реши да се справи с противниците в партията, но колко останаха. Там има тежки вътрешнопартийни конфликти и това им пречи. БСП беше длъжна да победи ГЕРБ. защото България не може да продължи да живее в това статукво. Аз знам, че на българите им харесва това статукво. БСП трябваше да оглави борбата срещу това статукво, но резултатите на евроизборите показаха дали са се справили. БСП е застаряваща партия. Твърдото ядро на партията е едвам ходещо. Това не се дължи на ръководството на Корнелия Нинова или Михаил Миков. Дължи се на проспаното време при Сергей Станишев. При него започна чистенето на противници от листите. При него бяха смачкани няколко младежки ръководства на партията. При него започна да се гледа дали дадените партийни ръководства са лоялни, а не какви са резултатите им. Нинова сега вървеше по същите стъпки. Тя извади парламентарната група февруари и лиши партията от една трибуна. Това е пълна глупост. Да извадиш депутатите от парламента се прави, ако имаш нужните ресурси за извънпарламентарно говорене. Сега тя очевидно е тръгнала на блиц трик, за бърз конгрес, отново ще се включи в напреварата за председателското място. Това става против устава на БСП и това е причината тя да иска смяна на устава. Това са все грешни ходове. На БСП им трябва един модерно мислещ лидер. Този човек трябва да е консенсусен тип и да реши всичките тези тежки проблеми, категорична е Дончева. Да, в парламента има двойно повече депутати, отколкото при Миков, но те са неефективни. Има ли Нинова ресурс за извънпарламентарен протест? Ще трябва да накара Гергов да докара автобуси от пловдивските села и даже да им ги плати.  Ниската избирателна активност в България, на фона на тази в Централна и Западна Европа, се дължи на факта, че ние винаги изоставаме със 7-8 години от тези райони. Другата причина е, че на българите им харесва сегашното статукво. На тях днешните времена им приличат на времената на Тодор Живков. За тях, ако не крадеш, докато си във властта, значи си глупак и балама, каза още Татяна Дончева. Бойко им харесва и те са готови да му простят всичко. И този начин на работа им харесва.", "date": "2019.05.28", "title": "Татяна Дончева: Българите харесват Бойко и са готови да му простят всичко"}
{"url": "https://www.faktor.bg/bg/articles/globa-grozi-stroitelya-na-grafa-za-losho-svarshena-rabota", "text": "Приемателна комисия инспектира новоремонтираната улица „Граф Игнатиев” и прилежащите пространства. Тяхна задача е да видят дали са отстранени констатираните нередности на 21-ви май, когато е издаден акт 15 със забележки. Представител на надзорната фирма каза, че част от тях са отстранени, а други все още не са. Към момента не се предвижда да бъде наложена глоба за забавяне, а по-скоро такава за лошо качество. Проверката продължава до края на деня. „Няма да има санкция за забавяне във времето. Такава е възможно да има за лошо качество, но това ще стане ясно в края на деня. Размерът на този вид санкция може да достигне до 1 млн. лева“, заяви директорът на Дирекция „Транспортна инфраструктура\" в СО инж. Даниел Евлогиев, цитиран от БГНЕС. Той обясни, че към този момент няма строително-монтажни дейности в обекта и затова няма как да бъде наложена санкция за забавяне. „Срокът на строителството не е до днес. До днес е даден срок на строителя да отстрани дефектите, установени на 21-ви май. Приемането и експлоатирането на обекта е започнало. В момента няма огради и той е достъпен. Монтирани са пейките по цялото протежение“, обясни Евлогиев и добави, че предстои да се монтира пейката на баща и син Славейкови на едноименния площад, да се монтират два павилиона и чешмичката в градинката пред църквата „Седмочисленици“, както и да бъде възстановен книжният пазар на пл. „Славейков“. „В следващите 2-3 месеца трябва да се избере видът на сергиите, след това ще бъдат произведени и накрая ще се върне книжният пазар“, заяви още той. Попитан дали строителят е глобяван досега, Евлогиев каза, че са му били наложени няколко санкции от „Зелена система“ за неправилно опазване на дървесната растителност. Директорът съобщи още, че до 1-2 месеца ще бъдат подменени ограничителите на „Графа“. „Това ще бъде извършено безплатно от строителя, който сам се съгласи да го направи“, заяви кметът Йорданка Фандъкова. Тя обясни, че вчера се е разходила в района и има забележки, но се надява те да са отстранени. Попитана от агенцията ни защо е издаден АКТ 15 на строителя, Фандъкова каза, че той е издаден с много забележки. „Затова комисията минава, за да види дали са отстранени“, мотивира проверката, която се извършва в момента от над 20 експерти. Инж. Тодор Тодоров, който е от надзорната фирма, обясни, че строителят ще отстранява дефекти докато фирмата не приеме обекта. „Обектът е в процедура на АКТ 15. В момента се установява годността му за приемане от държавна приемателна комисия. Чак след като я мине, обектът се счита за приет“, уточни инж. Тодоров и подчерта, че днес е крайният срок за приключване на строително-монтажните дейности на етап 2. На въпрос дали ремонтът е качествен, той каза, че дейностите са извършени добре. „Гаранцията на обекта е 8 години, така че и да се появят дефекти, строителят ще отстранява всичко за своя сметка“, подчерта той и добави, че до края на деня трябва да бъдат подменени всички тактилни плочи, които се установи, че водят незрящите под линиите на трамвая по „Графа“, а на други места към сградите. Тяхното преправяне е заложено в последните изменения в проекта.", "date": "2019.05.28", "title": "Солена глоба грози строителя на Графа за лошо свършена работа"}
{"url": "https://www.faktor.bg/bg/articles/kevr-izchisli-s-kolko-skacha-tsenata-na-toka-ot-1-yuli", "text": "Цената на тока ще се повиши средно за страната с 3,48 процента от 1 юли, изчислиха от Комисията за енергийно и водно регулиране /КЕВР/. Новата цена ще важи за битовите потребители и за бизнеса на регулирания пазар. Експертите на регулатора са направили това изчисление, след като са разгледали постъпилите заявления на трите електроразпределителни дружества - ЧЕЗ, ЕВН, Енерго-Про, уточниха от КЕВР. Поскъпването на тока ще е най-осезаемо в Югоизточна България, където се предвижда увеличение от 3,59 процента. Клиентите на ЧЕЗ ще плащат с 3,46 на сто повече, а за тези на Енерго-Про - с 3,38 процента, посочиха от КЕВР. Окончателните цени предстои да бъдат одобрени от енергийния регулатор в края на юни.", "date": "2019.05.28", "title": "КЕВР изчисли с колко скача цената на тока от 1 юли"}
{"url": "https://www.faktor.bg/bg/articles/ministerstvoto-na-turizma-i-organizatsiyata-na-evreite-v-balgariya-shalom-s-obsht-proekt-za-tematichen-marshrut", "text": "Изготвянето на специализиран маршрут за популяризиране на основните еврейски забележителности в страната би надградило усилията на Министерството на туризма за промотиране на културно-историческото наследство на България. Около тази теза се обединиха министърът на туризма Николина Ангелкова и председателят на Организацията на евреите в България \"Шалом\" доц. д-р Александър Оскар, съобщиха от пресцентъра на министерството. Инициативата за популяризиране ще включва ключови за еврейската общност забележителности в 13 общини в цялата страна. Тя ще бъде силен знак на уважение към приноса на еврейската общност в културно-историческо отношение, както и последователна стъпка в усилията за привличане на все повече туристи не само от Израел, но и от компактните еврейски общности в Европа и света, които традиционно предпочитат специализирани туристически продукти. Държавата Израел е на 11-о място по брой на входящите туристи в България през 2018 г. (245 хил. туристи, или над 17% ръст в сравнение с предходната година). Само за първите 3 месеца на т.г. близо 45 хил. израелски граждани са посетили страната ни (също ръст от 4% в сравнение с аналогичния период на 2018 г.). Предстоят разговори с общините за консолидиране на информацията за конкретните обекти, които да привлекат още по-голям туристически интерес към страната ни в това направление.", "date": "2019.05.28", "title": "Министерството на туризма и Организацията на евреите в България \"Шалом\" с общ проект за тематичен маршрут"}
{"url": "https://www.faktor.bg/bg/articles/sportnite-zhurnalisti-na-darik-napuskat-gong-zaradi-redaktorski-namesi", "text": "Спортните журналисти на „Дарик радио“, начело с Томислав Русев, напуснаха сайта Gong.bg, който създадоха преди 12 години. Това обяви самият Русев в ефира на „Дарик“.  Николай Александроя, Валентин Грънчаров, Стефан Стоянов, Ивайло Йовчев и Веселин Вълчев вече не са част от екипа на сайта. Причината за тяхното решение е забелязани „първи признаци на редакционна намеса“, както се изрази самият Русев.  „Редакционният екип на „Дарик радио“ спира всякакво редакционно участие в спортния сайт Gong.bg, така започна Томислав Русев. – Правим го по няколко причини. Първата е абсолютна солидарност с Ники Александров, който напусна спортният сайт Gong.bg. Няма да го карам да каже съответните мотиви, защото има договор за конфиденциалност. Много юристи ще слушат това наше издание, няма да наливаме вода в тяхната мелница. Ще ви кажем някои неща от кухнята. Основният мотив да спрем да помагаме на граждански договори, както бяхме досега, е че забелязахме първите признаци на редакционна намеса, каквато нашият екип не понася по никакъв начин и не е търпял никога. Можем да влизаме в много подробности, но няма да го направим сега… \" След повече от 25 години в ефира се променя дори името на знаковото предаване на Томислав Русев – вече няма да се казва Спортно шоу „Гонг“ – за да не се споменава името на марката и от това да произтекат юридически казуси. Засега то ще се казва „Спортното шоу на Дарик”.  Сайтът Gong.bg беше създаден от екипа на Томислав Русен в началото на 2007 г., след като в края на 2006 г. честотата на спортото радио със същото име беше продадена и там започна да се излъчва чалга. Наскоро собственик на Gong.bg като част от придобиването на Нова телевизия и пакета медии на „Нетинфо“ стана Кирил Домусчиев.", "date": "2019.05.28", "title": "Спортни журналисти на Дарик напускат Gong.bg заради \"редакционна намеса\""}
{"url": "https://www.faktor.bg/bg/articles/pri-100-obraboteni-protokoli-izbiratelnata-aktivnost-u-nas-e-bila-33-27", "text": "При 100% обработени протоколи за евровота в Районните избирателни комисии (РИК) в страната се отчита избирателна активност от 33.27%. Това съобщиха пред БНТ от Централната избирателна комисия (ЦИК). Тези данни обаче все още не са оповестени на сайта на ЦИК. За националната телевизия говорителят на ЦИК Александър Андреев уточни, че при повторното въвеждане и отстраняване на несъответствията ще бъдат уточнени и окончателните резултати. Междинните резултатите при първото въвеждане на протоколите от изборите за Европейски парламент в България: ГЕРБ - 31.07% БСП - 24.26% ДПС - 16.55% ВМРО - 7.36% \"Демократична България\" - 6.06% Предстои да бъдат приети протоколите от последната районна комисия - тази в Търговище. След като резултатите се обработят, ще започна и повторно въвеждане на протоколите на последните РИК. От данните от първото въвеждане на протоколите става ясно, че 36.71% от избирателите са гласували с преференция. Преференциалното гласуване се наблюдава при всичките политически сили. Най-висок процент преференции - над 50% - се регистрира при ВМРО и \"Демократична България\". Разпределението на мандатите ще стане ясно до утре, а в петък ще разберем кои са лицата на българските евродепутати в новия състав на ЕП.", "date": "2019.05.28", "title": "При 100% обработени протоколи избирателната активност у нас е 33,27%"}
{"url": "https://www.faktor.bg/bg/articles/lichna-pomosht-samo-pri-individualna-otsenka-na-potrebnostite", "text": "За да ползват хората с увреждания \"Лична помощ\", трябва да имат изготвена индивидуална оценка на потребностите и направление за определените на месец часове. Искането ще се подава пред кмета, по настоящия адрес на човека с увреждане. Това предвижда предложен за обществено обсъждане проект на наредба към Закона за личната помощ, който влиза в сила от първи септември.   В заявлението си до кмета хората с увреждания ще декларират, че няма да получават друга подкрепа за задоволяване на същите потребности за периода, през който ще получават личната помощ. Когато става въпрос за дете с увреждане, родителят ще дава съгласие конкретен размер от месечната помощ за отглеждане на дете с трайно увреждане или целият ѝ размер, който съответства на броя часове, да се превежда по бюджета на съответната община. Средствата ще се получават под формата на заплата. Възрастен с увреждане, който ще ползва лична помощ, ще трябва да се откаже и от добавката за чужда помощ, която се изплаща от НОИ към инвалидната пенсия.  Възнаграждението на асистента ще зависи от отработените часове, те ще се отчитат всеки месец. Местната власт ще контролира асистентите, включително и с посещения по домовете и събеседвания с ползвателите или техни близки. Проверките на място ще се извършват минимум веднаж в месеца. Когато се установи, че асистент не изпълнява трудовите си задължения или не извършва всички отчетени дейности, договорът с него ще се прекратява.", "date": "2019.05.28", "title": "\"Лична помощ\" само при индивидуална оценка на потребностите"}
{"url": "https://www.faktor.bg/bg/articles/pravnata-komisiya-othvarli-vetoto-na-prezidenta-varhu-promenite-za-darzhavnata-sobstvenost", "text": "С 14 гласа „за” Комисията по правни въпроси в НС отхвърли ветото на президента върху Закона за изменение и допълнение на Закона за държавната собственост, съобщава БГНЕС. Законът беше приет от НС на 15 май 2019 г. Очаквайте подробности.", "date": "2019.05.28", "title": "Правната комисия отхвърли ветото на президента за държавната собственост"}
{"url": "https://www.faktor.bg/bg/articles/nsts-ne-podkrepi-predlozheniyata-za-promeni-v-meditsinskata-ekspertiza", "text": "Националният съвет за тристранно сътрудничество не подкрепи предложенията на здравното министерство за промени в наредбата за медицинската експертиза. От КРИБ застанаха зад предлаганите изменения. Ася Гонева от КНСБ заяви, че Конфедерацията дава право на правителството да поеме своята отговорност за промените, доколкото то ги прави в отговор на исканията на хората с увреждания.  Промените предвиждат съпътстващите заболявания да се вземат предвид по-лесно от действащата наредба. В момента при определянето на експертното решение се взема предвид само основното заболяване. Само ако то носи поне 80 процента, а сборът на съпътстващите - поне 50 процента, на хората се дават и допълнителни 20 процента.  Министерството на здравеопазването предлага хората да получават 20 процента за съпътстващите, ако поне две от заболяванията са над 50 процента.  До промените се стигна след направен анализ на действащата в момента наредба, която е в сила от август миналата година, както и след протести на хората с увреждания. Министърът на здравеопазването Кирил Ананиев посочи, че според анализа е станало ясно, че в действащата в момента наредба има определени неща, които работят срещу хората с увреждания, включително - и срещу децата с увреждания, и крайната оценка на увреждането не отговаря на реалното здравословно състояние. Тя не дава и необходимите права на хората, съответстващи на здравословното им състояние.", "date": "2019.05.28", "title": "НСТС не подкрепи предложенията за промени в медицинската експертиза"}
{"url": "https://www.faktor.bg/bg/articles/drama-v-silistra-mayka-butna-v-dunav-7-godishniya-si-sin-i-skochi-s-8-mesechnoto-si-bebe", "text": "Окръжната прокуратура в Силистра ръководи досъдебно производство за убийство на 8-месечно бебе и опит за убийство на 7-годишно момче след инцидент на 25 май тази година около 20,15 ч. Тогава е получен сигнал за паднали във водите на река Дунав в района на стоянката за лодки зад ресторант „Дунав“ жена и дете. Случаен минувач, който разхождал кучето си в Дунавския парк на Силистра, е помогнал да бъде спасено от удавяне 7-годишното момче, син на 31-годишната Айшегюл М. Мъжът забелязал момчето във водата, след като чул виковете на деца. 7-годишното момче се държало на подводен храст и 56-годишният свидетел Валентин М. е скочил във водата и го е извадил на брега. До момента телата на 31-годишната майка и осеммесечното й момиченце не са открити. Спасеното дете е било настанено в болницата веднага след инцидента. Няма опасност за живота му. Уведомени са граничните власти на Румъния, тъй като теченията на реката може да отнесат издирваните тела на румънския бряг. Семейството живеело в Германия, но наскоро се завърнали в силистренското село Правда, откъдето са, за да изкарат акт за раждане на роденото в чужбина момиченце. По данни на съпруга на 31-годишната жена в деня на инцидента тя му е писала няколко съобщения със странен текст. Разследващите са иззели запис от камера в района на произшествието, на който се виждат майката и двете й деца. Веднага след като 7-годишният й син е бутнат в река Дунав, Айшегюл е скочила с бебето си. Действия по разследването продължават под надзора на Окръжната прокуратура в Силистра, съобщиха от пресцентъра на Апелативна прокуратура - Варна.", "date": "2019.05.28", "title": "Прокуратурата разкри разтърсващи подробности за драмата в Силистра"}
{"url": "https://www.faktor.bg/bg/articles/do-esenta-predstavyat-variantite-za-sistemata-bonus-malus", "text": "Членове на Комисията за финансов надзор и назначена работна група от експерти възобнови работата си по създаване на системата \"бонус-малус\", съобщиха от Комисията за финансов надзор (КФН). Работната група по системата \"бонус-малус\" ще има готовност да представи за обсъждане готовите варианти през есента на 2019 г. Целта на системата е да има единни изисквания за коригирането на застрахователната премия. Тя зависи от поведението на водача на автомобила, покрито от застрахователен договор за задължителна застраховка \"Гражданска отговорност\", според чл. 490, ал. 5 от Кодекса за застраховането. От КФН уверяват, че основната идея е да се възползват съвестните \"добронамерени\" шофьори и да се наказват \"високо рисковите\". Системата \"Бонус-малус\" персонализира премията, платена от застраховащия/потребителя, като взима предвид поведението на пътя и историята на претенциите. Крайната и най-съществена цел на системата \"бонус-малус\" е да възпита във водачите на автомобили чувство за отговорност. Това става като се акцентира върху пряката връзка между поведението на пътя и риска от причиняване на вреди от собственика/водача на автомобила. В новата работна група, и по съвет на международен консултант, са включени експерти от КФН, Министерството на вътрешните работи и Министерство на транспорта, информационните технологии и съобщенията. Създаденият експертен екип ще разработи няколко варианта за система. Целта е всеки един от тях да е максимално рационален и прагматичен, и да отчита в най-голяма степен нормалната житейска ситуация на пътя. Готовите варианти ще бъдат представени и предложени за обществено обсъждане на гражданите, водачите и собствениците на автомобили, както и на всички заинтересовани страни - правителствени, неправителствени организации и застрахователи.", "date": "2019.05.28", "title": "До есента представят вариантите за системата \"бонус-малус\""}
{"url": "https://www.faktor.bg/bg/articles/obshtestvo/zakon-i-red/inspektoratat-proveryava-sadii-lovuvali-v-stopanstvo-na-minyu-staykov", "text": "Инспекторатът към Висшия съдебен съвет (ИВСС) проверява случая със съдиите от Върховния административен съд (ВАС) Светослав Славов и Николай Гунчев, които са били на лов в стопанство, взето на концесия от фирма на обвиняемия бизнесмен Миню Стайков, съобщи Lex.bg. \"Получили сме сигнал и ИВСС ще изпълни правомощията си по закон\", заявиха от институцията, но не съобщават кой е подателят на сигнала срещу двамата върховни съдии. След огласяването на случая ВАС излезе с позиция, в която се посочва, че участието на двамата съдии в лов в дивечовъдното стопанство \"Кабата\" няма отношение към правораздавателната им дейност. Освен това в позицията се казваше, че двамата съдии имат редовни билети, разрешителни за притежание и употреба на ловно оръжие и са участвали в законно организиран лов. Освен това имат право да ловуват на територията на цялата страна и не са длъжни да знаят кой е концесионер на стопанството. В края на миналата година двамата са били на лов в стопанство \"Кабата\" край Бургас, което е отдадено на концесия на фирма на Миню Стайков. От 8 месеца той е в ареста по обвинения за данъчни престъпления и организирана престъпна група за незаконно производство на цигари. Двамата съдии не познавали другите участници в груповия лов, а един от тях е адвокатът на фирмите на Стайков – Станислав Коев. По закон ИВСС извършва т.нар. проверки за почтеност и конфликт на интереси на магистратите, както и за установяване на действия, които накърняват престижа на съдебната власт, и такива, свързани с нарушаване на независимостта на съдиите, прокурорите и следователите. Ако установи нарушения, инспекторатът може да внесе във Висшия съдебен съвет предложение за започване на дисциплинарно производство. Вчера Апелативният специализиран наказателен съд реши да остави окончателно в ареста Миню Стайков. Собственикът на \"Винпром - Карнобат\" беше задържан в началото на септември миналата година, когато беше обвинен в ръководене на организирана престъпна група за данъчни престъпления и незаконно производство на цигари. Дни преди да изтече законоустановеният срок за задържането му, спецпрокуратурата му повдигна нови обвинения - за злоупотреба с европари. След това Стайков започна гладна стачка в знак на протест, а междувременно проверка показа, че в килията си държи запаси от храна и лекарства, за които няма позволение.", "date": "2019.05.28", "title": "Инспекторатът проверява съдии, ловували в стопанство на Миню Стайков"}
{"url": "https://www.faktor.bg/bg/articles/psihiatar-borisov-umelo-diskvalifitsira-stroenite-edna-do-druga-ninova-i-yoncheva", "text": "Ефектът на омразата и любовта във Фейсбук не се реализира така, както се реализира в публичното поле на политическия конфликт. Така коментира резултатите от европейските избори психиатърът д-р Николай Михайлов в предаването \"Още от деня\" по БНТ. \"Има закон за преместване във виртуалната сфера, някои очевидно живеят там по-дълго време от обичайното. Едно от обясненията, че 70% не излязоха да гласуват, е че те не си представят как един техен вот решават политически въпрос\", добави Михайлов. Той няколко години бе част от ръководството на ДСБ и дори беше техен депутат в парламента. \"Гласоподавателят казва, че няма нужда да набавя високи доходи като евродепутати, без да могат да решават конкретни въпроси. Елитите не чуват какво им говорят, при положение, че манипулативната активност спрямо електоралните маси е достатъчно ефективна. В България има опитни демагози. Това са избори на твърдите ядра на основните партии и в този смисъл проблемът не е толкова в голямата електорална мобилизация, а в мобилизация на ядрата. Това ГЕРБ направи по-добре, но не по-добре от начина, по който са го направили в миналото. Те не нарастват  абсолютни числа. БСП обаче има по-добър резултат, което е парадокс\", каза Михайлов. По отношение на оставката на Корнелия Нинова той каза, че е заложник на партийна крамола, която е създала сама. \"Тя е следвана от дисквалифицирани от политиката хора, те жадуват реванш и не могат да живеят като пенсионери. Битката ще се възпроизведе на терена на членовете и симпатизантите, а те искат да я направят в елитното общество. Силата на Нинова е в електоралната база заради решителността си да се сражава с Бойко Борисов, това е ефекта \"Жана Д Арк\", но загуби сражението, защото Бойко Борисов я срази с ролята си на едър земевладелец и показа, че няма време да обръща внимание на две жени, строени една до друга, които бяха умело дисквалифицирани от него като жени на дребнотемието\", категоричен е Михайлов. Психиатърът дори заподозря, че Борисов не може никога да бъде отстранен от политиката, ако той сам не се отстрани. \"БСП има по-голям шанс да се разпадне, да се сблъска вътре и да имплозира, отколкото да се яви като претендент за властта, която упражнява Борисов. Той упражнява тази власт от неоспоримата си и крайнопроблематична харизма от българското подземие\", добави Михайлов. Във връзка с гласовете, получени от Десислава Иванчена психиатърът е на мнение, че хората са съчувствали на \"тази лошо третирана жена\". \"По време на нейния арест и присъствието и в ареста, което трябваше да действа като назидание, това показа протестен елемент като шамар от основните партии\", смята Михайлов. Той обаче е убеден, че България губи от дезинтегрирана Европа и зависи от Европа.", "date": "2019.05.28", "title": "Психиатър: Борисов умело дисквалифицира строените една до друга Нинова и Йончева"}
{"url": "https://www.faktor.bg/bg/articles/anton-kutev-ninova-mozhe-da-upravlyava-bsp-no-ne-i-po-tozi-nachin", "text": "\"Много грешки имаше по време на тази кампания. Сега трябва да направим така, че да не ги правим повече\", заяви пред журналисти на \"Позитано\" 20 депутатът от БСП Антон Кутев. \"Задължително трябва да се върнем в парламента. Има сериозни промени, които трябва да направим днес. Трябва да има рязка промяна в партията\", каза още той.  \"Корнелия Нинова може да управлява БСП, но не може да я управлява по този начин\", категоричен беше Кутев.", "date": "2019.05.28", "title": "Антон Кутев: Нинова може да управлява БСП, но не и по този начин"}
{"url": "https://www.faktor.bg/bg/articles/polsha-iska-da-kupi-32-iztrebitelya-f-35a-i-pita-sasht", "text": "Полша планира да закупи 32 изтребителя Lockheed Martin F-35A, които да заменят самолетите от съветската епоха, съобщава министърът на отбраната Мариуш Блазчак, цитиран от \"Ройтерс\", на фона на нарастващата агресивност на съседна Русия. \"Днес изпратихме искане за оферта към нашите американски партньори относно закупуването на 32 самолета F-35A заедно с пакет за логистика и обучение\", коментира Блазчак. Очаква се САЩ да увеличат продажбите на F-35 до пет държави, включително Полша, тъй като европейските съюзници засилват защитата си в лицето на засилващата се Русия, съобщи миналия месец Пентагонът. Полша е сред страните-членки на НАТО, които изразходват поне 2% от БВП за отбрана. През 2017 г., Варшава се съгласи постепенно да увеличи разходите за отбрана от 2% на 2,5% от БВП, което означава, че до 2032 г. годишните разходи трябва да се удвоят до около 80 млрд. злоти - 16,5 млрд. паунда. Продажбите на американски оръжия на чуждестранни правителства нараснаха с 13% до 192,3 млрд. долара през годината, приключила на 30 септември. Изтребителите F-35A струват по 85 милиона долара. По време на телевизионно изявление, Блазчак обясни, че Полша отбелязва напредък в това да убеди САЩ да увеличат военното си присъствие на полска земя.", "date": "2019.05.28", "title": "Полша заменя самолетите от съветската епоха с 32 изтребителя F-35A"}
{"url": "https://www.faktor.bg/bg/articles/novini/svyat/patriarh-kiril-v-rusiya-stroim-po-3-tsarkvi-v-denonoshtie", "text": "\"Руската православна църква строи по 3 църкви в денонощие\", заяви руският патриарх Кирил, цитиран от  . \"Ние строим средно по 3 църкви в денонощие, да, не бъркам — за 24 часа\", заяви патриарх Кирил при освещаването на руския храм \"Вси светии\" в  Страсбург.  Председателят на Синодалния отдел на Московската патриаршия Владимир Легойда също цитира официалната статистика за броя на православните църкви в Русия:  \"В началото на 2009 година в Русия е имало 29 263 православни църкви,а в началото на 2019 година - 38 649 храма. Ръстът за 10 години е 9386, тоест, почти по три храма на ден\", потвърждава той думите на партиарх Кирил. Броят на болниците в Русия обаче е на нивото на 1913 годин, тоест, отпреди повече от 100 години, отбелязва медията. Намаляват и училищата. През 2000 година те са били 68,8 хиляди, а само 7 години по-късно — 42,6 хиляди.", "date": "2019.05.28", "title": "Патриарх Кирил: В Русия строим по 3 църкви в денонощие"}
{"url": "https://www.faktor.bg/bg/articles/korneliya-ninova-sled-plenuma-poemam-moralna-otgovornost-i-podavam-ostavka", "text": "Корнелия Нинова направи изказване след днешния пленум на БСП. Тя благодари на хората, които са гласували за левицата. Лидерката на \"столетницата\" потърди, че подава оставка и отива на състезание за нов  председател на БСП на 15-ти юни. Припомняме, че преди изборите левицата имапе \"кървав\" пленум, на който Нинова беше бламирана от вътрешната опозиция, която ѝ пренареди листите.", "date": "2019.05.28", "title": "Нинова обяви състезание през юни за нов председател на БСП"}
{"url": "https://www.faktor.bg/bg/articles/plenumat-blamira-ninova-nyama-da-pishe-pravila-za-pryak-izbor-na-lider", "text": "Националният съвет на БСП бламира Корнелия Нинова, като отхвърли предложението пленумът да пише правила за пряк избор на нов лидер. Това бе записано като точка трета в дневния ред на червеното заседание, но червените го отхвърлиха с явно гласуване и мнозинство. Още вчера червени юристи предупредиха, че това е в нарушение на устава, според който до края на мандата на настоящия конгрес през 2020 г. пряк избор не може да има. След като бе отхвърлен от Националния съвет, въпросът ще бъде решен от конгреса, който се събира на 15 юни.  Нинова подаде оставка пред Националния съвет, но реално ще остане на поста си поне до конгреса, тъй като пленумът отказа да избре зам.-председател, който да изпълнява тази длъжност.", "date": "2019.05.28", "title": "Пленумът отново бламира Нинова, пряк избор на лидер няма да има"}
{"url": "https://www.faktor.bg/bg/articles/novini/svyat/new-york-times-v-nay-blikoto-obkrazhenie-na-putin-ima-informator-na-tsru", "text": "В най-близкото обкръжение на Путин има информатор на американските спецслужби, твърди New York Times. По данни на изданието именно този човек е предоставил на САЩ информацията за намесата на Русия в президентски избори в САЩ през 2016 година, както и за личния интерес на Путин към възможността да се повлияе на резултатите от гласуването. Сигурността на този човек сега е поставена под заплаха от конфрикта на президента Доналд Тръмп с ЦРУ, пише изданието. \"Най-сериозният източник на информация за ЦРУ за намесата на Русия в изборите е човек, близък до Путин. Същото лице е предоставило информацията за участието на Путин, както и доказателства, които дадоха възможност на бившия президент Барак Обама да заяви, че Путин лично е стоял зад руските хакери, които опитаха да се намесят в резултатите от гласуването\", казва пред изданието източник от разузнаването. Според New York Times, ЦРУ отдавна \"отглежда\" и защитава този информатор, а в момента по заповед на Тръмп главнит прокурор разследва как именно спецслужбите са стигнали до информацията за руска намеса. По думите на източника на медията, обещанието на Тръмп да свали грифа \"секретно\" от свързаните с това разследване документи, ще постави под заплаха не само живота на информатора, но и други агентурни мрежи на САЩ.", "date": "2019.05.28", "title": "New York Times: В най-бликото обкръжение на Путин има информатор на ЦРУ"}
{"url": "https://www.faktor.bg/bg/articles/georgi-svilenski-sashto-podade-ostavka", "text": "И шефът на предизборния щаб на БСП за евроизборите Георги Свиленски подаде оставка пред Националния съвет на БСП. Това е станало при представянето на отчета му за участието на БСП в евровота.", "date": "2019.05.28", "title": "След Нинова и Георги Свиленски подаде оставка"}
{"url": "https://www.faktor.bg/bg/articles/atanas-merdzhanov-ima-ulovki-v-politicheskite-deystviya-na-korneliya-ninova", "text": "Нещата са достатъчно тревожни за социалистите, тъй като ни предстоят още по-отговорни избори наесен – за местна власт. Това каза  Атанас Мерджанов, член на Националния съвет на БСП, в ефира на „Плюс-Минус” по Нова телевизия. „Никой от членовете на Националния съвет на БСП не може да бъде доволен от оставката, още повече, че става въпрос за една поредна загуба на партията на преминалите съвсем наскоро европейски избори, тъй като очакванията, които бяха сред българските граждани и заявените позиции от страна на БСП беше победа, нещо повече  - беше отправена и заявка за предсрочни избори и беше изведена парламентарната група от НС. Бих добавил - беше изведена извън политическия живот”, каза още той. „Наистина Нинова подаде оставка, но тук са уловките в това нейно политическо действие, тъй като тя предложи в дневния ред да влезе точка, свързана с правила за пряк избор, което е противоуставно. Според устава органите са валидни до изтичане на пълния мандат на сегашния Конгрес, Национален съвет и всички органи по места (2020 г. - б.р.)”, обясни още той. \"Намеренията й са скрити, тя не беше искрена пред пленума\", допълни Мерджанов. \"Засега само се констатира оставка. Имаме вече втора загуба при нейни хаотични действия.\"", "date": "2019.05.28", "title": "Атанас Мерджанов: Има уловки в оставката на Нинова"}
{"url": "https://www.faktor.bg/bg/articles/novini/balgariya/ivaylo-kalfin-ako-mariya-gabriel-stane-evrokomisar-kristalina-gorgieva-nyama-shans-za-predsedatel-na-ek", "text": "Бившият външен министър Ивайло Калфин коментира пред Нова ТВ резултатите от евроизборите. Според неговите прогнози, най-вероятно Мария Габриел, която е водач на листата на ГЕРБ, ще стане еврокомисар. По думите му, това ще се случи през есента.  С новия си стар пост, както прогнозира Калфин, тя нямало да даде възможност на Кристалина Георгиева да стане председател на Европейската комисия. Припомняме, че политически анализатори спрягат именно бившата еврокомисарка за поста. Ивайло Калфин обаче не изключи възможността Георгиева да оглави ЕК.", "date": "2019.05.28", "title": "Ивайло Калфин: Ако Мария Габриел стане еврокомисар, Кристалина Горгиева няма шанс за председател на ЕК"}
{"url": "https://www.faktor.bg/bg/articles/novini/balgariya/ninova-v-spetsialno-izyavlenie-da-izberem-noviya-predatel-na-bsp", "text": "Пресцентърът на БСП падна в собствения си капан от интриги и манипулация, разпространявайки Изявление на председателя на БСП Корнелия Нинова, с което на днешния инфарктен пленум тя заявява своята оставка и предлага процедура в съкратени срокове за избор на нов лидер. В документа буквално пише: „... до края на юли да изберем новия ПРЕДАТЕЛ, такъв какъвто партията реши.” В случая не е ясно дали става дума за техническа или правописна грешка, или наистина на „Позитано” смятат, че наследникът на Корнелия ще бъде предател на партията. В политическия документ Нинова още изразява увереност, че БСП ще спечели убедително общинските избори през есента.", "date": "2019.05.28", "title": "Нинова в специално изявление: Да изберем новия ПРЕДАТЕЛ на БСП"}
{"url": "https://www.faktor.bg/bg/articles/germanskata-politsiya-razsledva-vzriva-v-kashtata-na-balgarski-grazhdanin", "text": "Полицията в източногерманския град Халберщат започна разследване срещу 43-годишен българин след експлозия в обитаваната от него къща. Според разследващите, той е причинил взрива в неделя срещу понеделник, съобщи БНТ.  Мъжът, който има и германско гражданство е в изкуствена кома. В къщата са открити химикали, с които може да се направи взривно вещество. Става въпрос за отделни химични елементи, снабдяването с които е легално. Властите евакуираха 650 души.", "date": "2019.05.28", "title": "Германската полиция разследва взрива в къщата на български гражданин"}
{"url": "https://www.faktor.bg/bg/articles/politika/hlyab-i-pasti/tri-primera-za-praznoslovie-v-demokratichna-balgariya", "text": "От всичко, което мразя в политиката, най-мразя празнословието. Ще ви дам два-три примера: Първо, не е вярно това, което казва Кънев, че \"вече са в първа лига\". Или поне не е вярно изцяло. Ако приемем, че един мандат в ЕП е \"първа лига\", ДСБ си бяха в Първа лига и преди това. Малинов им беше център нападателят в Европарламента. Второ, не бих твърдял смело, че 117 хиляди гласа са победа, на фона на очевидната загуба на подкрепа в абсолютен брой гласове (няма да припомням аритметиката с бройката на гласувалите). Трето, не знам в какви отношения са лидерите на водещите формации (Зеленото движение тотално се обезличи, продавайки се на безценица няколко пъти на партията на Христо и Антоанета), но е очевидно  Ако на предходните избори „Да, България” имаше видим превес (брой гласове) то сега, при безспорната мобилизация на партийните ядра да се гласува с преференции за \"нашия човек\", Радан Кънев има двойно повече лични преференции от двете най-разпознаваеми ляво либерални лица в листата на „Да, България” – Тафров и Спирова. Именно защото разломът е идеологически (на Кънев няма да му е лесно да го играе либерал за пред партньорите и консерва за пред ортодоксалните костовисти), напрежението вътре в коалицията няма да утихне лесно и може дори да се увеличи. А заканите за София и местните избори на този фон са жалка патетика... А, сега ме оплюйте.", "date": "2019.05.28", "title": "Три примера за празнословие в „Демократична България”"}
{"url": "https://www.faktor.bg/bg/articles/enp-e-gotova-na-kompromis-za-noviya-predsedatel-na-evrokomisiyata", "text": "Европарламентът днес подкрепи процедура с водещия кандидат на ЕК. Това обяви председателят на ЕП Антонио Таяни, който прочете изявление, прието на днешната Конференция на председателите на политическите групи. Декларацията е приета часове преди Европейския съвет тази вечер, първи след европейските избори,  посветен  на процедурата на избор на бъдеш председател на ЕК. Таяни не спомена в изявлението си конкретно име, но заяви, че ще подкрепи мнозинството. Според тълкуванията, това е сигнал, че Манфред Вебер може и да не заеме пост номер 1 в ЕС, макар да е водещ кандидат на Европейската народна партия (ЕНП), която остана първа сила в Парламента, но  с по-малко депутати. „Позицията на ЕНП е, че трябват кандидати с програма. И това са водещите кандидати, които са се явявали пред хората и са познати“, каза Манфред Вебер, който оглавява групата на тази партия. Той обаче допълни, че ЕНП е готова на компромиси – очевиден знак, че е готов да не оглави новата Еврокомисия. „Не можем да правим пикник, защото загубихме места“, посочи германският християндемократ. Алиансът на социалистите и демократите (СиД) подкрепят твърдо своя кандидат Франс Тимерманс, обяви председателят на тази група Удо Булман. „Водим преговори с всички проеропейски групи. И първото ми предложение към ЕНП е да подкрепи промяната, която хората искат. Това е ЕНП на Виктор Орбан и Себастиан Курц, но и на Робер Шуман. Предлагам им да изяснят идентичността си“, каза Булман. Изявление не направи Ги Верхофстад, председател на Алианса на либералите и демократите в Европа (АЛДЕ), които са трета сила в ЕП и ще бъдат основният балансьор. За да бъде избран председател на Еврокомисията, е необходим консенсус между държавните и правителствените ръководители.", "date": "2019.05.28", "title": "ЕНП готова на компромис при избора на нов председател на Еврокомисията"}
{"url": "https://www.faktor.bg/bg/articles/afp-krazhbi-v-astronomicheski-razmeri-v-ruskiya-kosmicheski-sektor", "text": "Откраднати милиарди, чиновници в затвора и избягал в чужбина ръководител: руският космически сектор се характеризира с кражби на средства в астрономически размери, които слагат прът в амбициите за величие в космоса, които Русия отново започна да проявява. За това съобщава Виктория Логинова-Яковлева от Франс прес, цитирана от БТА. От години страната се опитва да възстанови тази своя индустрия - източник на огромна гордост по съветско време и в която тя остава незаобиколим световен фактор. Секторът обаче бе съсипан след разпадането на СССР, а в последно време понесе няколко унизителни провала. Корупционните скандали обаче продължават да разтърсват руската космическа индустрия и оставят в сянката си анонсираните проекти за нови ракети или станции на Луната. \"Милиарди се крадат\" в държавния конгломерат Роскосмос, който обединява компаниите в сектора, обобщи в средата на този месец ръководителят на Следствения комитет на Руската федерация Александър Бастрикин, цитиран от РИА Новости. Той съобщи, че разследвания се водят \"от поне пет години и са далеч от приключване\". Нов епизод от този сериал: през април генералният директор на Научно-изследователския институт за космически технологии Юрий Яскин напусна Русия в посока европейска страна, откъдето подаде оставка, както съобщи вестник \"Комерсант\". В неговото предприятие току-що била започнала финансова ревизия и той се опасявал, че ще бъдат открити злоупотреби, заявили източници на руския ежедневник. Роскосмос потвърди пред Франс прес оставката на Яскин, чийто институт участва в разработването на руската глобална навигационна спътникова система ГЛОНАСС, която е проектирана да конкурира американската Джи Пи Ес (GPS). От космическата агенция не посочиха причини. ПРОВАЛЕНИ ГОЛЕМИ ПРОЕКТИ  Злоупотребите засегнаха особено силно два важни проекта през последното десетилетие: ГЛОНАСС и строителството на нов космодрум, Восточний (Източният космодрум), в руския Далечен изток, замислен да замени Байконур, в Казахстан. Освен това, почти всички основни компании в сектора, включително конструкторите на ракети \"Хруничев\" и \"Прогрес\", бяха засегнати от финансови скандали, водещи понякога до затворнически присъди за кражби в голям мащаб. Сметната палата оцени различните финансови злоупотреби в Роскосмос през 2017 г. на 760 милиарда рубли (над 10 милиарда евро), което представлява близо 40 процента от нарушенията, открити във всички сектори на руската икономика. Роскосмос редовно твърди, че сътрудничи на водените разследвания. \"Изкореняването на корупцията е една от главните цели на ръководството\", увериха от конгломерата пред Франс прес. В средата на миналия месец президентът Владимир Путин призова за \"постепенно решаване на очевидните проблеми, които спъват развитието на космическия сектор\". \"Цените и сроковете, набелязвани за реализирането на космически проекти, често са неоснователни\", подчерта той. ПОВЕЧЕ ПАРИ - ПОВЕЧЕ КОРУПЦИЯ Изправянето на космическия сектор на крака е въпрос на престиж за Кремъл. Тази индустрия символизира възстановената гордост на Русия и нейните възможности да бъде в първите редици на международната сцена, особено в контекста на новата Студена война със Съединените щати. Съсипан през 90-те години на миналия месец, секторът се крепеше благодарение на търговски договори с чужбина. \"Тогава обаче още имаше кадри на много високо професионално равнище и по-малко злополуки при изстрелвания\", казва Виталий Егоров, автор на популярен блог за космоса, Зелената котка (zelenyikot.com). БЪЛГАРСКА СЛЕДА: Проф. Виден Табаков – човекът, направил кацането на Луната възможно Първият модул на Международната космическа станция (МКС), Заря, бе произведен в Русия и изведен в откритото пространство през 1998 г. въпреки финансовите трудности. Парадоксално, ситуацията се влоши в началото на този век, когато тези проблеми бяха решени. Притокът на държавни средства подхрани злоупотребите и напредъкът на космическите изследвания спря, твърдят експерти. \"Днес космическият сектор функционира на принципа: Дайте ни пари и ние ще изстреляме нещо. . . някой ден\", обяснява Егоров. Само МКС си остава твърдо \"светъл лъч\", но тя има по-скоро \"политическа роля\" за поддържане на международното сътрудничество и не допринася с нищо ново за научните изследвания, смята експертът. Според анализатори генералният директор на Роскосмос Дмитрий Рогозин - бивш вицепремиер, известен с антизападната си реторика и назначен на поста преди година - има проблеми с решаването на проблемите в сектора. Научните среди упрекват този журналист по образование, че не познава индустрията. \"Той би бил чудесен говорител на Роскосмос\", казва с ирония Егоров, след което прави уговорката, че \"дори Супермен не би успял да се справи с тази лавина от проблеми\".", "date": "2019.05.28", "title": "АФП: Кражби в астрономически размери в космическия сектор на Русия"}
{"url": "https://www.faktor.bg/bg/articles/politikat-slavi-trifonov-partiite-tryabva-da-varnat-parite-i-bez-zakonova-promyana", "text": "Слави Трифонов написа в профила си във \"Фейсбук\": Днес Министерски съвет предложи законова промяна, чрез която държавната субсидия за партиите да стане 11 лв. на получен действителен глас от партия или коалиция. Нещо се обърках – според закона, държавната субсидия и сега си е 11 лв. на получен действителен глас. Така пише в Закона за държавния бюджет. 11 лева.  А това че партиите години наред са си трайкали, че им отпускат повече от законово установения размер субсидия, не е проблем на никакъв закон. Проблемът е в незаконнот о прилагане на закона. Прилагане на принципа „Ако мине“. На този принцип миналата година партиите са получили по 13,23 лв. на глас. А не по 11 лв. Така бюджетът за 2018 г. е бил ощетен с над 6,5 млн. лева.  Днес със „законовата промяна“ правителството предлага партиите да върнат надплатените субсидии със задна дата – от 26.05.2016 г. до днес. А всъщност, партиите трябва да върнат парите и без тази законова промяна, трябва да ги върнат и заради сега действащия закон. Освен това, трябва да върнат не само надвзетите пари след 26 май 2016 г., а и надвзетите пари от 2002 г. насам.  Според изчисленията на Министерски съвет, само от 26 май до днес партиите трябва да върнат 18,6 млн. лева. След нашите разкрития за завишените субсидии, ще се спестят и още над 13 милиона лева, които партиите няма да могат да прилапат незабелязано в оставащото време от мандата на това Народно събрание.  Правителството и финансовият министър обясниха, че искат законовата промяна и връщането на надвзетите пари заради „обществените настроения“. Само ще припомня на правителството и финансовия министър, че обществените настроения са за 1 лев държавна субсидия, а не за 11лв. Така решиха над 3 милиона и половина българи, гласували на национален референдум. Управляващите не се съобразиха с волята на тези 3 милиона и половина избиратели и обявиха референдума за невалиден. Само ще отбележа, че на вчерашните избори гласуваха под 2 милиона души. И изборите са валидни. Все пак, искам да кажа нещо оптимистично, и същевременно обнадеждаващо. Това, че над 30 милиона лева от нашите пари няма да потънат в партийните каси, е благодарение на онези свободни медии (предимно сайтове), които не скриха скандала със субсидиите, но и на многото свободни и отговорни граждани, които не си мълчаха за това как се точат нагло парите на всички данъкоплатци.", "date": "2019.05.28", "title": "\"Политикът\" Слави: Партиите трябва да върнат парите и без законова промяна"}
{"url": "https://www.faktor.bg/bg/articles/transportna-stachka-v-holandiya-otmeni-desetki-poleti", "text": "Стачка на работниците в обществения транспорт в Холандия наложи анулирането на десетки полети на главното летище на страната, тъй като пътниците срещнаха трудности при достигането до него. Холандският превозвач KLM, заедно с бюджетните авиокомпании Ryanair и EasyJet, бяха сред авиокомпаниите, които анулираха общо 80 полета. Няколко други полета бяха забавени, съобщиха от БНТ. Има задръствания по пътищата до летището поради стачката, защото е много ограничен трафикът на влакове между Схипхол и Амстердам. Днес има четири влака на час вместо обичайните 25, обясни говорител на летището. Холандските профсъюзи организираха стачка с искане за по-добри пенсионни обезщетения и пенсионната възраст на страната да бъде определена на 66 години. FNV, най-големият профсъюз в Холандия, планира също кратки стачни действия сред служителите по сигурността и почистването на летище Схипхол в сряда.", "date": "2019.05.28", "title": "Транспортна стачка в Холандия отмени десетки полети"}
{"url": "https://www.faktor.bg/bg/articles/novini/svyat/london-rusiya-razglezhda-izborite-kato-uyazvima-tochka-na-zapadnite-demokratsii", "text": "Министърът на външните работи на Великобритания Джереми Хънт призова НАТО да обедини и активизира своите усилия в борбата с киберактивността на Русия. Пред последната година и половина британският Национален център по киберсигурност е обменял информация с 16 страни - съюзници на Лондон от НАТО срещу действията на Русия в киберпространството. Руските спецслужби водят \"глобална кампания\", насочена срещу \"критично важна инфраструктура\" в много страни в опит да открият уязвимите места в правителствените мрежи. Както съобщава пресс-центърът на британското Министерство на външните работи, министърът е заявил пред посланиците на НАТО и генералния секретар Йенс Столтенберг: \"По наша оценка, руските разузнавателни служби са насочени срещу критично важна национална инфраструктура на много страни, за да открие тяхната уязвимост. Тази глобална кампания също така поставя под заплаха централните правителствени мрежи\". Хънт дал за пример опитите на Русия да се намеси в украинските и американските избори. \"Тези събития показаха, че нашите противници разглеждат демократичните избори като ключова уязвима точка на западните общества. Ние трябва да им дадем да разберат, че намесата в изборната система на друга страна и влиянието върху резултатите ще бъдат разглеждани като нарушение на международното право\", смята Хънт.", "date": "2019.05.28", "title": "Лондон: За Русия слабото място на западните демокрации са демократичните избори"}
{"url": "https://www.faktor.bg/bg/articles/novini/svyat/tramp-podkrepi-severnokoreyskiya-diktator-v-obidata-sreshtu-negov-sanarodnik", "text": "Президентът на САЩ Доналд Тръмп отново подкрепи севернокорейския лидер Ким Чен Ун, който обиди бившият вицепрезидент на Барак Обама \"човек с ниско IQ\", независимо от критиките, че е подкрели един диктатор, а не сънародника си. \"И какво - Ким Чен Ун нарече Джо Байдън човек с ниско IQ. Може и така да е, ако погледнем биографията му. Мисля, че и аз съм съгласен с това\", заяви Тръмп в своя \"Туитър\". В последно време той често критикува Байдън, който печели позиции в допитванията като кандидат за президент на изборите през 2020 година.  Сенаторът-републиканец Адам Кинзингър осъди президента за \"похвалата на диктатора\" и нападките срещу Байдън.", "date": "2019.05.28", "title": "Тръмп подкрепи севернокорейския диктатор, който обиди негов сънародник"}
{"url": "https://www.faktor.bg/bg/articles/novini/svyat/vishegradskata-chetvorka-iska-marosh-shefchovich-za-predsedatel-na-ek", "text": "Вишеградската четворка – Унгария, Чехия, Словакия и Полша ще предложи настоящия зам.-председател на Еврокомисията Марош Шефчович за наследник на Жан-Клод Юнкер, предаде Ройтерс. Словакът Шефович бе сред кандидатите на Партията на европейските социалисти, които обаче избраха за водещ претендент за поста холандеца Франс Тимерманс. Позовавайки си на чешки и европейски източници в. „Хосподарске новини“ съобщи, че четирите източноевропейски страни ще настояват Шефчович да стане върховен представител за външната политика на ЕС, ако не успеят да го лансират за шеф на ЕК. Вчера Унгария вече обяви, че не подкрепя водещия кандидат на Европейската народна партия Манфред Вебер за председател на следващата Комисия. Той бе кандидат за президент на Словакия през март, но изгуби на балотаж от адвокатката Зузана Чапутова.", "date": "2019.05.28", "title": "Вишеградската четворка иска Марош Шефчович за председател на ЕК"}
{"url": "https://www.faktor.bg/bg/articles/nigyar-dzhafer-ochakvayte-iznenadi", "text": "„Движението за права и свободи се представи достойно на тези избори в Шуменска област. Предстои ни да направим анализ за резултатите във всяка община“, коментира пред Радио Шумен Нигяр Джафер, заместник-председател на Народното събрание. ДПС е политическата сила, която получи най-много гласове на евроизборите в Шуменско – 35,52 процента.  \"ДПС стои силно, мотивирано, обединено в Шуменския регион. Тепърва, разбира се, ние ще анализираме нашите резултати. Имаме ръст в сравнение с парламентарните резултати. В общините, в които Движението за права и свободи управлява, резултатът е изключително силен. Там имаме по 90 - 95 процента. Интересен е анализът, който излезе и на национално ниво, че в групата между 18 и 30 години \"Демократична България\" и ДПС имат най-силно представителство\", посочи тя.  Централното оперативно бюро на ДПС и парламентарната група на движението ще имат съвместно заседание по-късно днес. Тогава ще стане ясно кои от кандидатите за депутати ще заемат места в Европейския парламент. Д-р Нигяр Джафер прогнозира, че в скучната политика са възможни изненади.", "date": "2019.05.28", "title": "Нигяр Джафер: Възможни са изненади!"}
{"url": "https://www.faktor.bg/bg/articles/korneliya-ninova-e-podala-ostavka", "text": "Соцлидерката Корнелия Нинова е подала оставка пред Национналния съвет на БСП, предаде NOVA. Два дни след евровота БСП се събра на извънреден пленум на БСП. Като лидер на партията Корнелия Нинова е избрана на Конгрес. Това е най-висшият орган на БСП. Подадената оставка трябва да бъде одобрена от Конгреса, след което да бъде назначен временно изпълняващ длъжността, който да довърши мандата на Нинова. Ако се стигне до промяна на правилата, не се знае как това ще се отрази на устава на партията.", "date": "2019.05.28", "title": "Корнелия Нинова е подала оставка"}
{"url": "https://www.faktor.bg/bg/articles/merkel-pred-cnn-tryabva-da-se-izpravim-litse-v-litse-s-prizratsite-ot-minaloto", "text": "Германският канцлер Ангела Меркел заяви, че в Германия трябва да се свърши много работа, за да се изправи пред тъмните сили, които намират основна подкрепа там и в други части на света. \"Очевидно в Германия те винаги трябва да се разглеждат в определен контекст, в контекста на нашето минало, което означава, че трябва да бъдем много по-бдителни от другите\", каза тя. Говорейки ексклузивно пред Кристиан Аманпур от CNN ден след европейските избори, където националистите не успяха да спечелят прогнозирания скок на подкрепа, Меркел каза: „трябва да се изправим лице в лице с призраците на миналото\". \"Трябва да кажем на нашите млади хора какво е донесла историята на нас и другите.\" През последните дни германските евреи бяха предупредени от водещ държавен служител да не носят на публично място кипата след повишаване на антисемитските атаки. Визирайки нарастването на антисемитизма, Меркел заяви: „в Германия винаги е имало определен брой антисемити сред нас, за съжаление.\" \"До ден днешен няма нито една синагога, нито един дневен център за еврейски деца, нито едно училище за еврейски деца, което да не е необходимо да се пази от германски полицаи\", добави тя. Меркел, която е канцлер повече от 13 години и е управлявала повече от много световни лидери, пое голяма част от вината за популистката вълна на Европа, като част от нея засили подкрепата за крайно дясната, антиислямска Алтернатива за Германия (AfD) заради нейната работа по европейската бежанска криза. Канцлерът отново защити решението си да разреши влизането на близо 1 милион бежанци в Германия, заявявайки, че най-добрият начин за управление на имиграцията вследствие на хуманитарни кризи, като тези в Сирия и Ирак, не е да се \"затварят един за друг\", а да \"бъдем по-бдителни, за да се уверим, че за хората, бягащи от тези страни, се полагат достатъчно грижи\". Че прогнозата за крайно десния скок на европейските избори миналата седмица не се е случила, до голяма степен се дължи на засилената подкрепа за проевропейските зелени и либерални партии и увеличената избирателна активност в целия блок. В Германия зелената партия завърши на второ място след Християндемократическия съюз на Меркел. Канцлерът заяви, че е \"доволна, че повече хора са отишли на изборите, отколкото на последните европейски избори\", но призна, че представянето на Зелените е свързано с въпроси, от които хората се интересуват от най-много тези дни, като изменението на климата и това също е предизвикателство за нейната партия сега. Меркел бе критикувана за това, че разчита на изгарянето на въглища и се подчинява на натиск от страна на немската индустрия - да задоволява техните нужди, а не нуждите на околната среда. Това може да изглежда странно, като се има предвид, че Меркел е била наричана преди това \"климатичен канцлер\" поради обществената си подкрепа за инициативи за екологична и чиста енергия. Всъщност тя е един от най-явните критици на решението на американския президент Доналд Тръмп да се оттегли от парижкото споразумение за климата. За връзката й с Тръмп Меркел призна, че те са \"имали спорни дебати\", но са успели да намерят \"обща основа\" където е било необходимо. Тя каза, че всички германски канцлери са имали \"задължение\" да създадат отношения с американския президент. \"Едно от най-важните решения, които Съединените щати взеха след Втората световна война, е да дадат на Германия и Европа шанс да се развият наистина, добре... Това беше постигнато с плана Маршал. Америка винаги ни е защитавала“, каза Меркел. Широко известно е, че Меркел е имала по-добри отношения с предшественика на Тръмп, Барак Обама. Но тя разкри пред Си Ен Ен, че отношенията й с бившия президент \"не стартирали много гладко\" и че \"в началото не е било толкова лесно\". Меркел е почти на половината път през четвъртия си и последен мандат като канцлер. Размишлявайки върху почти 15-те си години като лидер на една от най-мощните нации в света, най-влиятелният политик в Европа и, може би, най-влиятелната жена в света, тя говори за отговорността, която чувства към жените и момичетата, които я гледат. Запитана дали вижда себе си като феминистка, канцлерът каза, че холандската кралица Максима й е помогнала да намери собственото си определение за феминизма. Тя каза, че кралицата й е обяснила, че феминизмът означава \"жените да имат едни и същи права навсякъде и това е паритет... от политиката към медиите, към бизнес общността, която трябва да бъде нашата цел, но ние все още не сме я постигнали\". \"За много момичета, очевидно, станах наистина модел за подражание по време на моето канцлерство\", добави тя. \"Имаме нужда от повече жени на тези важни позиции и това означава, че мъжете трябва да променят начина си на живот.\" С последния мандат на Меркел като канцлер, завършващ през 2021 г., поддръжниците на нейната политика се опасяват, че тази политика е пред своя край, тъй като популизмът от ляво и дясно ерозира политическия център. Меркел категорично се обяви против всякакво установяване на популистки сили, като заяви, че има нужда да се покаже \"защо сме за демокрация, защо се опитваме да постигнем решения, защо винаги трябва да се поставяме в обувките на другия човек, защо сме против нетолерантността, защо не проявяваме толерантност към нарушенията на правата на човека.“ Непосредствено след изборите за Европейски парламент, в които дясноцентристката Европейска народна партия беше подкопана, точно колко популярен остава прагматизмът на Меркел е далеч от яснотата. Особено след като нейният християндемократически центризъм в момента е в основата на визията на ЕНП за бъдеще на Европа. Докато Меркел се готви да напусне поста, тя може да открие, че онези, които я заменят, отнемат нейното наследство не само в Германия, но и по целия континент, в който тя толкова дълго доминира. (източник: Канал 3)", "date": "2019.05.28", "title": "Меркел пред CNN: Трябва да се изправим лице в лице с призраците от миналото"}
{"url": "https://www.faktor.bg/bg/articles/kmetat-na-bozhurishte-v-beleznitsi-az-sam-mnogo-uspeshen-video", "text": "Моята молба е единствено максимално бързо да приключи всичко, да се установи моята невинност и, разбира се, да се залавям за работа. Това подхвърли в движение към журналистите кметът на Божурище Георги Димов, докато го извеждаха с белезници от сградата на общината. Срещу него е повдигнато обвинение за престъпления по служба и продажба на 4 имота на силно занижени цени. \"Изключително много работа ме чака в тази община. Да кажа и друго: един успешен кмет като мене, който за 4 години променя цяла община, опозицията като действие може да предложи единствено това. Нямам притеснения\", добави Георги Димов", "date": "2019.05.28", "title": "Кметът на Божурище в белезници:  Аз съм много успешен (ВИДЕО)"}
{"url": "https://www.faktor.bg/bg/articles/remont-zatvarya-chastichno-bul-prezident-linkaln-v-sofiya-do-kraya-na-yuni", "text": "От днес започва ремонт на бул. \"Президент Линкълн\" в столичния квартал \"Овча купел\". Строително-ремонтните дейности ще започнат от ул. \"Карел Трънка\" до ул.\"Сребърни звънчета\". Ще се работи на етапи до ул. \"Зеленика\" при метростанцията, която в момента се изгражда. От днес до 28 юни се затваря за ремонт участъка от бул.\"Президент Линкълн\" от ул.\"Карел Трънка\" до ул. \"Д-р П. Димков\". Движението от булеварда между ул.\"Д-р П. Димков\" и ул.\"Сребърни звънчета\"ще се извършва двупосочно по едното пътно платно. Ремонтът включва подмяна на асфалтовата настилка, а също изграждане и обновяване на тротоари от двете страни на булеварда. Подменят се и бордюрите, а уличното осветление се обновява. Антипаркинг колчетата по цялата дължина на двата тротоара също ще бъдат подменени. Всички пешеходни пресичания ще са с понижени бордюри и тактилни плочи в помощ на хората с увредено зрение. На трите кръстовища ще бъдат поставени нови светофарни уредби. По време на ремонта се изместват автобусните спирки \"пазара \"Овча купел\"на бул. \"Президент Линкълн\" след ул. \"Сребърни звънчета\" в посока бул. \"Никола Мушанов\" и \"ж.к. Овча купел - 2\" в посока крайна-начална спирка на автобусни линии №№ 11, 60, 73, 102 и нощна линия №3. Проектът е на стойност 4,8 млн. лв. с ДДС, а срокът на изпълнение по договор е 168 дни. Фирмата изпълнител е ГБС-Инфраструктурно строителство.", "date": "2019.05.28", "title": "Ремонт затваря частично бул. \"Президент Линкълн\" в София до края на юни"}
{"url": "https://www.faktor.bg/bg/articles/kevr-umuva-da-vdigne-tsenata-na-parno-i-topla-voda-do-17", "text": "4,5% е средното увеличение на цената на парното, предложена от КЕВР. Обсъждането ще е на 4 юни. Окончателно решение Комисията ще вземе в края на юни след като проведе открито заседание и обществено обсъждане. Ако бъдат приети, ще влязат в сила от 1 юли. Най-голямо е увеличението за топлофикацията в Разград и Габрово, намаление има единствено за дружеството в Сливен. Комисията за енергийно и водно регулиране предлага цената на отоплението и топлата вода да се увеличи почти в цялата страна като средното увеличение е 4,5%, показва доклада на ведомството. Ето и предложенията на КЕВР: София 4,3 Пловдив 7,4 Плевен 6,1 Бургас 7,42 Варна 1,96 Враца 7,52 Велико Търново 7,26 Разград 17,53 Русе 3,86 Перник 1,77 Сливен 0,4 Габрово 12,53", "date": "2019.05.28", "title": "КЕВР умува да вдигне цената на парно и топла вода до 17%"}
{"url": "https://www.faktor.bg/bg/articles/razsledvat-kmeta-na-bozhurishte-za-neizgodna-imotna-sdelka", "text": "Спецпрокурори, служители на Антикорупционната комисия и СДВР са влезли в Общината в Божурище във връзка с разследване на длъжностно престъпление на кмета Георги Димов. В района има засилено полицейско присъствие, както съобщихме.  Заради операцията Общината не работи с граждани и вероятно ще остане затворена до края на деня, докогато се очаква и да продължат процесуално-следствените действия – обиски в самата сграда, претърсвания и изземвания, включително и на други адреси, лични обиски.  По неофициална информация в сградата на Общината е и кметът. Той е задържан. Дали това ще се превърне в прокурорско задържане и ще се иска постоянен арест, предстои да стане ясно малко по-късно, когато заместник главният прокурор Иван Гешев ще даде повече подробности по случая, предаде БНР . Освен представители на спецпрокуратурата, както и служители от СДВР, които са отцепили района, в Божурище има и представители на Прокурорското бюро за защита на свидетели, като някои от хората, които напускат Общината, се движат с такива маскирани служители – вероятно заради показанията, които ще дават.  Събраните до момента доказателства сочат, че от 21 ноември 2018 г. до 27 декември 2018 г., в условията на продължавано престъпление, в качеството си на длъжностно лице, заемащо отговорно положение, Димов е нарушил служебните си задължения с цел да набави за себе си или за другиго имотна облага. С това е създал условия за нанасяне на вреда на общината в значителни размери.  Неофициално се твърди, че става дума за сделка, която е направена в края на миналата година – общински имот за милиони е продаден за малко под 200 000 лева. Като купувач на този имот след търг, организиран от кмета Георги Димов, е записана фирма, близка до неговото семейство.", "date": "2019.05.28", "title": "Разследват кмета на Божурище за неизгодна имотна сделка"}
{"url": "https://www.faktor.bg/bg/articles/izpepeliha-dva-avtomobila-na-kmetitsa-smenila-dps-s-gerb", "text": "Двата автомобила на кметицата на тервелското село Зърнево Гюлай Бекир са били запалени тази нощ. „Около 3 часа тази сутрин пожар е пламнал и е изпепелил два автомобила в с. Зърнево. Огънят е потушен, към момента следствена група изяснява причините за възникване на огъня“, съобщи пред БНР директорът на Районна служба „Пожарна безопасност и защита на населението“ в Добрич комисар Дарин Димитров. Гюлай Бекир потвърди пред \"Добрич Онлайн\", че изгорелите коли са на семейството й. В момента тя и нейният съпруг са в полицията, за да дадат показания. Според кметицата, палежите на двата автомобила са по политически причини. В началото на април Гюлай Бекир, която управлява село Зърнево вече два мандата, издигната от ДПС и бе председател на партията в Тервел, премина към ГЕРБ.", "date": "2019.05.28", "title": "Изпепелиха два автомобила на кметица, сменила ДПС с ГЕРБ"}
{"url": "https://www.faktor.bg/bg/articles/prokuraturata-krade-se-mnogo-i-se-krade-naglo-v-mestnata-vlast", "text": "Краде се много и се краде нагло и затова се намираме в това положение.Това каза на брифинг заместник-главния прокурор Иван Гешев във връзка със специализираната акция в Община Божурище, предаде Агенция „Фокус“. „Това е досъдебно производство под надзора на Специализираната прокуратура. Действията се извършват от следователи от отдел на Специализираната прокуратура. Имаме съдействие от КПКОМПИ. Искам да изразя специално благодарност, и този път, както в повечето случаи се справиха добре с поставените задачи“, поясни Гешев. „Слухът, че тази комисия е умряла е преждевременен“, добави той. „Явно кметовете по страната, въпреки многобройните разследвания до момента, продължават да не разбират, че ако познават местния прокурор или местния шеф на полицията, вече не са във възможност да ги логистират. Няма какво да се лъжем, че в повечето малките градове всички се познават“, коментира Гешев.", "date": "2019.05.28", "title": "Прокуратурата: Краде се много и се краде нагло в местната власт"}
{"url": "https://www.faktor.bg/bg/articles/vliza-li-slavi-v-kmetskite-izbori-naesen", "text": "Слави Трифонов готви инвазия за кметските избори наесен, съобщава БЛИЦ, като се позовава на два независими източника.  ТВ водещият, който спира през лятото своето шоу по Би Ти Ви,  вече е провел предварителни сондажи със социолози и в близките седмици смята да предприеме обиколка в страната. Трифонов има намерение да издигне 18 кандидата в големите областни градове и по този начин да направи генерална репетиция за следващия парламентарен вот. За целта внимателно опипва почвата преди да застане с името си зад определени личности, които според него имат шанс да станат градоначалници.  След като обяви напускането си телевизията, Трифонов все още не беше заявил твърдото си намерение да влезе в политиката, но сега то вече е факт, независимо, че на този етап е неофициално. Нещо повече - бившият ТВ водещ е активирал сценаристите си да търсят не само подходящи кандидати за местните избори, но и такива, които да оглавят негови политически офиси в централната част на България. До този момент Трифонов проведе два кастинга за млади политици. Последният бе преди близо година, когато заедно с доктор Иван Нинов, професор Атанас Раденски и доктор Йордан Бъчваров направиха събеседване с избрани от тях българи, които заявиха желание да участват в промяната на политическата система.", "date": "2019.05.28", "title": "Влиза ли Слави в кметските избори наесен?"}
{"url": "https://www.faktor.bg/bg/articles/volodimir-zelenski-grazhdanite-da-se-vklyuchat-v-konkurs-s-koyto-shte-se-izberat-kandidatite-za-deputati-ot-sluga-na-naroda", "text": "Екипът на украинския президент Володимир Зеленски отправи призив към гражданите да се включат в конкурс, с който ще се изберат кандидатите за депутати от партията на държавния глава \"Слуга на народа\", които не е необходимо да притежават политически опит, предаде Ройтерс, цитирана от БНР. Партията на Зеленски не е представена в парламента. Спечелването на извънредните избори би му позволило да излъчи ново правителство и да извърши реформи, които да се ползват с одобрението на гласоподавателите и международните дарители на Украйна. Проучвания сочат, че \"Слуга на народа\" ще спечели насрочените през юли избори, но няма да има мнозинство в парламента, отбелязват информационните агенции.", "date": "2019.05.28", "title": "Зеленски: Гражданите да се включат в конкурс, с който ще се изберат кандидатите за депутати"}
{"url": "https://www.faktor.bg/bg/articles/finansoviyat-ministar-stava-vremenen-kantsler-na-avstriya", "text": "След като вчера австрийският парламент гласува вот на недоверие на канцлера Себастиан Курц, днес президентът Александър Ван дер Белен посочи финансовия министър Хартвиг Льогер за временен ръководител на кабинета, предаде Би Би Си. В телевизионно обръщение Ван дер Белен заяви, че конституцията задължава дори в преходен период всички постове в правителството да бъдат заети и поиска някои от министрите да останат на постовете си, докато намери техни заместници. Временният кабинет ще функционира до предсрочните парламентарни избори, очаквани през септември. Льогер (53 г.) е член на консервативната Народна партия на Курц. Той бе назначен за вицеканцлер, след като предшественикът му – лидерът на крайнодясната Партия на свободата Хайнц-Кристиан Щрахе подаде оставка заради корупционен скандал, в който обсъжда незаконна предизборна подкрепа. Разразилата се политическа драма сложи край на коалицията на консерваторите и крайната десница. Курц е първият канцлер в поствоенна Австрия, който е отстранен с вот на недоверие. Когато пое поста през 2017 г., той бе едва на 31 години – най-младият лидер на страната.", "date": "2019.05.28", "title": "Финансовият министър става временен канцлер на Австрия"}
{"url": "https://www.faktor.bg/bg/articles/antoniy-todorov", "text": "\"Критичното отношение към управляващата партия ГЕРБ не помогна на главната опозиционна БСП в очакването й за предсрочни избори.\" Това каза за „Фокус“ политологът проф. Антоний Тодоров. \"Според вота стратегията на левицата да покаже чрез евроизборите, че има предпоставки за предсрочни парламентарни избори, се оказа неуспешна\", обясни той. \"Обществото е доста критично към управляващата партия, но не иска предсрочни избори, може да се очаква сътресение в редиците на опозицията.\" Според проф. Тодоров лидерите на БСП и ГЕРБ се намират в различни позиции. „Лидерът на левицата Корнелия Нинова ще има голямо затруднение със собствената си вътрешнопартийна опозиция, докато лидерът на ГЕРБ Бойко Борисов едва ли ще има такъв проблем. Той ще бъде в по-комфортна позиция. Според мен обаче Борисов ще бъде малко по-внимателен и няма да отваря такъв вътрешно-партиен фронт, ще се опита да тушира напреженията и да въведе малко ред. Имах усещането, че преди изборите той сякаш си подготвяше донякъде едно малко по-спокойно бъдеще, но то няма да е спокойно. В БСП очаквам вътрешнопартиен спор, който може да доведе до по-сериозни промени“, обясни проф. Антоний Тодоров. Той каза още, че прякото ангажиране на премиера и лидер на ГЕРБ Бойко Борисов с изборите и заставането на заден план на Цветан Цветанов имаше ефект върху избирателите. По този начин обществото не наказа партията за последните скандали, обясни той, като уточни обаче, че натискът върху ГЕРБ около скандалите ще продължи.", "date": "2019.05.28", "title": "Антоний Тодоров: Борисов не иска вътрешно-партиен фронт в ГЕРБ, а повече ред в партията"}
{"url": "https://www.faktor.bg/bg/articles/yuriy-aslanov-zagubata-za-bsp-e-po-boleznena-ot-vsichki-dosegashni", "text": "Оставка или се подава, или не се подава. Това е някакъв начин да се намали напрежението, възникнало след поредната загуба, която загуба е по-болезнена от всички досегашни, защото не беше предизвестена. Това заяви Юрий Асланов, член на Националния съвет на БСП, управител на социологическа агенция „АФИС“, в интервю за обзора на деня на Радио „Фокус“ - „Това е България“.  В крайна сметка поне допреди месец нещата изглеждаха другояче. ГЕРБ беше в много трудна позиция на тези избори. ГЕРБ постигна най-ниския си резултат в неделя в номинално изражение и очевидно можеше да бъде победена. И ако има заслуга за победата на ГЕРБ, то тя не е на ГЕРБ и на Бойко Борисов според мен, както се изтъква, а е по-скоро на БСП, смята той.  Нито една друга партия нямаше толкова добра и цялостна платформа. Имам предвид документа „Визия за Европа“ – по признание на всички. Това нещо беше метнато в коша и по време на кампанията БСП реши да приеме друга форма на разказ на ситуацията, който разказ на база на предишното говорене и на база на игнорирането на документа, на платформата, с която тя формално се яви на изборите, метафорично може да бъде описан по следния начин – тя забрави, че много дълго време образно казано – на европейска тема е разказвала на хората, че слънцето е много вредно, а по време на кампанията ги караше да ходят на плаж. Естествено, че нямаше как да се получи това и хората приеха алтернативата на ГЕРБ на този разказ, който също беше на примитивно ниво „Тук едни пари ви докараха от Европа, ето, ние построихме заводи“, но като че ли прозвуча по-достоверно в очите на онези, които живеят по-добре, по-малко са критични към ситуацията, тези, които гласуваха в неделя всъщност. Защото гневните, недоволните, критичните към положението у нас, като изключим твърдите агитки на основните ядра, те не гласуваха, обясни Асланов.", "date": "2019.05.28", "title": "Юрий Асланов: Загубата за БСП е по-болезнена от всички досегашни"}
{"url": "https://www.faktor.bg/bg/articles/hashim-tachi-pogna-organiziranata-prestapnost-ukrepva-varhovenstvoto-na-zakona", "text": "Президентът на Косово Хашим Тачи коментира полицейска операция срещу организираната престъпност и контрабандата в северната част на страната, съобщава електронното издание на прищинския ежедневник Gazeta Express, цитиран от \"Фокус\". „Правоприлагащите институции се нуждаят от максимална подкрепа от цялото общество в безкомпромисната борба с организираната престъпност, контрабандата и корупцията на цялата територия на Република Косово\", написа Тачи във „Фейсбук“. По време на операцията той осъди и раняването на полицейски служител.  „През второто десетилетие от съществуването на независима Република Косово няма да има място за организирана престъпност, а онези, които участват в незаконни дейности, ще приключат зад решетките“, предупреди Тачи.  „Днешната операция е в полза на всички граждани и призовавам сръбската общност на север да запази спокойствие и да подкрепи борбата срещу организираната престъпност. Укрепването на върховенството на закона е жизненоважно за равенството на всички граждани и ускорява пътя ни към евроатлантическите интеграции!“, заяви още косовският президент.", "date": "2019.05.28", "title": "Хашим Тачи погна организираната престъпност,  укрепва върховенството на закона"}
{"url": "https://www.faktor.bg/bg/articles/tokat-i-parnoto-poskapvat", "text": "Парното и топлата вода трябва да поскъпнат средно с 4 процента от 1 юли, изчисли КЕВР. Най-голям скок се очаква да има в Разград - със 17,5%, а най-малък във Варна - с под 2 на сто. Увеличението в Пловдив, Плевен, Бургас, Враца и Велико Търново се предвижда да бъде с между 6 и 7,5 процента, а парното и топлата вода в София ще поскъпнат 4,3 на сто. Вчера стана ясно, че се предвижда поскъпване и на тока от 1 юли - с 3,5%. Предстои цените на тока и топлоенергията да бъдат обсъдени и окончателно приети. Според анализатора от Центъра за изследване на демокрацията (ЦИД) Мартин Владимиров обаче това поскъпване на тока е трябвало да бъде повече: „Ако следваме динамиката на ценообразуването, която показва, че цената, на която НЕК ще продава на крайните снабдители, се увеличава с 13%, увеличението на цената за домакинствата и малките потребители на регулирания пазар би трябвало да е по-висока от обявената“, каза Мартин Владимиров в предаването „Хоризонт до обед“. „Този фокус (по-малкото поскъпване – б.р.) става по няколко параграфа. Най-основното е, че се увеличава делът на евтината електроенергия в регулирания микс, включително близо 56% увеличение на квотата, която АЕЦ „Козлодуй“ доставя като електроенергия на регулирания пазар и премахването от регулирания микс на ВЕИ мощностите, когато тяхната мощност е над 1 мегават. Същото се отнася и за високоефективните централи за комбинирано производство на електроенергия и топлоенергия, включително топлофикациите. Реално всъщност увеличението при топлофикациите вероятно е свързано с желанието за компенсиране на тези централи, след като те вече нямат квота на регулирания пазар“, обясни той. Големите водноелектрически централи на НЕК и АЕЦ „Козлодуй“ винаги са се използвали като буфер, за да компенсират значително по-високите цени по преференциалните договори с двете американски централи, посочи Владимиров и добави, че тази тенденция се запазва. „В случая КЕВР няма да компенсира разходите на ТЕЦ „Мариза Изток 2“. Това е казано и в доклада - че ТЕЦ „Марица Изток 2“ трябва да работи за оптимизиране на разходите си и за оптимизиране на търговията си на свободния пазар, за да компенсира загубите“, каза още анализаторът. Структурата на българския либерализиран пазар е такава, че на практика без ТЕЦ „Марица Изток 2“ свободният пазар не може да функционира, категоричен е Мартин Владимиров и добави: „Ще има клиенти. Вероятно и затова очакваме по-висока цена на свободния пазар за следващата година, както е и заложено в КЕВР - очаквано увеличение на цената от 23% (референтната цена)“. По думите му важно решение, което държавата трябва да вземе към края на септември, е да определи нов механизъм за подпомагане на бъдещите електроцентрали до 2025 г.", "date": "2019.05.28", "title": "Токът и парното поскъпват от 1 юли"}
{"url": "https://www.faktor.bg/bg/articles/politseysko-kuche-e-nadushilo-sledi-ot-43-godishniya-stoyan-zaykov", "text": "Полицейско куче е надушило следи от 43-годишния Стоян Зайков, който се издирва на две убийства в Костенец. През уикенда семейство е подало сигнал, че е намерило разбита вилата си, която се намира при почивна станция в местността \"Свети Спас\" край Долна Баня. Съпрузите разказали пред криминалистите, че са откраднати консерви и суха храна, както и три одеяла, информира trafficnews. Ползвана била и банята. Полицейското куче разпознало следи именно от Зайков. Междувременно цигани от махалата в Долна Баня също подали сигнал на тел. 112, че са видели Зайков.  Кучета са открили следи от издирвания и във вили до Костенец, поради което разследващите са убедени, че двойният убиец не е напускал района и се крие в гората, която познава добре.  Тялото на 38-годишната Милена Шишкова бе открито на 10 май около 8.30 ч. на метри от дома й в Костенец. Милена е била застреляна в главата с малокалибрен пистолет. По-късно стана ясно, че тя първо е била пребита, а ръцете й са били вързани. Трупът й е намерен, след като сестра й, майка й и 15-годишният й син пристигнали в къщата й и видели кървави следи. Те сигнализирали в полицията и пристигналите криминалисти са намерили тялото на отсрещната поляна. Няколко дни по-късно - на 14 май вечерта, беше намерен застрелян в дома си 42-годишният Валентин Петров - съсед и трети братовчед на издирвания Стоян.", "date": "2019.05.28", "title": "Полицейско куче е надушило следи от Стоян Зайков"}
{"url": "https://www.faktor.bg/bg/articles/tsipras-kam-svoite-predi-predsrochnite-izbori-stanete-i-se-biyte", "text": "Предсрочните избори, обявени в неделя вечерта от премиера Алексис Ципрас след поражението на партията му по време на европейските избори, най-вероятно ще се проведат на 30 юни, съобщиха гръцки източници.  През месеца преди изборите няма да има служебно правителство, какъвто беше случаят през лятото на 2015 г., като Ципрас ще назначи нови министри на правосъдието и вътрешните работи, според същите източници. Очаква се той да избере и нов говорител на правителството, който да замени сегашния Димитрис Цанакопулос, посочва Канал 3.  След преброяването на 87,12% от гласовете СИРИЗА изостава от консервативната Нова Демокрация с 9,44% на изборите за европарламент.  В реч пред членовете на управляващата СИРИЗА, Ципрас подчерта, че резултатът от вота в неделя е далеч под очакванията му. \"Най-важното в живота е не дали ще паднеш, а дали ще се изправиш“, заяви той и призова съпартийците си към мобилизация за предсрочните избори.  \"Искам от всички вас да станете, да се прегрупирате и да се биете. Много добре знаем, че можем да го направим. Защото основната ни сила се крие в това, че защитаваме справедливото, нашите ценности, ценностите на демократичната фракция и на лявото\", допълни Ципрас.", "date": "2019.05.28", "title": "Ципрас към своите преди предсрочните избори: Станете и се бийте!"}
{"url": "https://www.faktor.bg/bg/articles/novini/svyat/frenskoto-mvnr-sred-snayperistite-razstrelvashti-horata-na-maydana-e-imalo-agenti-na-ruski-spetssluzhbi", "text": "\"Сред снайперистите, които разстрелваха протестиращите срещу проруския украински президент Виктор Янукович на \"Майдана\", е имало агенти на руските спецслужби\", заяви директорът на департамента за Европа в Министерството на външните работи на Франция Ерик Фурние в документален филм на телевизия France-3.  Голяма част от филма е посветен на събитията в Украйна и ролята на френската дипломация в събитията, довели до разрешаване на кризата. Пред телевизията Фурние разказва за снайперистите, които са стреляли в протестиращите.  \"Ние знаем, че сред тези снайперисти е имало агенти на руските спецслужби\", твърди Фурние. Припомняме, че според Генералната прокуратура на Украйна заповедта за използването на оръжие срещу протестиращите на Майдана, където загинаха 70 души, е издадена от президента Виктор Янукович.", "date": "2019.05.28", "title": "Френското МВнР: Сред снайперистите, разстрелващи хората на Майдана, е имало агенти на руски спецслужби"}
{"url": "https://www.faktor.bg/bg/articles/tatyana-burudzhieva-ot-bsp-ima-samo-zayavka-kak-shte-se-ulesni-upravlenieto-na-korneliya-ninova", "text": "Засега не се очертават никакви тенденции за искания за промяна на модела на управление, заяви пред БНР политологът Татяна Буруджиева. Според нея ГЕРБ имат основание да приемат резултатите като факт, че гражданите имат най-голямо доверие на тях. Тя смята, че нито една партия не е извлякла дивиденти от корупционните скандали преди и по време на кампанията. „Нямаше дебат по същината на въпроса. Това колко квадрата са апартаментите и дали асансьорите влизат в тях или не – не е нещото, което може да повлияе сериозно върху мотивацията на българина относно политическите му подкрепи. Разговорът трябва да бъде в дълбочина и да засяга онези условия, които дават възможност да се натрупат толкова много пари, че да си позволяваш подобни неща“, коментира политологът. Според нея този разговор отново няма да се случи, защото предстоят следващите – местни избори. Освен това разговорът трябва да го поведе опозицията, а тя е заета с разговори за себе си, добави Буруджиева. По думите ѝ, не се вижда заявка от БСП да се направи анализ и да се отчетат грешките и предстоящите стъпки: „Имаме по-скоро заявка за това как ще се улесни управлението на БСП в лицето на Корнелия Нинова“. Изборният резултат на партиите от „Обединени патриоти“ Буруджиева определи като „поредната пешеходна мина“. Тя прогнозира напрежение и сътресения в малката коалиция, както и досега.", "date": "2019.05.28", "title": "Татяна Буруджиева: От БСП има само заявка как ще се улесни управлението на Корнелия Нинова"}
{"url": "https://www.faktor.bg/bg/articles/vuchich-obyavi-boyna-gotovnost-zaradi-aresti-na-sarbi-v-kosovo", "text": "Най-малко петима сърби са арестувани тази сутрин от косовските специални части за предполагаемо участие в организирана престъпност. Арестите са извършени във всичките четири сръбски общини в северната част на Косово. Според други информации, арестуваните до момента са шестима сръбски членове на косовската полиция – трима в Митровица, двама в Звечан и един в Зубин Поток. Сръбският президент Александър Вучич разпореди привеждането на всички части на сръбската армия в състояние на пълна бойна готовност. Министерството на вътрешните работи на Сърбия постави специалните полицейски части в пълна готовност. Заповедта е издадена след нападението на специалните полицейски части на косовската полиция в северната част на републиката. Директорът на сръбската правителствена канцелария за Косово Марко Джурич съобщи, че косовските специални части с оръжие в ръка са нападнали северно Косово „с цел да заплашват и да предизвикат паника с арестите“. Той добави, че е имало изстрели. В северната част на град Косовска Митровица голям брой граждани се събраха на централния площад.", "date": "2019.05.28", "title": "Вучич обяви бойна готовност заради арести на сърби в Косово"}
{"url": "https://www.faktor.bg/bg/articles/50-000-evro-na-mesets-struva-edin-evrodeputat-na-danakoplattsite", "text": "Около 50 000 евро на месец струва един евродепутат на данъкоплатците. Това показват грубите сметки, коментират журналист по Би Ти Ви . Всеки избраник в Европейския парламент получава брутна заплата от 8757 евро. След облагането с данъци остават 6824 евро или към 13-14 000 лева. Размерът на възнаграждението е фиксиран. То е 38.5% от базовата заплата на съдия в Европейския съд. Освен заплата всеки евродепутат получава 4513 евро за офис разходи. Но това не е всичко. За всяко заседание на парламента или негова комисия, депутатите получават по 320 евро на ден. От заплатата и дневните депутатът в европарламента може да си докара над 10 хиляди евро на месец чист доход. Покриват се и всичките им транспортни разходи. Европарламентът плаща и 2/3 от медицинските разходи на членовете си. Освен това им се полага и допълнителна пенсия от 3,5% от заплатата за всяка година като депутати. При сегашното ниво на заплатите, депутат, който изкара целия си мандат, след навършване на 63 години ще получава около 1500 евро всеки месец към основната си пенсия. Всеки евродепутат обаче се явява и работодател. Евроизбраниците имат възможност и за разходи за сътрудници за близо 25 000 евро. Парите за сътрудници и за офис разходи често са ставали причина за спорове и подозрения за злоупотреби. От една страна става въпрос за сътрудници, които са базирани в Брюксел. Като за тях се предоставя общ бюджет в рамките на, актуалните данни са, между 19 и 20 хиляди евро. Всеки член на парламента получава плащане, мисля около 80 хиляди евро на година, които целят да обезпечат офис в държавата, в която е избран. 02:29 скандали различни, относно как се изразходват тези средства вече е имало и то не свързани с България, а с други-държави членки. Да бъдат назначавани лели, стринки, зетьове, разказва преподавателят по европейско право Христо Христев. Съмнение, че чрез парите за офиси депутатите финансират партиите, от които са избрани, има почти във всички страни членки. А преди няколко години Европарламентът изрично забрани 20 000 евро за сътрудници да се дават на роднини. Това да не са някакви близки негови хора, които очевидно биват назначени на някаква такава позиция, за да получава семейството допълнителни плащания. Дори да не са роднини могат да си плащат по този начин на градинаря, на масажиста. Ако това действително е така, това е измама. И тя може да се докаже, разяснява Христо Христев. Практиката показва, че разследването на евентуални злоупотреби с парите за офиси и сътрудници се разследва от местните власти. Засега у нас такива разследвания няма.", "date": "2019.05.28", "title": "50 000 евро на месец струва един евродепутат на данъкоплатците"}
{"url": "https://www.faktor.bg/bg/articles/novini/balgariya/aktivist-na-demokratichna-balgariya-poluchi-vazhen-post-v-nato-s-podkrepata-na-karakachanov-i-pravitelstvoto", "text": "Само за дни Демократична България успя да завоюва две важни места в евроатлантическите структури. Радан Кънев бе избран за евродепутат, а Велизар Шаламанов получи назначение в Надзорния съвет на Агенцията на НАТО за комуникации и информация (NCI). Предстои му двегодишен мандат във важната структура в Брюксел. Шаламанов е излъчен като представител на България с одобрението на правителството и Министерството на отбраната.  Със специален пост във фейсбук той благодари вчера на министъра на отбраната Красимир Каракачанов, както и на други фактори от Външно министерство и сектор „Отбрана” за оказаното му доверие, което  обещава да оправдае. Всъщност  изборът е станал факт още през началото на май, но обществото получи информация след поздравлението, което отправи към Шаламанов на 24 май Постоянната делегация на България в НАТО. Велизар Шаламанов е изявен евраоетлантик, служебен министър на отбраната в правителството на Георги Близнашки. Той е учредител и активист на „Да, България” с лидер Христо Иванов. През 2017 бе кандидат за депутат от същата формация, а след създаваното на обединението Демократична България е сочен като министър на отбраната в сянка на опозиционната формация. Шаламанов е сред изявените критици на отбранителната политика на сегашното правителство, но назначаването му на високата позиция показва доверието на правителството на Бойко Борисов към професионалните  му качества.", "date": "2019.05.28", "title": "Активист на Демократична България получи важен пост в НАТО с подкрепата на Каракачанов и правителството"}
{"url": "https://www.faktor.bg/bg/articles/gerb-vdiga-protsentite-pavlova-izmestva-slabakov-v-evroparlamenta", "text": "Последното преброяване на бюлетините показва, че ГЕРБ вероятно ще вземе 7 мандата в новия Европейски парламент, съобщава ПИК. Данните на ЦИК сочат, че сигурно евродепутатско място ще има Лиляна Павлова, която ще измести класиралия се с преференциален вот на второ място Андрей Слабаков от гражданската квота на ВМРО. Очаква се утре Централната избирателна комисия да обяви разпределението на мандатите за 17-те места за български евродепутати. По последни данни свои представители в Европейския парламент ще имат ГЕРБ, БСП, ДПС, ВМРО и \"Демократична България\". При почти 100% обработени протоколи пет партии изпращат свои депутати в Европейския парламент. ГЕРБ печели с близо 31%. 24% са за БСП. Процентът на ДПС надминава 16. За ВМРО са гласували малко 7% от българите. Демократична България, с помощта на гласовете от чужбина, също прескача прага за евродепутати. Така сините ще си върнат мандата, който получаваха по първоначални прогнози. ГЕРБ ще имат 7 евродепутати, БСП – 5, ДПС – 3, ВМРО – 1, ДБ - 1.", "date": "2019.05.28", "title": "ГЕРБ вдига процентите, Лиляна Павлова измества Андрей Слабаков в Европарламента?"}
{"url": "https://www.faktor.bg/bg/articles/novini/svyat/balgariya-ne-e-bezopasna-strana-za-ofitserite-ot-rosgvardiya", "text": "\"Ръководство\" за офицерите от националната гвардия на Русия (Росгвардия) определя кои страни за \"безопасни\" за тях. В списъка влизат едва 14 страни, като по-голямата част от тях са бивши републики на СССР, съобщава newsru.com. В \"ръководството\" изрично се посочва, че пътувани извън този списък са забранени и офицерите няма да получат изходна виза. Разрешените страни са: Абхазия, Азербайджан, Беларус, Виетнам, Индонезия (остров Бали), Казахстан, Киргизия, Китай, Куба, ОАЕ, Таджикистан, Туркменистан, Узбекистан и Южна Осетия.  Единствено само в тези страни е разрешено да пътуват и служителите и офицерите от МВР. Медията припомня, че заради нарушение на заповедта е бил уволнен командирът на вътрешни войски в Южния московски окръг Максим Лужних защото през 2016 година е прекарал отпуска си в България.", "date": "2019.05.28", "title": "България не е \"безопасна страна\" за офицерите от Росгвардия"}
{"url": "https://www.faktor.bg/bg/articles/ministar-mladenov", "text": "Феноменът киберпрестъпност не познава граници и се развива благодарение на глобализацията на военни, политически и икономически кризи. Киберсигурността е наш приоритет. Това заяви министърът на вътрешните работи Младен Маринов по време на кръгла маса на тема „Киберсигурност - Предизвикателства пред институциите и бизнеса в България“. \"Благодаря на спонсорите и на фондация „Ханс Зайдел“. Убеден съм, че колегите ми от МВР ще продължават да бъдат гарант за киберсигурността\", каза още министърът, цитиран от Novini.bg.  \"МС прие национална стратегия „Киберустойчива България 2020“. МВР има изключително отговорна работа в този сектор\", коментира по темата народният представител от ПГ на ГЕРБ и председател на Комисията по вътрешна сигурност и обществен ред Пламен Нунев. \"С подкрепата на министър Маринов, секторът за киберпрестъпност нарасна в отдел. Киберпрестъпленията нанасят сериозни поражения на българския бизнес и изискват сериозна работа\", разкри началникът на отдел „Киберпрестъпност“ в ГДБОП Явор Колев. \"Наш приоритет е защитата на престъпленията срещу авторското право, насаждането на расова или религиозна омраза и терористичните изказвания. Интернет дава възможност на радикални течения да извършват действия, чрез които да насаждат определени престъпни идеи\", допълни Колев.", "date": "2019.05.28", "title": "Министър Маринов: Феноменът киберпрестъпност не познава граници"}
{"url": "https://www.faktor.bg/bg/articles/angel-naydenov-korneliya-ninova-i-ib-pravyat-opit-za-otselyavane", "text": "Днес националният съвет на БСП се събира на заседание. Той трябва да реши какви промени ще настъпят в партията след загубата на евроизборите. Част от мерките са нова процедура по избор на председател и възможност за смяна на всички общински и областни ръководства в страната.  Още по темата  На база на 95% обработени протоколи: ГЕРБ изпреварва БСП с 6,7%  БСП с процедура по избора на нов лидер, връща се в парламента  Журналисти: БСП не отиграха в своя полза скандалите с апартаментгейт  Ангел Найденов, член на националния съвет на БСП, каза в студиото на \"България сутрин\", че председателят на партията Корнелия Нинова и изпълнителното бюро правят опит за оцеляване с прехвърлянето на отговорността за загубата на европейските избори на местните структури. Това от своя страна ще доведе до хаос в тях и то само месеци преди местните избори през есента.  \"Целите, които бяха обявени от ръководството на БСП на проведените европейски избори бяха формулирани по следния начин: БСП да бъде първа политическа сила, да бъде припозната като алтернатива на управляващите, спечели най-голям брой депутати в ЕП и да получи най-голям брой гласове. Нищо от тези цели не беше постигнато, затова ние се изправяме пред въпроса за политическата отговорност\", заяви Ангел Найденов пред Bulgaria ON AIR.  Той беше категоричен, че тя се носи с оставки и допълни, че никога до сега в подобна ситуация не е виждал по-неадекватно поведение от това на ръковдството на социалистическата партия от деня на изборите до днес включително.  \"Една ситуация, в която изборите изглеждаха спечелени и да изгубиш подобни поредни избори след парламентарните през 2017 година, разбира се, че ни изправя пред отговорността и пред отговорите на този въпрос\", настоя Найденов.  Той определи като тежка политическа грешка излизането на БСП от парламента и добави, че битката между ръковдството на партията срещу лидера на ПЕС Сергей Станишев е била парадоксално отношение и тази кампания не е дала резултат.  Ангел Найденов все пак изрази съмнение, че ще се стигне до избор на нов председател на БСП, защото това според правилата може да стане при подадена оставка. Прочети още на:  Днес националният съвет на БСП се събира на заседание. Той трябва да реши какви промени ще настъпят в партията след загубата на евроизборите. Част от мерките са нова процедура по избор на председател и възможност за смяна на всички общински и областни ръководства в страната.  Още по темата  На база на 95% обработени протоколи: ГЕРБ изпреварва БСП с 6,7%  БСП с процедура по избора на нов лидер, връща се в парламента  Журналисти: БСП не отиграха в своя полза скандалите с апартаментгейт  Ангел Найденов, член на националния съвет на БСП, каза в студиото на \"България сутрин\", че председателят на партията Корнелия Нинова и изпълнителното бюро правят опит за оцеляване с прехвърлянето на отговорността за загубата на европейските избори на местните структури. Това от своя страна ще доведе до хаос в тях и то само месеци преди местните избори през есента.  \"Целите, които бяха обявени от ръководството на БСП на проведените европейски избори бяха формулирани по следния начин: БСП да бъде първа политическа сила, да бъде припозната като алтернатива на управляващите, спечели най-голям брой депутати в ЕП и да получи най-голям брой гласове. Нищо от тези цели не беше постигнато, затова ние се изправяме пред въпроса за политическата отговорност\", заяви Ангел Найденов пред Bulgaria ON AIR.  Той беше категоричен, че тя се носи с оставки и допълни, че никога до сега в подобна ситуация не е виждал по-неадекватно поведение от това на ръковдството на социалистическата партия от деня на изборите до днес включително.  \"Една ситуация, в която изборите изглеждаха спечелени и да изгубиш подобни поредни избори след парламентарните през 2017 година, разбира се, че ни изправя пред отговорността и пред отговорите на този въпрос\", настоя Найденов.  Той определи като тежка политическа грешка излизането на БСП от парламента и добави, че битката между ръковдството на партията срещу лидера на ПЕС Сергей Станишев е била парадоксално отношение и тази кампания не е дала резултат.  Ангел Найденов все пак изрази съмнение, че ще се стигне до избор на нов председател на БСП, защото това според правилата може да стане при подадена оставка. Прочети още на:  Днес националният съвет на БСП се събира на заседание. Той трябва да реши какви промени ще настъпят в партията след загубата на евроизборите. Част от мерките са нова процедура по избор на председател и възможност за смяна на всички общински и областни ръководства в страната. Още по темата На база на 95% обработени протоколи: ГЕРБ изпреварва БСП с 6,7% БСП с процедура по избора на нов лидер, връща се в парламента Журналисти: БСП не отиграха в своя полза скандалите с апартаментгейт   Ангел Найденов, член на националния съвет на БСП, каза в студиото на \"България сутрин\", че председателят на партията Корнелия Нинова и изпълнителното бюро правят опит за оцеляване с прехвърлянето на отговорността за загубата на европейските избори на местните структури. Това от своя страна ще доведе до хаос в тях и то само месеци преди местните избори през есента. \"Целите, които бяха обявени от ръководството на БСП на проведените европейски избори бяха формулирани по следния начин: БСП да бъде първа политическа сила, да бъде припозната като алтернатива на управляващите, спечели най-голям брой депутати в ЕП и да получи най-голям брой гласове. Нищо от тези цели не беше постигнато, затова ние се изправяме пред въпроса за политическата отговорност\", заяви Ангел Найденов пред Bulgaria ON AIR.  Той беше категоричен, че тя се носи с оставки и допълни, че никога до сега в подобна ситуация не е виждал по-неадекватно поведение от това на ръковдството на социалистическата партия от деня на изборите до днес включително. \"Една ситуация, в която изборите изглеждаха спечелени и да изгубиш подобни поредни избори след парламентарните през 2017 година, разбира се, че ни изправя пред отговорността и пред отговорите на този въпрос\", настоя Найденов. Той определи като тежка политическа грешка излизането на БСП от парламента и добави, че битката между ръковдството на партията срещу лидера на ПЕС Сергей Станишев е била парадоксално отношение и тази кампания не е дала резултат.  Ангел Найденов все пак изрази съмнение, че ще се стигне до избор на нов председател на БСП, защото това според правилата може да стане при подадена оставка. Прочети още на:  Днес националният съвет на БСП се събира на заседание. Той трябва да реши какви промени ще настъпят в партията след загубата на евроизборите. Част от мерките са нова процедура по избор на председател и възможност за смяна на всички общински и областни ръководства в страната. Още по темата На база на 95% обработени протоколи: ГЕРБ изпреварва БСП с 6,7% БСП с процедура по избора на нов лидер, връща се в парламента Журналисти: БСП не отиграха в своя полза скандалите с апартаментгейт   Ангел Найденов, член на националния съвет на БСП, каза в студиото на \"България сутрин\", че председателят на партията Корнелия Нинова и изпълнителното бюро правят опит за оцеляване с прехвърлянето на отговорността за загубата на европейските избори на местните структури. Това от своя страна ще доведе до хаос в тях и то само месеци преди местните избори през есента. \"Целите, които бяха обявени от ръководството на БСП на проведените европейски избори бяха формулирани по следния начин: БСП да бъде първа политическа сила, да бъде припозната като алтернатива на управляващите, спечели най-голям брой депутати в ЕП и да получи най-голям брой гласове. Нищо от тези цели не беше постигнато, затова ние се изправяме пред въпроса за политическата отговорност\", заяви Ангел Найденов пред Bulgaria ON AIR.  Той беше категоричен, че тя се носи с оставки и допълни, че никога до сега в подобна ситуация не е виждал по-неадекватно поведение от това на ръковдството на социалистическата партия от деня на изборите до днес включително. \"Една ситуация, в която изборите изглеждаха спечелени и да изгубиш подобни поредни избори след парламентарните през 2017 година, разбира се, че ни изправя пред отговорността и пред отговорите на този въпрос\", настоя Найденов. Той определи като тежка политическа грешка излизането на БСП от парламента и добави, че битката между ръковдството на партията срещу лидера на ПЕС Сергей Станишев е била парадоксално отношение и тази кампания не е дала резултат.  Ангел Найденов все пак изрази съмнение, че ще се стигне до избор на нов председател на БСП, защото това според правилата може да стане при подадена оставка. Прочети още на:  Ангел Найденов, член на националния съвет на БСП, каза в студиото на \"България сутрин\" на Bulgaria ON AIR., че председателят на партията Корнелия Нинова и изпълнителното бюро правят опит за оцеляване с прехвърлянето на отговорността за загубата на европейските избори на местните структури. Това от своя страна ще доведе до хаос в тях и то само месеци преди местните избори през есента.  \"Целите, които бяха обявени от ръководството на БСП на проведените европейски избори бяха формулирани по следния начин: БСП да бъде първа политическа сила, да бъде припозната като алтернатива на управляващите, спечели най-голям брой депутати в ЕП и да получи най-голям брой гласове. Нищо от тези цели не беше постигнато, затова ние се изправяме пред въпроса за политическата отговорност\", заяви Ангел Найденов пред Bulgaria ON AIR.  Той беше категоричен, че тя се носи с оставки и допълни, че никога до сега в подобна ситуация не е виждал по-неадекватно поведение от това на ръковдството на социалистическата партия от деня на изборите до днес включително. \"Една ситуация, в която изборите изглеждаха спечелени и да изгубиш подобни поредни избори след парламентарните през 2017 година, разбира се, че ни изправя пред отговорността и пред отговорите на този въпрос\", настоя Найденов. Той определи като тежка политическа грешка излизането на БСП от парламента и добави, че битката между ръковдството на партията срещу лидера на ПЕС Сергей Станишев е била парадоксално отношение и тази кампания не е дала резултат.  Ангел Найденов все пак изрази съмнение, че ще се стигне до избор на нов председател на БСП, защото това според правилата може да стане при подадена оставка.", "date": "2019.05.28", "title": "Ангел Найденов: Корнелия Нинова и ИБ правят опит за оцеляване"}
{"url": "https://www.faktor.bg/bg/articles/izvestni-rusnatsi-komentirat-prichinite-za-sriva-na-reytinga-na-putin-video", "text": "ВЦИОМ заяви, че рейтингът на Владимир Путин сега е най-ниският за последните 19 години и продължава да пада. Какво ще стане до 2024 г.? На този въпрос отговарят известни руснаци.", "date": "2019.05.28", "title": "Рейтингът на Путин удари дъното. Защо? (ВИДЕО)"}
{"url": "https://www.faktor.bg/bg/articles/novini/balgariya/georgi-harizanov-byaha-nelepi-sotsiologicheskite-prognozi-che-bsp-shte-specheli", "text": "Бяха нелепи социологическите прогнози, че БСП ще спечели. Беше ясна победата на ГЕРБ. Изборната активност пада в цял свят, хората са все по-заинтересовани от персоналните си проблеми. Това заяви анализаторът Георги Харизанов от Института за дясна политика в сутрешния блок на БНТ. \"Темата, че хората гласуват за по-малкото зло е активна от близо 30 години. Не приемам оправданията, че няма за кого да се гласува. Има толкова партии с толкова идеи, че винаги може да се намери за кого да гласуваш\", каза още по темата за евроизборите журналистът Петър Волгин. \"Няколко пъти се промени обстановката заради резултатите изнасяни от ЦИК, но преднината е ясно отчетена. Имаше доверие към Борисов. Той е човекът, който изнесе изборите за цялата партия. Да, Борисов е лицето на ГЕРБ, но листата им беше изключителна. Не може да не отчетем работата и на предизборния щаб и Цветанов\", разкри Харизанов. \"Факт е, че Борисов има харизмата, която привлича избирателите, a БСП се занимаваше с разчистване на сметки между Станишев и Нинова. БСП сбърка с тежките вътрешнопартийни драми\", допълни Волгин. \"Елена Йончева нямаше от къде да познава европейските теми, имена и факти. Но беше задължение на БСП да издигне такъв кандидат или поне да я подготвят\", разкри Харизанов. \"Искрено не разбирам хората, които гласуваха за Десислава Иванчева. С кое е жертва тя, че я хванаха с пари ли\", попита Георги Харизанов.", "date": "2019.05.28", "title": "Георги Харизанов: Бяха нелепи социологическите прогнози, че БСП ще спечели"}
{"url": "https://www.faktor.bg/bg/articles/ninova-sabira-natsionalniya-savet-reshavat-da-se-varnat-li-v-parlamenta", "text": "БСП трябва да реши дали се връща в парламента. Това се очаква да се случи на днешния Национален съвет на партията, който се събира и да анализира резултатите от евровота и да начертае план за бъдещи действия. В понеделник Корнелия Нинова обяви, че БСП започва процедура за пряк избор на нов председател като знак за поемане на отговорност. Според нея всички общински и областни партийни структури трябва да обсъдят представянето си на изборите и при нужда да сменят ръководствата си. Нинова обяви още, че отсъствието на БСП от парламента не се е отразило на изборните резултати. Въпреки това, тя ще предложи връщане на депутатите в зала. На Националния съвет се очаква именно излизането от Народното събрание да бъде посочено като една от основните грешки на Корнелия Нинова, довели до по-ниския от очакваното резултат на вота. Затова част от членовете на НС на БСП ще искат да се вземе решение за връщането на червените в пленарната зала. Част от соцдепутатите вече са заявили, че се връщат на работа, независимо от решението на ръководството. Със сигурност на пленума ще бъде поставен и въпросът за отговорността за представянето на БСП. Очаква се дори да бъде поискана оставката на Нинова. По устав правомощията на председателя се прекратяват предсрочно по негово искане, по искане на повече от половината от всички членове на БСП, по решение на конгреса след промени в устава и др.", "date": "2019.05.28", "title": "Нинова събира Националния съвет, ще предложи да се върнат в парламента"}
{"url": "https://www.faktor.bg/bg/articles/faz-zapochva-borbata-za-razpredelenieto-na-rakovodnite-postove-v-es", "text": "След изборите за новия състав на Европейския парламент започва борбата за разпределението на ръководните постове в структурите на Европейския съюз, отбелязва германският национален ежедневник Die Frankfurter Allgemeine Zeitung. В навечерието на специална среща на върха на ЕС, водещият кандидат на Европейската народна партия (ЕНП) и ръководител на най-голямата политическа група в ЕП Манфред Вебер покани зелените, социалдемократите и либералите да обсъдят ключовите постове.  Междувременно френският президент Еманюел Макрон, канцлерът Ангела Меркел и други техни колеги от ЕС ще проведат предварителни сондажи. Най-важният въпрос е кой ще бъде следващият председател на Европейската комисия, подчертават от редакцията", "date": "2019.05.28", "title": "FAZ: Започва борбата за ръководните постове в ЕС"}
{"url": "https://www.faktor.bg/bg/articles/svidetel-martin-kamburov-ne-e-hvarlyal-pari-ne-e-poteglil-sas-skobi", "text": "Нападателят на футболен клуб „Берое” и петкратен голмайстор на А група Мартин Камбуров получи от районната прокуратура в Пловдив обвинение за повреждане на чуждо имущество, както и за непристойно поведение, нарушаващо обществения ред. Футболистът беше задържан за 24 часа, след като влязъл в пререкания с полицаи заради неправилно паркиране. В понеделник се появи и видео от този инцидент, оказва се, че мъжът, заснел кадрите, също е бил за държан от полицията. „Камбуров започнал да се държи агресивно, да отправя обиди, да хвърля пари по земята. След което се качил в автомобила и потеглил с поставените скоби за репатрирани, като ги е повредил. Взета му е мярка за неотклонение 1000 лева парична гаранция”, заяви Атанас Илиев, говорител на районната прокуратура. „Подхвърляне на пари нямаше. Терминът „подхвърляне” е неправилен. Този път служителите се заядоха, възникна спор и реших да заснема. Според мен за ситуацията са виновни служителите на „Паркиране и репатриране” и полицай от Общинска полиция”, заяви Стойчо Андреев, автор на клипа, който също е бил задържан. На него му е наложена глоба от 100 лева и акт за хулиганство. Той заявява още, че автомобилът не е потеглил със скоби. „Автомобилът категорично потегли без скоби”, заяви Андреев. ", "date": "2019.05.28", "title": "Свидетел: Мартин Камбуров не е хвърлял пари, не е потеглил със скоби( ВИДЕО)"}
{"url": "https://www.faktor.bg/bg/articles/rumyana-kolarova-v-konteksta-koyto-zadade-bsp-gerb-otbelyaza-nok-daun", "text": "ГЕРБ в контекста, който зададе БСП, отбеляза нок даун. Биткаджийството на БСП се разминава с природата на демокрацията. Всички партии получиха реално втори шанс като възможност да приключат мандата с позитивен баланс. Така коментира резултатите от евроизборите политологът Румяна Коларова в студиото на Би Ти Ви. В ГЕРБ победата е резултата от добро лидерство, а в БСП - загубата е от сбъркано лидерство. Лидерите играха ключова роля за резултата. Какво ще се прави в партията ГЕРБ и в Правителството трябва да се реши с мъдър баланс. Изискват да се правят промени заради медийния и обществен натиск. Но персонални промени няма да решат проблема,  те трябва да са в начина, по който се прави политика, и  най-вече - в начина, по който се прави законодателство, посочи Коларова.  По думите й, ако слушаме президента, ще останем с впечатлението, че България е Венецуела, стопроцента авторитарен режим, а не европейска демокрация. Но като че ли президентът и премиерът са в различни светове. За критики има основания, има пропуски и слабости в законодателния процес. Но ние имаме институции, които да коригират дефектно законодателство, аргументира позицията си Коларова. Тя посочи, че Нинова е съживила партията донякъде, но след това е нокаутира.  Имало е може би шанс за победа на БСП. Но да тръгнеш на европейски избори с искане за предсрочни избори е една сбъркана стратегия, която тества нормалността на българския избирател, като европейски избирател. Що се отнася какво търси Нинова след като обяви, че ще бъде избран лидер на партията по нови правила, Коларова бе лаконична: Тя няма намерение да подава оставка, а да затвърди позицията си в БСП. Вероятно напрежението ще се засили вътре в партията между двете крила.", "date": "2019.05.28", "title": "Румяна Коларова: В контекста, който зададе БСП, ГЕРБ отбеляза \"нок даун\""}
{"url": "https://www.faktor.bg/bg/articles/frantsiya-prie-zakonoproekt-za-vazstanovyavane-na-katedralata-notr-dam", "text": "Френският Сенат прие снощи законопроект за възстановяване на парижката катедрала \"Нотр Дам\" от пожара, който миналия месец унищожи покрива и островърхата й кула, предаде ДПА. Законопроектът, предвиждащ бързо възстановяване на прочутата катедрала, бе одобрен от Националното събрание по-рано този месец. Той допуска изключения от екологичните правила и изискванията за културното наследство, както и за търговете за поръчки във връзка с възстановяването. Социологическа анкета, публикувана през април показа, че повечето участници искат катедралата да бъде възстановена точно каквато е била преди пожара. Президентът Еманюел Макрон обяви международен конкурс, в който може да бъдат направени предложения за заменяне на островърхата кула с модерни архитектурни решения. Тя беше висока 93 м и бе сътворена от реставратора Южен Виоле-льо-Дюк през 19 в. Макрон поиска Нотр Дам да бъде възстановена за пет години, но според експерти този срок е твърде кратък, напомня ДПА.", "date": "2019.05.28", "title": "Франция прие законопроект за възстановяване на катедралата \"Нотр Дам\""}
{"url": "https://www.faktor.bg/bg/articles/drugar-ot-ib-na-bsp-ostavkata-na-ninova-e-individualen-akt", "text": "„Имаше големи очаквания от тази кампания. Нормално е да се постави въпросът за отговорността. Оставката е индивидуален акт. А когато има загуба, трябва да има и отговорност. Трябва всеки да понесе своята отговорност. Затова предлагаме да се започне от долу нагоре – от основната партийна организация и да се стигне до председателя на партията”. Това заяви в предаването „Здравей, България” на Нова тв Атанас Зафиров, член на ИБ на БСП. Той обясни, че на пленума на националния съвет на партията днес ще бъде предложено да стартира процес на конференции, на които да се направи анализ, да се прецени къде как се е справила левицата. „Председателят на партията предложи да влезем в процедура за избор на нов председател. Това трябва да го тълкуваме като желание всеки един в партията да препотвърди своята легитимност”, заяви Зафиров. За да бъде избран председателят, ние се нуждаем от правила. Тези правила са разписани в устава, че трябва да бъдат приети на Национален съвет. Днес ние точно това ще предложим – да стартира такава процедура за изготвяне на такива правила. Надявам се септември да имаме избор на нов председател”, обясни Зафиров. Според него не е проблем, че именно тогава ще има кампания за местния вот. Относно конференциите в страната, Зафиров обясни, че точката с избор на нови ръководства не е задължителна и ако конференцията прецени, че няма нужда от ново ръководство, то няма да бъде сменяно.", "date": "2019.05.28", "title": "Другар от ИБ на БСП: Оставката на Корнелия е индивидуален акт"}
{"url": "https://www.faktor.bg/bg/articles/georgi-svilenski-chlenovete-na-bsp-shte-reshat-dali-partiyata-shte-ima-nov-lider", "text": "Няма как да кажа дали БСП ще има нов лидер . Това ще се реши от гласовете на нашите членове. Това заяви в студиото на Би Ти Ви Георги Свиленски, зам.-председател на ПГ на БСП. Нинова заяви своята воля с оглед на резултатите от изборите - да се яви на нов избор, за поискване на нов кредит на доверие за това дали да изпълнява своята функция, добави той.  Свиленски отбеляза, че за първи път ще има пряк избор на лидер в БСП по новите правила. Ще има кампания за председател на партията и всеки, който има визия за партията - може да се включи в надпреварата. Според червения депутат не е било грешка, че социалистите са напуснали парламента. Това са показали всички социологии. Това дали са стигнали до хората тези избори, предвид трудната кампания, която са водили - ще бъде анализирано. Той бе категоричен, че БСП е показа на изборите, че е мобилизирана, ядрото на партията е излязло и е гласувало.  В една демократична партия е нормално да има различни позиции - на ръководството, на Националния съвет и на нашите членове. Но ако някъде по места кампанията се е превърнала в \"за\" или \"против\" Йончева, \"за\" или \"против\" Станишев, това е жалко. Битката за справедливост и промяна на модела ще бъде трудна. Но е важно, че ГЕРБ употребиха медии и администрацията, всички нас в тази кампания, изтъкна Георги Свиленски.  На въпрос на водещия дали БСП ще се върнат в Народното събрание, Свиленски обясни: БСП днес ще вземе Националния съвет решение дали да се върне в парламента. Изпълнителното бюро ще направи това предложение, с ясна цел - внасяне на пакет от закони за съдебната система.", "date": "2019.05.28", "title": "Георги Свиленски: Членовете на БСП ще решат дали партията ще има нов лидер"}
{"url": "https://www.faktor.bg/bg/articles/spetsprokuraturata-atakuva-kmetstvoto-v-bozhurishte", "text": "Спецпрокуратурата влезе в кметството в Божурище, предаде NOVA. Вероятно разследване на телевизията е причина за акцията. В разследването на Марин Николов става ясно, че 80 декара общинска земя пред регулация на километър от София е оценена на 1, 68 лв. за квадратен метър. Общината е Божурище. След търг по оценката, терените са продадени на частници за малко над 2 лв. квадрата. Посредством пълномощни, една от фирмите спечелили имотите, се оказва, че се управлява от бащата на кмета на Божурище. Земята е земеделска, но е част от планираната многофукционална зона на Божурище. Отвсякъде е оградена с имоти в регулация на десеторно по-висока цена. Любопитният търг на 4-те терена е станал още в края на миналата година. Сигналът идва от човек, който е адвокат на потенциални купувачи, които изпуснали десет дневния срок за подаване на документи за търга. \"Средната цена по пазарни оценки е около 7 евро на кв. Бяха атрактивни тези имоти като цена. Именно това породи интересите на моя клиент към имотите”, коментира пред NOVA адвокатът Марин Пандов. Според оферти за продажба в района от интернет сайтове, цената на подобни земеделски  земи в района варира между 7.50 и над 15 лв. на квадратен метър. При урегулирани терени достига и до 30 евро. Регулацията в 80- те декара според общински съветници би струвала 4 лв. на квадрат.", "date": "2019.05.28", "title": "Спецпрокуратурата атакува кметството в Божурище"}
{"url": "https://www.faktor.bg/bg/articles/borisov-shte-uchastva-v-rabotna-vecherya-na-liderite-na-es-v-bryuksel", "text": "Министър-председателят Бойко Борисов ще вземе участие в неформалната работна вечеря на държавните и правителствени ръководители на Европейския съюз в Брюксел. След изборите за ЕП, лидерите на страните членки се събират, за да обсъдят резултатите от евровота и да започнат процеса по номиниране на новите ръководители на европейските институции. Шестима са водещите кандидати за нов председател на ЕК. Политически наблюдатели обаче не изключват възможността да не бъде спазен принципът за излъчване на наследник на Жан-Клод Юнкер измежду предварителните кандидати. Кандидатът трябва да получи 376 гласа в ЕП. Сегашната ЕК е в правомощията си до 31 октомври и дотогава се очаква да бъдат определени следващият председател на комисията и бъдещите еврокомисари. Ако изборът срещне препятствия, комисията може да остане на работа и след октомври по силата на действащото законодателство.", "date": "2019.05.28", "title": "Борисов ще участва в работна вечеря на лидерите на ЕС в Брюксел"}
{"url": "https://www.faktor.bg/bg/articles/zelenski-poseti-prednite-pozitsii-v-zonata-na-voenna-operatsiya-v-luganska-oblast", "text": "Президентът на Украйна Владимир Зеленски посети предните позиции в зоната на военна операция, на контролираната от Киев територия на Луганска област, предаде ТАСС, цитирана от \"Фокус\".  „Държавният глава говори с войниците по повод битовите условия, качеството на храната, обезпечението с техника, социалните пакети и комплектуването на подразделенията“, се казва в съобщение на пресслужбата на президента на Украйна.  Зеленски е отбелязал необходимостта от подобряване на обезпечаването на военнослужещите, тъй като, според него, условията за военните „трябва да бъдат нормални“. От пресслужбата отбелязват, че Зеленски е изслушвал доклад на командващия на украинските войски в региона.  По време на встъпителната си реч на 20 май Зеленски заяви, че смята постигането на мир в Донбас за своя първостепенна задача, за реализацията на която е готов „на всичко“, допълва агенцията.", "date": "2019.05.28", "title": "Зеленски посети предните позиции в зоната на военна операция в Луганска област"}
{"url": "https://www.faktor.bg/bg/articles/novini/balgariya/slanchevo-i-toplo-s-kratki-prevalyavaniya-v-planinite", "text": "Във вторник ще бъде предимно слънчево. След обяд над планинските райони в Западна България ще се развие купеста облачност и на отделни места ще превали и прегърми. Ще духа до умерен южен вятър и дневните температури още малко ще се повишат и максималните ще са между 28 и 33 градуса. Над Черноморието ще бъде предимно слънчево. Ще духа до умерен южен вятър. Максималните температури на въздуха ще са в интервала 22-25 градуса. Температурата на морската вода е 16-18 градуса. Вълнението на морето ще е 2-3 бала. Над планините ще бъде предимно слънчево. След обяд над масивите от Западна България ще се развие купеста облачност и на отделни места ще превали и прегърми. Ще духа силен, по билата - и временно бурен, южен вятър. Максималната температура на височина 1200 метра ще е около 22 градуса, на 2000 метра - около 14 градуса. В сряда около и след обяд над Западна България ще се развие по-значителна купеста облачност и на отделни места ще превали краткотраен дъжд с гръмотевици. В часовете преди обяд, както и в Източна България, ще бъде слънчево. Дневните температури ще се задържат високи. В четвъртък въздушната маса ще е неустойчива. Ще се развива купеста и купесто-дъждовна облачност и на много места, главно в Западна и Централна България, ще има валежи и гръмотевични бури. Има условия и за градушки. В източните райони ще се задържи почти без валежи, с повече слънчеви часове. Вятърът ще се ориентира от северозапад и дневните температури в западните райони ще се понижат, на изток ще са до 27-28 градуса.", "date": "2019.05.28", "title": "Слънчево и топло, с кратки превалявания в планините"}
{"url": "https://www.faktor.bg/bg/articles/gerb-s-ravnosmetka-i-izvodi-ot-evrovota", "text": "ГЕРБ ще представи изводите от евровота на официална пресконференция. Партията получи най-голям процент от подкрепата на избирателите и си осигуриха най-много спечелени мандати. Досега лидерът на ГЕРБ - премиерът Бойко Борисов, избягваше да коментира проведените избори. В понеделник той все пак заяви, че е доволен от постигнатата победа и че вижда в нея стабилност. Борисов отново атакува държавния глава, че се е включил в предизборната кампания в полза на БСП и благодари на избирателите, че не са се подвели. Премиерът се закани да затегне редиците в партията и заяви.", "date": "2019.05.28", "title": "ГЕРБ с равносметка и изводи от евровота"}
