{"url": "https://faktor.bg/bg/articles/stoycho-stoychev-razdelenieto-v-balgarskoto-obshtestvo-e-asimetrichno-i-sazdava-disonas", "text": "„Резултатите от изборите след месец ще отидат към реални нива. Нереално е да очакваме, че сега ГЕРБ ще постигнат по-висок резултат от 2015 година и че БСП ще имат по-нисък резултат. 2015 година беше необичайна за избори, защото дойде след продължителни политически протести срещу правителството на Пламен Орешарски и срещу избирането на Делян Пеевски за шеф на ДАНС“. Това каза пред БНР политологът Стойчо Стойчев. Според него двете изборни години са несъвместими за сравнение: „Тогава БСП получиха катастрофално ниски резултати, а ГЕРБ получиха толкова висок резултат, че сами себе си изненадаха. Нещата тази година ще отидат към реални нива. ГЕРБ няма да имат 130 кметски мандата, вероятно по-малко, но това няма да означава, че те ще са загубили“. Според Стойчев управляващите няма да изпуснат София, но ако това все пак стане, то то ще е сигнал за умора от Йорданка Фандъкова или от Бойко Борисов, или от ГЕРБ. „ДПС в някои от районите разширява своето влияние и постепенно се придвижва към регионите с компактно ромско население. Това се дължи на демографски фактори. Хората, които по принцип гласуват за ДПС, вече живеят по-дълго като средна възраст и техният относителен дял в българското общество нараства“, поясни в предаването „Нещо повече“ Стойчо Стойчев. Политологът коментира и напрежението около освобождаването на Джок Полфрийман от затвора: „В момента в България се води дебат за върховенството на правото и справедливостта, около който дебат се оформят различни групи, всяка от които влага различни смисли. За по-елитарната част от обществото върховенство на правото означава еднакви принципи в еднакви ситуации за всички. На масово ниво под върховенство на правото се разбира възмездие за хората, които са ограбили държавата и след това безцеремонно демонстрират богатство и заради които всеки българин се чувства персонално ограбен. Отделно от това се търси отговорност от правната система, която не е в състояние да ни предпази от убийците на нашите деца. Разделението в българското общество е асиметрично и това създава дисонас“. По думите на Стойчев е налице такава обществена конфронтация, в която се делегитимира само съда като институцията, която да раздава правов ред. Според него това е една и от причините да има толкова ниско доверие в съда. Стойчо Стойчев изрази мнение и за протеста на журналисти за свободата на словото: „Свободата на словото е ежедневна битка и трябва да се отстоява не само от журналистите, но и от всички хора. В днешно време не говорим просто за цензура или за свободно слово, а за подмяна на информация, за т.нар. „фалшиви новини“, които изкривяват реалността“.", "date": "2019.09.26", "title": "Стойчо Стойчев: На ГЕРБ ѝ липсва кабинетът \"Орешарски\", за да разгроми БСП, както през 2015 г."}
{"url": "https://faktor.bg/bg/articles/angelkova-1-6", "text": "Много неприятна и тежка ситуация не само за българския туризъм\" Така министърът на туризма Николина Ангелкова коментира в предаването \"Лице в лице\" на Би Ти Ви фалита на големия британски туроператор \"Томас Кук\". \" \"Ние от понеделник сме в непрекъснат контакт с всички заинтересовани, не само с британското посолство и посланик Хопкинс, но и с хотелиерите и с  \"Астрал холидейс\", които са официалният представител на \"Томас Кук\" за България, и днес включително проведох срещи с посланиците на Полша и Германия. Ситуацията е изключително тревожна\", каза още министърът. \"Имаме проблем и в два основни аспекта. Първият, най-важният беше свързан с тези туристи на \"Томас Кук\", които вече са в България и тук искам съвсем отговорно да заявя, имаме и всички формуляри, че разходите за тези туристи, които в момента са в страната и към днешна дата наброяват около 4000, а в понеделник бяха 5940, ще бъдат изцяло поети от застрахователя. По отношение на туристите от Германия - това е \"Цюрих иншурънс\", и по отношение на туристите от Великобритания - от британския орган по гражданско въздухоплаване чрез техния гаранционен фонд. Така че за тези туристи, които в момента са в страната, не би следвало да има притеснения от страна на българските хотелиери и много бих искала да им благодаря, че проявяват разбиране и се грижат за всички туристи с присъщата за нас гостоприемност\", допълни Ангелкова. И увери, че мобилни екипи на министерството се грижат на място и обикалят всеки хотел, където има настанени туристи на \"Томас Кук\", общо 56 хотели, основно в Златни пясъци и Слънчев бряг. \"Ние трябво да покажем, че сме гостоприемна страна, за да можем да работим за лято 2020-2021, които се очертават трудни. \"Вторият труден момент е за представителите на туристическия сектор. Имаме представа за загубите на хотелиерите, но когато сме готови с колективния иск, ще обявим конкретни цифри, става въпрос за десетки милиони, които могат да се отразят негативно\", коментира Ангелкова.  \"Обмисляме да стартираме и дебат за законодателна промяна, така че да въведем специална застраховка или фонд, за да се гарантират интересите на българския бизнес и на хотелиерите при настъпване на такива обстоятелства\", допълни министърът", "date": "2019.09.26", "title": "Ангелкова: Ситуацията е изключително тревожна след фалита на \"Томас Кук\""}
{"url": "https://faktor.bg/bg/articles/sasht-nalozhiha-novi-sanktsii-nad-rusiya", "text": "САЩ наложиха санкции срещу трима граждани на Руската федерация, както и срещу една руска компания за това, че са нарушили режима на санкции срещу Сирия, пише вестник „Известия“, като се позовава на информация на пресслужбата на Министерството на финансите на САЩ. В съобщението се отбеляза, че санкциите са наложени поради \"помощ при прехвърлянето на доставките на авиационно гориво за руските сили, опериращи в Сирия\" и в подкрепа на правителството на президента на страната Башар Асад. \"Режимът на Асад е под международно наблюдение заради използването на химическо оръжие и жестокости срещу невинни сирийски цивилни\", се казва още в съобщението. Текстът цитира и думите на служител на ФБР, който заяви, че агенцията се гордее, че е успяла да „разгадае толкова сложна схема“ за доставките на гориво. Вашингтон многократно неоправдано обвиняваше сирийските власти в използване на химическо оръжие и въз основа на това подлагаше на ракетни атаки територията на републиката. Източниците на доказателствата са предимно материали от неправителствената организация „Бели каски“, спонсорирана от Вашингтон. Така през април 2018 г. „Белите каски“ обявиха, че в град Дума са използвани химически оръжия. Западните страни обвиниха сирийския президент Башар Ал Асад за атаката и нанесоха ракетни удари върху инфраструктурни съоръжения, където се предполага, че се произвеждат и съхраняват химически оръжия. Русия нарече доказателствата постановка, а през февруари 2019 г. продуцентът на BBC Риам Далати също заяви, че химическата атака е била инсценирана. За първи път САЩ и ЕС наложиха санкции срещу Москва през 2014 г. на фона на началото на конфликта в Украйна и анексията на Крим към Русия. Западните държави обвиниха за влошаващата се ситуация в Украйна именно Руската федерация. В същото време Москва многократно отбелязва, че тя не е свързана с вътрешните проблеми на Киев и се застъпва за бързо разрешаване на ситуацията. По-късно ограничителните мерки бяха многократно разширявани.", "date": "2019.09.26", "title": "САЩ наложиха нови санкции над Русия"}
{"url": "https://faktor.bg/bg/articles/malina-edreva", "text": "Как се промени през последните десет години столицата и какви ще бъдат основните приоритети пред новите общински съветници на София след местните избори - с коментар по темата в \"Още от деня\" на БНТ гостуваха Малина Едрева, председател на общинските съветници от ГЕРБ и Милка Христова зам.-председател на Столичния общински съвет и на второ място в листата на БСП за съветници.  Говорим за град, който е излязъл от кризите и върви към повишаване на качеството на живот, заяви Малина Едрева.  Според представителката на опозицията обаче, резултатите се разминават с гражданското мнение. Милка Христова заяви: Основният въпрос е дали тези видими резултати съответстват на очакванията на софиянци и оценката ни е, че очевидно не. Има хронични проблеми за развитието на града. Нашите приоритети на първо място са свързани с качество на въздуха, това се постига с реални действия. Философията на ГЕРБ винаги е било експертното участие. Новите компетентности идват с нови хора, с нови идеи. Ето защо листата на ГЕРБ е силно обновена., посочи Едрева. Според Христова обаче, се усеща липса на връзка между действията на общинския съвет и участието на гражданите в управлението. Дали гражданите искат да ги занимаваме с управление или всеки от нас трябва да си върши работата, опонира Едрева. Представителките на двете политически сили коментираха и новите виждания в листата за общински съветници.", "date": "2019.09.26", "title": "Малина Едрева: Листата на ГЕРБ е силно обновена"}
{"url": "https://faktor.bg/bg/articles/novini-balgariya-tsvetanov-obsadi-deynostta-na-evro-atlanticheskiya-tsentar-za-sigurnost-s-antonio-lopes", "text": "Председателят на Управителния Съвет на Евро-атлантическия център за сигурност Цветан Цветанов и изпълнителният директор София Петкова се срещнаха днес в Брюксел с Антонио Лопес, генерален секретар на Европейската народна партия и член на Изпълнителния съвет на Центъра за европейски изследвания “Вилфрид Мартенс”.  Цветанов представи основната концептуална рамка, ценности и акценти в работата на центъра. Той подчерта, че проектите, с които организацията ще стартира са с фокус върху противодействието на фалшивите новини, борбата с трафика на хора и създаване на култура на спомнянето за последиците от годините на комунистическия режим.  Лопес изрази подкрепа за подхода към темата сигурност, базиран на ценности и заяви, че противодействието на хибридната война е особено важно, тъй като през последните години стана ясно, че всяка европейска държава може да бъде жертва на хибридна атака, която да компрометира демократичните процеси. Двамата се съгласиха, че основен компонент на това противодействие е и тясното партньорство между евро-атлантическите партньори и съюзници. Председателят на Управителния Съвет на Евро-атлантическия център за сигурност Цветан Цветанов и изпълнителният директор София Петкова проведоха среща и с Томи Хухтанен, изпълнителен директор на Центъра за европейски изследвания “Вилфрид Мартенс”. Преди това Цветанов и изпълнителният директор София Петкова проведоха работна среща и с Жозеф Дол, председател на Европейската народна партия и член на Изпълнителния съвет на Центъра за европейски изследвания “Вилфрид Мартенс”.", "date": "2019.09.26", "title": "Цветанов обсъди дейността на Евро-атлантическия  Център за сигурност с Антонио Лопес"}
{"url": "https://faktor.bg/bg/articles/novini-balgariya-kolyo-kolev-za-predizbornata-vakantsiya-v-ns-po-sashtata-logika-deputatite-mogat-da-pochivat-i-za-evropeyskoto-po-voleybol", "text": "Социологът Кольо Колев критикува депутатите за гласуваната днес предизборна ваканция. Според него, те не са част от изборния процес и от местната власт, нямат отношение и не вижда основание да почиват преди кметските избори.  \"Меко казано, изглежда безумно. В крайна сметка местните избори затова са местни избори, защото засягат местните общности. Какво общо имат депутатите с местните избори? Те са представители на национално ниво и не би трябвало да се бъркат с местните избори, още повече директно заявявайки „ние сме пряко ангажирани“. С какво сте ангажирани? Вие не сте част от местната власт, вие не участвате в разпределението на местните ресурси. Наистина изглежда странно това желание да си вземат още една ваканция. Със същия успех могат да поискат да вземат ваканция да си гледат европейското първенство по волейбол\", коментира пред \"Фокус социологът.  \"Това няма отношение към тяхната пряка дейност на депутати. Така че изглежда наистина странно. Що се отнася до това, че трибуната на Народното събрание се използва за предизборна агитация, нека да добавя, бих казал, съдейки от днешните дебати в Народното събрание във връзка с проектозакон за подпомагане на работещите родители, съдейки от нивото на дебата, не бих казал, че това създава нещо друго, освен отвращение във всеки, който си даде труда да чуе аргументите и да види аргументацията. Нивото е такова, че е по-добре да не използват не само тази трибуна, но която и да е трибуна, ако смятат да работят с такива аргументи. За пореден път се сблъскваме с невъзможността на народните представители да упражнят сами за себе си своите функции и своите задачи\", каза още Колев.", "date": "2019.09.26", "title": "Кольо Колев за предизборната ваканция в НС: По същата логика депутатите могат да почиват и за Европейското по волейбол"}
{"url": "https://faktor.bg/bg/articles/novini-balgariya-tsvetanov-diskutira-s-tomi-huhtanen-vazmozhnostite-za-satrudnichestvo-mezhdu-evro-atlanticheskiya-tsentar-i-tsentara-za-evropeyski-izsledvaniya-vilfrid-martens", "text": "Председателят на Управителния Съвет на Евро-атлантическия център за сигурност Цветан Цветанов и изпълнителният директор София Петкова проведоха среща с Томи Хухтанен, изпълнителен директор на Центъра за европейски изследвания “Вилфрид Мартенс”.  По време на срещата бяха обсъдени теми от взаимен интерес, по които двете организации биха могли да реализират съвместни инициативи. Цветанов представи основните проектни области на центъра, като постави акцент върху работата за стимулиране на сътрудничеството по темите на сигурността в региона на Западните Балкани, както и за генериране на повече внимание към процесите в Черноморския регион, които блокират опитите за регионално сътрудничество. Хухтанен изрази висока оценка за поставените цели и мисия на центъра, като отбеляза, че те съвпадат с приоритетите на Трансатлантическото партньорство. Двамата се съгласиха за важността на Западните Балкани в дневния ред на Европейския съюз и необходимостта от повече работа с партньори от страните от региона по проблемите на националната и регионална сигурност.", "date": "2019.09.26", "title": "Цветанов дискутира с Томи Хухтанен възможностите за сътрудничество между Евро-атлантическия Център и Центъра за европейски изследвания “Вилфрид Мартенс\""}
{"url": "https://faktor.bg/bg/articles/sasht-shte-uvelichi-voennoto-si-prisastvie-v-gartsiya-s-nova-baza-v-grad-na-granitsata-s-turtsiya", "text": "САЩ са на път да създадат нова военноморска база в гръцкия град Александруполис, на границата с Турция, съобщава Ahval, като се позовава на информация на изданието Kathimerini. Гърция и САЩ се съгласиха да бъде увеличено военното присъствие на Вашингтон в Крит и да бъдат добавени нови военни инсталации в Александруполис за военноморските сили на САЩ в рамките на новото споразумение за обща защита. Според гръцкото издание споразумението ще влезе в сила от 2020 г. Този ход идва във време, в което Турция е в конфликт с гръцките киприоти от Република Кипър и Гърция за газовите резерви на острова. САЩ многократно призоваваха Анкара да прекрати сондажните си дейности около бреговете на Кипър, като нарече действията й провокативна стъпка, която увеличава напрежението в региона. Турция е единствената страна, която признава независимостта на Севернокипърската турска република (СКТР), като Анкара твърди, че гръцката администрация нарушава правата на турските киприоти като използва едностранно ресурсите на острова. Правителството на президента Реджеп Тайип Ердоган също така оспорва Изключителната икономическа зона на Кипър, част от която е в турския континентален шелф. Междувременно Гърция, Израел и Република Кипър задълбочават връзките помежду си и се опитват да се възползват потенциално огромните залежи на природен газ, засечени по Източното Средиземноморие. Вашингтон също така увеличи опитите си да сътрудничество със страните в региона. Двустранното решение на Конгреса на САЩ, ратифицирано от Комисията по външните работи в парламента, позволи Вашингтон напълно да подкрепи тристранното партньорство между Израел, Гърция и Кипър чрез енергийни и отбранителни инициативи и предложи да бъде премахнато оръжейно ембарго на островната република.", "date": "2019.09.26", "title": "САЩ ще увеличат военното си присъствие в Гърция с нова база на границата с Турция"}
{"url": "https://faktor.bg/bg/articles/ot-us-razuznavaneto-tramp-e-podkrepil-namesa-na-ukrayna-v-izborite-za-prezident-v-sasht-prez-2020-g", "text": "Президентът Доналд Тръмп е подкрепил намесата от страна на Украйна в изборите за президент през 2020 г. в САЩ, а Белият дом се е намесил за да „заключи“ стенограмата от разговора, заяви служител в разузнаването във Вашингтон, пожелал да остане анонимен, предава AFP. “Получих информация от различни държавни служители за това, че САЩ използва политическата си сила за да стимулира намесата на чужда страна в изборите за президент през 2020 г.“, заяви източникът в съобщение, показано от Конгреса. Той е заявил още, че служители в Белия дом са изразили своето притеснение за сериозността на разговора между Тръмп и президента на Украйна Владимир Зеленски и са информирали източника, че са „станали свидетели на злоупотреба на президентската позиция за лична облага“.", "date": "2019.09.26", "title": "От US разузнаването: Тръмп е подкрепил намеса на Украйна в изборите за президент  в САЩ през 2020 г."}
{"url": "https://faktor.bg/bg/articles/putinskite-medii-viyat-sasht-predlozhiha-na-turtsiya-da-prodade-svoeto-priyatelstvo-s-rusiya", "text": "САЩ предложиха на Турция да продаде своето приятелство с Русия, пише руският вестник  Взгляд“, цитиран от \"Фокус\". САЩ са готови да платят на Турция да се откаже от ракетите С-400. В навечерието на срещата между Доналд Тръмп и Реджеп Ердоган медиите публикуваха пакет от предложения, отправени от Вашингтон до Анкара. Това е връщане към програмата F-35 и доставката на необходимите оръжия и петкратно увеличение на обемите на търговия. От Турция се изисква и най-малкият детайл: да не се активират комплексите С-400, закупени от Москва. Въпросът е дали Анкара ще приеме това предложение. Докато Реджеп Ердоган е в Ню Йорк на Общото събрание на ООН, в Турция активно се обсъждат предстоящите американски предложения за подобряване на двустранните отношения в Турция. Според вестник Haberturk американският посланик в Турция Дейвид Сатърфийлд е предложил на Анкара нова сделка за закупуване на американски изтребители F-35. Твърди се, че миналия петък посланикът устно е обявил това и сега трябва да се изчака изпращането на писменото предложение. Сатърфийлд също така предложи продажбата на системи за противоракетна отбрана „Пейтриът“ в Турция, понижаване на митата за стомана и алуминий, както и сключване на ново икономическо споразумение, което ще увеличи двустранната търговия от 19 милиарда на 100 милиарда долара. Естествено, в този случай САЩ няма да налагат санкции срещу Турция, с които я заплашваха заради закупуването на руските С-400.  В понеделник слуховете бяха подхранени и от влиятелния републикански сенатор Линдзи Греъм, който нарече Турция „много важен съюзник, не само когато става въпрос за Сирия, а наистина за целия регион“: \"Надявам се, че ще успеем да установим по-стратегически отношения с Турция, да се опитаме да ги върнем към програмата F-35 и може би ще говорим за програмата за свободна търговия.\" Дори е странно, че в този „празничен комплект“ не се споменава пълният отказ на американците да подкрепят кюрдите в Сирия и изтеглянето на американските войски от Арабската република. На Анкара се предлага такова щастие само ако просто откаже да активира, тоест използва С-400. Засега реагираха само турските пазари – турската лира се засили, а котировките на акциите скочиха. Разбираемо е защо: заплахата от американските санкции беше обезпокояваща за бизнеса и слуховете, че няма да има такива, ги окуражиха. Но на пазарите е простено, те и на по-малко реагират. Но с това фантастичният характер на възможната сделка не намалява. Имаме типичен случай на подхвърлена информация, спретнато преплетена с лъжа. Всъщност американците няма да налагат санкции срещу Турция, защото това ще доведе до по-нататъшно влошаване на вече напрегнатите отношения и допълнително ще сближи Анкара и Москва. Тоест, самите САЩ не се нуждаят от тези санкции, ако искат да запазят остатъците от взаимно разбирателство с Ердоган. Американците наистина искат да продадат самолетите F-35 на турците, от доставките на които (и от участие в производството) самите те заплашват да отлъчат Анкара заради закупуването на руските С-400. По същия начин те искат да продадат ракети „Пейтриът“ на турците, вместо които бяха купени руските С-400. Единственият въпрос е как да стане това, след като самите американци декларират, че Турция ще бъде наказана за военното сътрудничество с Русия. Самата Турция не отказа нито американските самолети, нито американската система за противоракетна отбрана. Ердоган вече е готов да ги купи. Но за това американците трябва да признаят, че политиката на натиск върху Турция не работи (и в същото време да направи добра отстъпка за ракетите“Пейтриът“ ). Очевидно САЩ са готови да направят това, всъщност признавайки поражението. Същността на предложенията на посланик Сатърфийлд се свежда до това: няма да има санкции, ние ще ви продадем F-35 и ще се споразумеем за „Пейтриът“. Тогава обаче забавлението започва - какво трябва да плати Турция за това. Ако американците, както пишат турските медии, наистина вярват, че Ердоган ще се откаже от С-400, тогава те не са разбрали нищо за него през 16-те години на управлението му. Няколко години безуспешно оказват натиск върху Ердоган, като изисква първо да не купува С-400, а след това да се откаже от вече подписания договор. И сега, когато руските комплекси вече са доставени в Турция, да разчитат на факта, че турският президент просто ще ги замрази? Тоест, той ще откаже да ги използва, показвайки се както пред турския народ, така и пред Владимир Путин като човек на непостоянството. Невъзможно е да си представим, че Ердоган би се държал по този начин. И съвсем не, само защото това ще се отрази на репутацията му в очите на руския президент. Покупката на С-400 беше за Ердоган също акт на демонстрация на турския суверенитет. Укрепване на независимостта на Турция като световна сила: да, ние сме в НАТО, но сами определяме външната си политика и гарантираме сигурността си. И след всичко това да се откаже да активира С-400? Разбира се, фактът, че Доналд Тръмп не вярва, че Ердоган ще плати такава цена за сближаване с Америка, не означава, че някои служители на Вашингтон не допускат такава възможност. Мнозина от американския елит са сигурни, че всичко може да се купи, въпросът е само в цената. Но тук цената е турския суверенитет, който Ердоган не продава. Така че истинската цена, която американците могат да получат за своите предложения (ако изобщо става въпрос за формализирането им), е тази, от която те наистина се нуждаят - подобряването на много лошо пострадалите американско-турски отношения. След като продаде самолетите, системите за противоракетна отбрана и се откаже от заплахата от санкции, Вашингтон, ако не си върне доверието на Анкара, поне премахва недоволството й. Разбира се, Ердоган ще има претенции срещу Съединените щати както за опита за преврат, така и за екстрадицията на Гюлен и за кюрдите. Но те ще станат много по-малко остри и жилави. Възстановяването на отношенията с една от ключовите мюсюлмански страни и съюзник в НАТО е много необходимо за САЩ. Да се направи с цената на отслабване на руско-турските връзки няма да стане. Турция ще закупи американска военна техника и в същото време ще разработи множество съвместни проекти с Русия, от енергийни до геополитически. Американците все още нямат алтернатива. По-точно, имат, но със сигурност няма да им допадне - това е загубата на Турция като купувач на американско оръжие. В края на миналия месец Ердоган внимателно разгледа Су-57.", "date": "2019.09.26", "title": "Путинските медии вият: САЩ предложиха на Турция да продаде своето приятелство с Русия"}
{"url": "https://faktor.bg/bg/articles/zam-ministarat-na-pravosadieto-prof-prodanov-polfriyman-e-negramoten-opital-e-da-byaga-ot-zatvora", "text": "Заместник-министърът на правосъдието проф. Николай Проданов категорично отхвърли твърденията, че Джок Полфрийман е записал дистанционно висше образование, докато е бил в затвора. Проданов изрази своите съмнения, че Полфрийман изобщо е учил каквото и да било. По негови думи в досието на мъжа няма информация, че той е бил записан някъде. Имало е извлечения от електронна система, които биха могли да бъдат лесно манипулируеми. Зам.-министърът подчерта, че по негово мнение затворникът категорично не се е поправил. Той заяви, че Полфрийман е проявявал системно неуважение към администрацията и служителите на затвора. Правил е опит за бягство, вследствие на което е бил изолиран. Той коментира още, че в едно демократично общество решенията на съда не би следвало да подлежат на коментар.", "date": "2019.09.26", "title": "Зам.-министърът на правосъдието проф. Проданов: Полфрийман е неграмотен, опитал е да бяга от затвора"}
{"url": "https://faktor.bg/bg/articles/deputatite-reshiha-smetnata-palata-vliza-na-proverka-v-bnr", "text": "Парламентарната комисия по култура и медии одобри внесеното от ГЕРБ предложение да бъде възложено на Сметната палата извършването на одит в Българското национално радио. Проверката ще обхване периода 1-ви януари 2017-а - 30-и септември 2019 г. Депутатите направиха корекция в крайния срок за внасяне в парламента на окончателния доклад на Сметната палата след одита. Това трябва да стане до 31-ви януари 2020 г., а не до 31-ви декември 2020-та, както предвиждаше първоначалният проект на решението. Председателят на Сметната палата Цветан Цветков обясни пред депутатите какво ще обхваща одитът: \"Ще проверим законосъобразността на управленските решения както на генералния директор на радиото, на двамата генерални директори, тъй като това включва периода на двама генерални директори, така също и на Управителния съвет, разбира се, от гледна точка на изпълнението на бюджета, който е предоставен на радиото в неговите три компонента: разходи за възнаграждения, в това число както по трудови правоотношения, така и по извънтрудови правоотношения, разходите за издръжка и капиталовите разходи, които са свързани с придобиване на различни активи\". Един от вносителите на проекта - Красимир Ципов от ГЕРБ, обясни как е избран периодът на одита: \"Обикновено срокът е за съответната календарна година или предходните няколко календарни години. В дискусия между народните представители от парламентарната група на ГЕРБ взехме такова решение да се провери от 2017-та началото до края на септември тази година\". По-рано председателят на бюджетната комисия Менда Стоянова съобщи, че одитът на Сметната палата в БНР ще провери специално как е решен казусът с музикалните състави на радиото.  Проектът за решението за проверка внесен от председателя на парламентарната група на ГЕРБ Даниела Дариткова и депутатите Александър Ненков и Красимир Ципов на 20 септември. В същия ден министър-председателят и лидер на ГЕРБ Бойко Борисов заяви в парламента: \"Ще помоля нашата парламентарна група, като председател на партията, веднага да се присъедини към тази анкетна комисия, която искат колегите от БСП. Нещо повече, пленарната зала да приеме решение Сметната палата като най-независим върховен орган да влезе и да провери цялото управление на Националното радио досега\". Асоциацията на европейските журналисти - България организира днес в 12 часа акция в подкрепа на свободата на словото и с искане за провеждане на международно разследване на казуса със спирането на излъчването на сигнала на програма \"Хоризонт\" на Българското национално радио за пет часа на 13 септември тази година.", "date": "2019.09.26", "title": "Депутатите решиха: Сметната палата влиза на проверка в БНР"}
{"url": "https://faktor.bg/bg/articles/otkaza-sistemata-na-varhovniya-kasatsionen-sad-tochno-predi-da-reshi-vrashtaneto-na-deloto-polfriyman", "text": "Минути преди публично да бъде разпределено делото за отмяна на освобождаването на Джок Полфрийман системата на съда блокира. Точно в 16 часа във Върховния касационен съд трябваше да се проведе публично разпределяне на делото, образувано по искане на главния прокурор, за възобновяване на въззивно частно наказателно дело № 921/2019 г. на Софийския апелативен съд и за отмяна на постановеното определение по него за условно предсрочно освобождаване на Джок Полфрийман, но то се забави повече от половин час. Причината е отказ на системата в деловодството на Наказателната колегия на Върховния касационен съд, предаде \"Стандарт\".  Междувременно стана ясно, че освободеният от затвора австралиец ще остане в дома за временно настаняване в Бусманци, докато няма решение на съда и заради неговата персонална сигурност. Полфрийман беше освободен от затвора на 20 септември. Той беше осъден през 2011 година на 20 години затвор за убийството на българския студент Андрей Монов, но понеже е излежал повече от половината от присъдата си, може да бъде пуснат предсрочно.", "date": "2019.09.26", "title": "Системата на ВКС блокира точно преди решението за връщане на делото \"Полфрийман\" в съда"}
{"url": "https://faktor.bg/bg/articles/biser-petkov-ne-se-angazhira-s-rezhima-na-izplashtane-na-bolnichnite", "text": "Министърът на труда и социалната политика Бисер Петков заяви, че не може да се ангажира дали ще има промяна в режима на изплащане на болничните и каква ще бъде промяната, ако има такава. Той каза това в отговор на журналистическо питане дали в рамките на бюджетната процедура ще има промяна в режима. Бисер Петков участва в заседание на Националния съвет за тристранно сътрудничество, на което беше отхвърлено предложението на \"Воля\" обезщетението за първите три дни заболяване на работника да се заплаща от НОИ, а не от работодателите. Предложението беше подкрепено принципно от работодателите с някои възражения и алтернативни предложения, а КНСБ, КТ \"Подкрепа\" и МТСП не подкрепиха промените. В мотивите на вносителите от \"Воля\" за промяна на Кодекса за социално осигуряване се отбелязва, че към настоящия момент обезщетението за временна неработоспособност на самоосигуряващите се поема изцяло от ДОО, което поставя в неравноправие различните групи осигуряващи се. Според вносителите действащият текст натоварва излишно и неоснователно работодателите. Отбелязва се, че най-често се издават болнични за 3 дни, които изцяло се плащат от работодателите. По думите на Бисер Петков темата за режима на изплащане на болничните се дискутира активно през последните дни. Той припомни, че днес на НСТС бяха разгледани законопроекти, внесени през юли, като становищата по тях са направени след внасянето на законопроекта. Има редица предложения, които бяха направени или подновени в последващия дебат. Миналата седмица АИКБ предложи въвеждане на изчаквателен период - неплащане на болничните в период от три дни, а днешният законопроект стои на другия край на възможните решения - ДОО да плаща от самото начало, припомни министър Бисер Петков. Той допълни, че има и предложения от страна на Сдружението на общопрактикуващите лекари, които ще бъдат обсъдени в бюджетната процедура. Не мога да се ангажирам дали ще има промяна и каква ще бъде тя, заяви Бисер Петков. По отношение на предложенията на народните представители, разгледани днес, позицията на МТСП е за неподкрепа с аргумент, че такава мярка - започване на плащането от първия ден за сметка на ДОО, би натоварило бюджета на ДОО с допълнителен разход, по оценки на НОИ , с около 200 милиона лева годишно, каза Бисер Петков. Тази мярка е крайна, тя не връща към съществуващото преди въвеждането й положение, тъй като в българското законодателство винаги е било регламентирано, че работодателите плащат определен период от отпуска за временна неработоспособност - три или един ден, смятат още от социалното министерство. КНСБ поддържа от години категорична позиция, че ангажиментът на работодателя по отношение на болничните трябва да продължи да действа, заяви Ася Гонева от синдиката. По думите на Гонева най-конкретното място, където се вижда дали и доколко работещите, които ползват болничен, обективно ползват такъв, е именно предприятието. Тя призова институциите и предприятията \"да бъдат така добри като плащат на служби по трудова медицина да са достатъчно взискателни към тях\". Ася Гонева допълни, че много често работодателят стимулира в трудни за предприятието моменти да се ползват болнични. Тя посочи, че в някои от европейските държави има изчаквателни периоди по отношение на болничните, но това не означава, че работодателите нямат ангажименти, а напротив - след този период, който е от 1 до 3 дни, работодателите плащат заплатата до 33 дни в различните държави. Гонева допълни, че има само 3 от 28 държави, в които работодателят няма финансови ангажименти. Период на изчакване означава период на неплащане, а не период, в който се дължи трудово възнаграждение, коментира Добрин Иванов от АИКБ. Той посочи, че вероятно се разглеждат различни европейски изследвания, като АИКБ разглежда тези на ЕК и се оказва, че в държавите от Южна Европа периодът на изчакване е ефективна мярка срещу злоупотребите. Ваня Григорова от КТ \"Подкрепа\" коментира, че по отношение на предложението за прехвърляне на отговорността от работодателите на НОИ или на никой за изплащане на първите три дни болнични, КТ \"Подкрепа\" е категорично против. \"Беше заявено от вносителите, че е редно държавата да поеме вместо работодателите, няма такова нещо като държавата, има осигурителен фонд, който се пълни от нашите осигуровки, тоест на нас ни се казва, че трябва да поемем това, което в момента плащат работодателите\", заяви Григорова. Според нея това означава увеличение на дефицита на фонд \"Общо заболяване и майчинство\", което пък означава повече средства или под формата на осигуровки, или под формата на данъци от нашия джоб. Григорова също подчерта, че период на изчакване, какъвто предлагат работодателите, съвсем не означава работникът да не получава никакви средства, както искат от българския бизнес, европейската практика показва, че това би струвало много повече на работодателите от сегашното положение. БСК подкрепи предложението на народните представители, макар че назад във времето сме заявявали позицията за възстановяване на режима, действащ преди 2010 година, каза Димитър Бранков от камарата. Той допълни, че са основателни опасенията, че промяната би натежала на съответния фонд към ДОО. Бранков смята, че трябва да бъде разгледан въпросът с увеличаващите се осигурителни измами, при които осигурител и осигурено лице действат в сговор, като възможността това да се случва следва от принципа, че осигурителните права, в това число и на краткосрочни обезщетения, се ползват и при невнесени вноски. По думите му от тази гледна точка мотивите на вносителя за неравнопоставеност между самоосигуряващите се и осигурените заслужават внимание.", "date": "2019.09.26", "title": "Бисер Петков не се ангажира с режима на изплащане на болничните"}
{"url": "https://faktor.bg/bg/articles/obshtestvo-zakon-i-red-vks-s-vtori-opit-da-prerazgleda-predsrochnoto-osvobozhdavaneto-na-dzhok-polfriyman", "text": "Върховният касационен съд ще направи втори опит да разгледа искането на главния прокурор Сотир Цацаров за преразглеждане на предсрочното освобождаването на Джок Полфрийман. Вчера върховните магистратите върнаха материалите по делото на Софийския градски съд (СГС), след като установиха, че осъденият на 20 години затвор за убийството на студента Андрей Монов австралиец  не е получил препис от искането на Обвинител номер едно.  От съда обясниха пропуска с  икономия на време. \"Икономия на време, а не процесуален пропуск, е причината вчера съдията-докладчик да разпореди то да бъде изпратено незабавно във Върховния касационен съд, а намеренията му са били съобщенията от получените уведомления от страните да бъдат внесени допълнително\", обясняват от Софийския градски съд. Сотир Цацаров поиска преразглеждане на случая, защото - според него, освобождаването на Полфриймън е постановено от предубеден съдебен състав, който освен това неправилно е постановил окончателния са акт като определение, а не като решение: \"95% от всички апелативни съдилища в страната по този вид дела се произнасят с определение, включително пловдивският апелативен съд, който се намира в района, където господин Цацаров е работил 20 години. Ако той иска възобновяване на това дело, тогава трябва да поиска възобновяване на всичките 95% от съдебните актове по такива дела“. Коментира възраженията на главния прокурор съдия Емил Дечев от Управителния съвет на Съюза на съдиите в България.", "date": "2019.09.26", "title": "ВКС с втори опит да преразгледа предсрочното освобождаването на Джок Полфрийман"}
{"url": "https://faktor.bg/bg/articles/trend-balgarite-iskat-chesten-mlad-i-nekorumpiran-kmet", "text": "Полът и възрастта нямат значение за кмета на тяхното населено място, важно е да бъде честен. Най-много би ги отблъснало в един кмет да бъде корумпиран. Това сочи прочуване на агенция „Тренд” за нагласите на българите по отношение на идеалния за тях кмет,  предаде БГНЕС.  Едва 8% от българите смятат, че са подходящи да бъдат кмет, а 12% посочват, че ще се справят по-добре от настоящия кмет на тяхното населено място.  На въпрос дали мъж или жена е по-добре да бъде кмет на тяхното населено място, то в най-голям дял – 48% посочват, че полът няма значение. 36% обаче са на мнение, че е по-добре мъж да бъде начело, докато едва 10% биха искали жена. За жените в по-голям дял няма значение полът на кмета на населеното им място за сметка на мъжете.  41% са на мнение, че възрастта няма значение, но 40% от българите посочват, че кметът начело на тяхното населено място трябва да бъде млад. Регистрират се ниски стойности при опцията „възрастен“ – 14%. В столицата в най-голяма степен възрастта няма значение, докато в областните и малките градове смятат, че кметът трябва да бъде млад.  Един от ключовите въпроси по отношение на тази тема е свързан с качествата, които кметът трябва да притежава. 24% от българите смятат, че кметът трябва да бъде честен. 14% са на мнение, че не трябва да бъде корумпиран, а същият процент от българите посочват, че трябва да познава хората и нуждите им. 10% посочват, че сред качествата, които кметът трябва да притежава са да бъде деен, енергичен, работлив. За българите е важно кметът да бъде също умен, отговорен, с опит.  Основното нещо, което би отблъснало в един кмет според 23% от българите, е да е корумпиран. 9% биха се отблъснали от това да лъже, да е неискрен, да е измамник, а 8% да бъде арогантен, показен, високомерен. Сред останалите качества, които биха отблъснали в един кмет, са безотговорност, да не работи за нуждите на хората, нехаен, ако не работи за града и хората и т.н.  Според 72% от българите е много важно и по-скоро важно кметът да е роден в същото населено място, докато само 21% са на обратното мнение.  За 69% е важно кметът на тяхното населено място да има деца, а 23% посочват, че за тях изобщо не е важно или по-скоро не е важно. Прави впечатление, че дори при най-младата възрастова група (18-29 г.) в по-големи дялове е важно кметът на населеното им място да има деца.  Сходни данни се регистрират и по отношение на владеенето на чужд език/ езици. 71% са на мнение, че по-скоро е важно и много важно кметът да знае чужд език. За живеещите в Столицата в най-голяма степен това е важен индикатор.  Управленският опит се явява важен фактор за 88% от българите, като едва 7% посочват, че не е важно. Разпознаваемостта също се оказва важен индикатор, който не е маловажен за българите. 79% от българите посочват, че за тях е много важно и по-скоро важно кметът на населеното им място да бъде известен/разпознаваем. Опитът в частния сектор/ бизнес е важен индикатор за 50% от българите, за 36% изобщо не е важно или по-скоро не е важно.  По отношение на партийната подкрепа, то 42% посочват, че е важно кметът на тяхното населено място да бъде от партията, която подкрепят, докато за 39% това не е важно. Видно е от данните, че за по-младите хора това не е от такова значение, но с увеличаване на възрастта този фактор нараства.  В проучването беше зададен въпрос, дали българите смятат лично себе си за подходящи за позицията кмет. Едва 8% са на мнение, че са подходящи, докато цели 78% са на противоположното мнение. 14% не могат да преценят. Мъжете в по-голям дял смятат себе си за подходящи за сметка на жените. 12% посочват, че ще се справят по-добре от настоящия кмет, 9% са на мнение, че ще се справят по-зле. Близо 70% са на мнение, че тази работа не е за тях.", "date": "2019.09.26", "title": "„Тренд”: 72% от българите искат кметът да е от същото населено място"}
{"url": "https://faktor.bg/bg/articles/yuzhna-koreya-poiska-bokluka-na-sofiya", "text": "Южнокорейски фирми да участват в изграждането на инсталацията, която от софийските боклуци ще произвежда РДФ гориво. Това е поискал премиерът на страната Ли Нак-йон от българския Бойко Борисов при разговори на четири очи в Сеул. Желанието на Корея е да участва в изграждането на инсталацията, която ще е на стойност 157 млн. евро. Корейският премиер е инициатор на тази тема, разказаха от българската делегация, съобщи \"24 часа\". Корейското правителство ще насърчи автомобилни компании да инвестират в България, каза още премиерът Ли Нак-йон.", "date": "2019.09.26", "title": "Южна Корея поиска боклука на София"}
{"url": "https://faktor.bg/bg/articles/nikolay-vasilev-balgariya-e-podgotvena-za-investitsii-kato-hyunday", "text": "Реална е възможността за сериозни южнокорейски инвестиции в България. Такива новини са позитивни и се надявам да се случват повече. Това каза пред БНТ бившият министър на икономиката Николай Василев. Според него Азия е по-различна от западния свят. Подобна делегация в САЩ сигурно няма да бъде забелязана, в Азия това има знаков характер. В миналото България не е била успешна в привличането на азиатски инвестиции, коментира Василев. По думите му държавата е подготвена за инвестиции. Сега се радваме на 1-2 млрд. евро, при 9 млрд. през 2007 г., каза Василев. Негатив е малкият пазар, но пък има и сериозни плюсове - ниските данъци и по-ниските разходи при подобна инвестиция. По отношение борбата за привличането на инвестиция от Фолксваген, достатъчно значим факт е това, че сме изпреварили Сърбия и Румъния в подобна \"надпревара\". Огромните инвестиции са от Западна Европа, в по-голямата си степен от страни от ЕС, каза още Николай Василев. За Кристалина Георгиева и избирането й начело на МВФ Николай Василев коментира, че това е уникална новина, няма да има финансист, икономист, който днес да не знае кой е директор на МВФ и от коя държава е. Новината няма монетарно измерение, но като имидж е фантастично, допълни Николай Василев.", "date": "2019.09.26", "title": "Николай Василев: България е подготвена за инвестиция като \"Хюндай\""}
{"url": "https://faktor.bg/bg/articles/ministar-petkova-1-5", "text": "Малко над 600 млн. лв. са задълженията на ТЕЦ \"Марица-изток\" 2 към БЕХ. Други задължения нямат. Това заяви министърът на енергетиката Теменужка Петкова в интервю за БНР. По думите ѝ това е и причината да се иска увеличение на капитала. „Увеличението на капитала на ТЕЦ \"Марица-изток\" 2 касае централата. Искаме да капитализираме част от задълженията, които ТЕЦ \"Марица-изток\" 2 има към Българския енергиен холдинг, да увеличим капитала. Така би постъпил всеки един и частен инвеститор в условията на пазарна икономика – тази теза ние защитаваме пред ЕК. Смятам, че има доста добър напредък. Надявам се до края на октомври да имаме решение на този въпрос“, обясни  Петкова. Основният проблем в ТЕЦ \"Марица-изток\" 2 е свързан с разходите за емисии, посочи енергийният министър и добави, че централата работи много добре, тя е в много добро техническо състояние, но високите цени на емисиите повлияват върху финансовите параметри и резултат на ТЕЦ \"Марица-изток\" 2, както на всяка една централа, която произвежда електрическа енергия от въглища. Цената на енергията в целия регион бележи покачване и една от причините е именно покачването на цените на емисиите в глобален мащаб“. „Въглищните централи заемат много важно място в електроенергийната система на страната. Повече от 46% от електрическата енергия се произвежда именно от тях, а през зимата този процент достига 60. Това определя стратегическото място и на комплекса „Марица-изток“, и на всички централи, които произвеждат електрическа енергия от въглища“, отбеляза енергийният министър. Тя добави, че международният консултант, нает от БЕХ, работи по анализ на адекватността на системата: „На базата на този анализ ние ще представим пред ЕК и механизма за капацитет, който е предназначен да гарантира сигурността на доставките, както и ликвидността на пазара на електрическа енергия не само в България, но и в региона“. Анализите на нашия икономически консултант показват, че ТЕЦ \"Марица-изток\" 3 и „КонтурГлобал“ към настоящия момент е възстановил напълно първоначалната инвестиция със съответната норма на възвръщаемост, съобщи министърът. По думите ѝ в разговори с „КонтурГлобал“ ще бъде намерено балансирано решение, което да удовлетворява и двете страни.  „КонтурГлобал“ е важна централа. Разчитаме и сме сигурни, че тя ще продължи да работи и ще работи при условията на пазара, както всички останали участници в него. Това ще покажат преговорите, които предстоят“. Днес министър Теменужка ПетковаТеменужка Петкова ще се срещне с ръководствата на централите от комплекса \"Марица-изток\" и синдикатите, с които ще обсъдят мерките за бъдещата работа на ТЕЦ-овете.", "date": "2019.09.26", "title": "Министър Петкова: ТЕЦ \"Марица-изток\" 2 дължи 600 млн. лв. към БЕХ, няма други борчове"}
{"url": "https://faktor.bg/bg/articles/zashto-falira-tomas-kuk", "text": "Британският туроператор \"Томас Кук\" (Thomas Cook) стана жертва на няколко неблагоприятни стечения на обстоятелствата. Сред тях са промяната в навиците за пътувания, възходът на сайтовете за онлайн резервации, рязкото поевтиняване на британската лира и дори необичайно топлото лято, което отказа от пътувания европейците от северните части на континента. Собствени проблеми като дълга от 1.6 милиарда британски лири попречиха на компанията да реагира на промените. Всички тези неблагоприятни обстоятелства накараха 178-годишната компания да обяви прекратяване на дейността си рано в понеделник, създавайки неприятности на стотици хиляди туристи. Според анализатори \"Томас Кук\", която беше начело на започналия в средата на 80-те бум на пакетните почивки, реагира прекалено бавно на отказа на потребителите да купуват пътешествията си от физически офиси. Компанията бе изпреварена от онлайн платформи като Airbnb и компании за резервации през интернет, които могат отделно да предлагат или да комбинират хотел, кола под наем и самолетен превоз. Това оказва натиск върху цените чрез сравненията при пазаруването. Компанията има затруднения да се адаптира към променящата се среда за организиране на пътуванията и отдаването под наем, каза Майкъл Хюсън, главен анализатор на пазара в CMC Markets UK. Тя навлезе в онлайн бизнеса, като 48% от резервациите й са направени през интернет към миналата година, обаче не действа достатъчно бързо. Онлайн конкурентите й в същото време не трябва да покриват разходи по 200 хотела, 500 туристически агенции и 105 самолета, които тя притежава, а действат като посредници. Феликс Колбек, шеф на отдела за туризъм в Университета за приложни науки в Мюнхен, каза, че класическият бизнес модел при туристическите агенции и туроператорите, който бе много силен десетилетия наред във Великобритания, \"от известно време е отживелица\". Колбек коментира, че при сегашната ситуация, \"ако като туристическа компания нямаш екслузивен достъп до определени капацитети, хотелски съоръжения, курорти или пазари, за да можеш да ги предлагаш на по-високи цени, имаш трудности\". Главният изпълнителен директор Питър Фанкхаузер води компанията в тази посока, но се натъкна на проблеми заради несигурността около Брекзит и по-слабата британска лира. Не само Thomas Cook Group PLC се сблъсква с такъв натиск. Конкурентът й TUI Group AG с централа в Хановер пренасочи акцента в дейността си от туристическите оператори към собствени круизи и хотели. Други фактори обаче атакуват британската туристическа компания. Представители на компанията посочват несигурността около Брекзит, която е свързана както с притесненията на потребителите за последиците върху финансите им, така и определения момент за напускане на ЕС, като се има предвид неизпълненият срок 31 март, който тази година съвпадна точно с подготовката за натоварения туристически период за Великден. Туристическите агенции трябваше да определят насоки какво ще се случи при Брекзит без споразумение с ЕС. Същевременно заради Брекзит британската лира поевтиня и покупателната способност на британските туристи намаля. Арабската пролет охлади желанието за пътувания до любими за британците страни като Египет и Тунис. Туристическите компании се пренасочиха към Западното Средиземноморие като испанските Канарски острови, но търсенето и за тези дестинации отслабна. Репутацията на компанията пострада след смъртта през 2006 на двама клиенти на Корфу, Гърция, вследствие на отравяне с въглероден оксид. Делото се влачи с години, а съдебен следовател постанови, че \"Томас Кук\" е \"нарушил задължението да се отстояват интересите на клиента\". Докато компанията полага усилия да реформира бизнеса си в съответствие с новата среда и да намали разходите, тя бе ударена от необичайно топло лято през 2018 година, което според туроператора е накарало туристите от Великобритания и Скандинавия да се откажат от плановете да заминат за по-топли страни. В случая с туристите, които са взимали решение за пътуване в последния момент, се оказало, че пазарът за пътувания тип last minute е изключително конкурентен, що се отнася до цените. \"Групата подобно на конкурентите й е засегната от комбинация от неблагоприятни условия - от политически вълнения и тероризъм в някои от най-популярните й дестинации до необичайни климатични модели, заради които туристите се отказват от пътувания, а освен това несигурността около Брекзит, заради който британската лира поевтиня, отказвайки клиентите от резервации на почивки, отбеляза Хелал Миах, инвестиционен анализатор в The Share Centre. Големите дългове стесняват възможностите на компанията за маневриране. \"Макар и другите туристически компании да са засегнати от същите фактори, дългът на \"Томас Кук\" е различният фактор\", каза Миах.", "date": "2019.09.26", "title": "\"Томас Кук\" - жертва на неблагоприятни стечения на обстоятелствата"}
{"url": "https://faktor.bg/bg/articles/sakrashtavat-105-dushi-v-bivshiya-mashinostroitelen-gigant-kray-radomir", "text": "Масови съкращения започват в три предприятия, работещи на територията на бившия машиностроителен гигант в радомирското село Червена могила, съобщиха на БТА от Бюрото по труда в Перник. Ще бъдат освободени от 1 октомври 105 работници и служители от Леяро-ковашкия машиностроителен комплекс, \"Метал трейд 666\" ЕООД и \"ВМВ - Метал\" ЕООД. Леяро-ковашкият комплекс е основна добивна мощност на площадката на бившия \"завод за заводи\". По данни от Бюрото по труда от общо 43 работещи в предприятието ще бъдат освободени 35 човека. \"Метал трейд 666\" ще запази 15 от своите 35 работници и служители. \"ВМВ- Метал\"ЕООД е с регистрация в Ихтиман, но има участък и в индустриалната зона на Радомир, от който освобождава 60 човека. От предприятията засега отказват коментар. Първите производствени мощности на Завода за тежко машиностроене в с. Червена могила са започнали работа през 1985 г. Оборудването е уникално, доставено предимно от японската фирма \"Кобе стийл\". По разчети от началото на 90-те години на миналия век, в комбината са инвестирани 1,4 милиарда лева. Комбинатът е приватизиран в първите години на демокрацията.", "date": "2019.09.26", "title": "Масови съкращения в три предприятия на бившия машиностроителен гигант край Радомир"}
{"url": "https://faktor.bg/bg/articles/folksvagen-pregovorite-s-turtsiya-se-namirat-v-zaklyuchitelen-etap", "text": "Германският автомобилен гигант \"Фолксваген\" в момента финализира преговорите с Турция, съобщи \"Ханделсблат\".   Автомобилният концерн \"Фолксваген\" ще строи новия си завод близо до турския град Измир. Заводите на компанията на територията на Германия ще се фокусират върху производството на електромобили.   Плановете на \"Фолксваген\" за изграждане на нови производствени мощности в Източна Европа добиват все по-ясни очертания.   Представителят на завода Андреас Тостман заяви днес пред журналисти, че преговорите с Турция се намират в заключителен етап и най-късно до две седмици ще бъде оповестено окончателното решение.   Става въпрос за окончателното оформяне на споразумението и за подготовката му за подписване. На въпрос дали се преговаря и с други партньори, Тостман заяви, че в момента са концентрирани върху споразумението с Турция.   Според запознати, окончателното решение е струвало на Турция повече от един милиард евро. Новият завод е с планиран годишен капацитет до 300 000 превозни средства. Очаква се да бъдат наети около 4000 служители. Заводът ще бъде построен в Маниса близо до Измир.   Строителството ще започне в края на 2020 г., а производството на автомобили - през 2022 г.   Преди това \"Фолксваген\" водеше преговори с властите относно условията за местоположението на завода.   Като алтернативен вариант се разглеждаше и България.   В новия завод ще бъдат произвеждани моделите VW Passat и Skoda Superb за износ в Източна Европа.   Производството на автомобили от марката \"Фолксваген\" стана значително по-ефективно след въвеждането преди година на нова стратегия.   Очаква се производителността през 2019 г. да се увеличи с повече от 6 %. Тази година може да спести около 500 милиона евро разходи, което ще подобри резултата. Цената на един автомобил също ще намалее за първи път от 2013 г. насам.", "date": "2019.09.26", "title": "\"Фолксваген\": Преговорите с Турция се намират в заключителен етап"}
{"url": "https://faktor.bg/bg/articles/zapochva-palna-reviziya-na-vsichki-litsenzirani-boksyori-v-balgariya", "text": "Венцислав Николов, член на УС на Българския професионален боксов съюз, заяви в студиото на \"Здравей, България\" по Нова телевизия, че  започва пълна ревизия на всички лицензирани боксьори”. Повод за проверката стана смъртният случай на боксовия ринг в Албания на Борис Станчов. Впоследствие стана известно, че Станчов се е състезавал с лиценза на своя братовчед Исус Величков. Треньорът му твърди, че не е знаел, че починалият боксьор ползва лиценза на неговия братовчед Исус, въпреки че се е обръщал към него с името Боби Джи. Заради скандала с подменената самоличност на професионалния състезател, в сряда боксовият съюз отне лиценза на мениджъра на Величков - Венцислав Георгиев. „Лицензите се дават въз основа на три документа – медицински изследвания, лиценз и разрешение за участие. Тези документи се издават от мениджъра, след като той получи нужните документи. Българският професионален боксов съюз работи единствено на базата на документи”, заяви Венцислав Николов. „Боксьорите представят лична карта. Самите те спадат килограми, мажат се с различни неща. Когато се качат на ринга ние знаем, че това е Исус Величков. Той е представил лична карта и така ние знаем, че това е той”, каза още Николов. „Медицинските прегледи се проверяват в момента от следствените органи. Прегледът е направен в Луковит. Там е прегледан Исус Величков, а с тези изследвания е играл Боби Джи. Ако се открият нарушения при прегледите, виновните ще си понесат отговорността\", посочи той.", "date": "2019.09.26", "title": "Венцислав Николов: В Луковит е прегледан Исус Величков, с тези изследвания е играл Боби Джи"}
{"url": "https://faktor.bg/bg/articles/vizhte-koi-strani-tovaryat-i-podpomagat-nay-mnogo-byudzheta-na-es", "text": "Bĸлючвaщ 28 дъpжaви и c бюджeт oт 15,8 тpилиoнa eвpo пpeз 2018 г., Eвpoпeйcĸият cъюз cъc cигypнocт e мнoгo влиятeлeн нa мeждyнapoднaтa иĸoнoмичecĸa и пoлитичecĸa cцeнa. Ocвeн тoвa тoй финaнcиpa пoлитиĸи в шиpoĸa гaмa oт oтpacли - oт ĸлимaтичнитe пpoмeни и здpaвнитe cи пoлитиĸи дo външнитe oтнoшeниятa, cъдeбнaтa cиcтeмa и мигpaциятa. Paзбиpa ce, cpeдcтвaтa зa бюджeтa нa opгaнизaциятa идвa oт няĸъдe. Bcяĸa cтpaнa члeнĸa нa EC плaщa зa фopмиpaнeтo нa oбщитe финaнcи, мaĸap и дa cъщecтвyвaт ĸpитиĸи, чe нe вceĸи дoпpинacя cпpaвeдливo зa тoвa, пише money.bg. България се класира на 18-о място в класацията с -1,585 млн. евро принос и на 17-о място - с -225 млн. евро принос на глава на населението.  Cпopeд дaнни зa бюджeтa oт Eвpoпeйcĸaтa ĸoмиcия, eтo ĸaĸ изглeждaт cтpaнитe, ĸoитo дoпpинacят нaй-мнoгo и нaй-мaлĸo зa oбщия бюджeт нa EC пpeз 2018 г. Heтният пpинoc e изчиcлeн ĸaтo oт oбщитe плaщaния ca извaдeни paзxoдитe - ĸaтo aбcoлютнa cтoйнocт: Гepмaния - 17,213 млpд. eвpo Beлиĸoбpитaния - 9,770 млpд. eвpo Фpaнция - 7,442 млpд. eвpo Итaлия - 6,69 млpд. eвpo Xoлaндия - 4,877 млpд. eвpo Xoлaндия - 284 eвpo нa чoвeĸ Дaния - 254 eвpo нa чoвeĸ Гepмaния - 208 eвpo нa чoвeĸ Швeция - 196 eвpo нa чoвeĸ Aвcтpия - 174 eвpo нa чoвeĸ Pyмъния - -3 млpд. eвpo Πopтyгaлия - -3,136 млpд. eвpo Гъpция - -3,202 млpд. eвpo Унгapия - -5,029 млpд. eвpo Πoлшa - -11,632 млpд. eвpo Ecтoния - -391 eвpo нa чoвeĸ Лaтвия - -483 eвpo нa чoвeĸ Унгapия - -514 eвpo нa чoвeĸ Литвa - -578 eвpo нa чoвeĸ Люĸceмбypг - -2710 eвpo нa чoвeĸ", "date": "2019.09.26", "title": "Вижте кои страни товарят и подпомагат най-много бюджета на ЕС"}
{"url": "https://faktor.bg/bg/articles/moskva-brani-tramp-ne-e-iznudval-vladimir-zelenski", "text": "Стенограмата от разговора между президентите на САЩ и Украйна Доналд Тръмп и Володимир Зеленски показа, че американският лидер не изнудва украинския си колега, като изисква той да съдейства за разследването срещу сина на бившия вицепрезидент Джо Байдън в замяна на военна помощ и затова няма причина за импийчмънт, предава TACC, цитирана от \"Фокус\". Toва мнение изрази Димитри Суслов, заместник-директор на Центъра за европейски и международни изследвания в Руския национален икономически университет. Твърденията, че Тръмп е оказал натиск над Зеленски предизвикаха голям скандал във Вашингтон. По-рано Камарата на представителите на САЩ, начело с Демократическата партия, обяви началото на процедурата по импийчмънт срещу републиканския президент Тръмп. Демократът Байдън сега е най-вероятният съперник на Тръмп на предстоящите президентски избори в САЩ през 2020 година. \"Първо, Тръмп изобщо не каза какво ще се случи, ако Зеленски не проведе тези разследвания или не им помогне, като по този начин напълно елиминира варианта за изнудване. Второ, както следва от този препис (стенограмата), самият Зеленски е решен да направи тези разследвания\", каза Суслов. „Този препис е мощен аргумент в полза на факта, че обвиненията на демократите са несъстоятелни\", добави той. В същото време Суслов обърна внимание на това, че въпреки всички доказателства, демократите няма да променят гледната си точка и е вероятно да обвинят ръководителя на Белия дом в \"косвено изнудване\". Освен това експертът очаква, че по време на предизборната кампания на Байдън, демократите отново ще повдигнат темата за руската „намеса“. „Обвиненията срещу Тръмп ще продължат, но те няма да могат сериозно да повлияят на резултата от импийчмънта“, добави той.", "date": "2019.09.26", "title": "Москва брани Тръмп: Не е изнудвал Зеленски"}
{"url": "https://faktor.bg/bg/articles/tsik-horata-s-nepalni-zalicheni-ili-sgresheni-adresi-imat-izbiratelni-prava-i-shte-mogat-da-glasuvat", "text": "Хората с непълни, заличени или сгрешени адреси имат избирателни права и ще могат да гласуват, като ще бъдат дописвани в избирателните списъци, каза пред журналисти днес Александър Андреев, член и говорител на Централната избирателна комисия. Има населени места с променени имена на улиците, така че те се разминават с адресите в личните документи, уточни той. Тези хора ще попълват декларация, че не са гласували на друго място, посочи Андреев. В момента ЦИК разглежда методическите указания за секционните избирателни комисии /СИК/, защото започна обучение на членовете на СИК, каза Андреев, цитиран от БТА. С последните промени в Избирателния кодекс се дава само един протокол за отчитане на резултатите. От ЦИК препоръчват членовете на СИК да правят чернови на протокола от гласуването, данните от който, след като бъдат проверени, да бъдат вписвани в официалния протокол. Ако протоколът все пак бъде сгрешен, той се предава в ОИК, определя се член на ОИК, който да предаде друг протокол в СИК, за да бъде попълнен с верните данни. До 17.00 ч. днес изтича срокът, в който ако някой кандидат за пост се откаже, може да бъде заменен от неговата партия или коалиция. Това е и срокът, в който ако има отказ за регистрация на даден кандидат, той също може да бъде заменен. При невъзможност за участие или при смърт на кандидата, партията или коалицията може да предложи друго лице в срок до седем дни преди изборите, посочи Андреев. До 27 септември електронните медии са длъжни да представят в ЦИК или ОИК, и на Сметната палата своите тарифи и условия за отразяването на предизборната кампания. 30 септември е крайният срок за назначаването на секционните избирателни комисии, съобщи Александър Андреев.", "date": "2019.09.26", "title": "ЦИК: Хората с непълни, заличени или сгрешени адреси имат избирателни права и ще могат да гласуват"}
{"url": "https://faktor.bg/bg/articles/korneliya-ninova-1-26", "text": "Желанието на БСП да подкрепи Мая Манолова е, че чрез нея можем да привлечем и гласове на други граждани, да получим по-широка подкрепа и да реализираме целта, която имаме. Това заяви лидерът на БСП лидерът на БСП Корнелия Нинова. „Градската организация номинира Манолова еднозначно. Националният съвет на БСП подкрепи кандидатурата й. Аз подкрепям Манолова. И на градската конференция, и на Националния съвет съм гласувала за нея”, уточни тя пред Нова телевизия. Нинова каза, че БСП и бившият омбудсман са подписали предизборно споразумение. Прочети повече в Blitz.bg:  Желанието на БСП да подкрепи Мая Манолова е, че чрез нея можем да привлечем и гласове на други граждани, да получим по-широка подкрепа и да реализираме целта, която имаме. Това заяви лидерът на БСП лидерът на БСП Корнелия Нинова. „Градската организация номинира Манолова еднозначно. Националният съвет на БСП подкрепи кандидатурата й. Аз подкрепям Манолова. И на градската конференция, и на Националния съвет съм гласувала за нея”, уточни тя пред Нова телевизия. Нинова каза, че БСП и бившият омбудсман са подписали предизборно споразумение. Прочети повече в Blitz.bg:  Желанието на БСП да подкрепи Мая Манолова е, че чрез нея можем да привлечем и гласове на други граждани, да получим по-широка подкрепа и да реализираме целта, която имаме.  Това каза лидерът на БСП Корнелия Нинова в \"Плюс минус\" на  Нова телевизия.\r\n „Градската организация номинира Манолова еднозначно. Националният съвет на БСП подкрепи кандидатурата й. Аз подкрепям Манолова. И на градската конференция, и на Националния съвет съм гласувала за нея”, уточни тя. Нинова каза, че БСП и бившият омбудсман са подписали предизборно споразумение.  Тя \r\nпосочи, че то е озаглавено \"Заедно за коренна промяна\" в управлението на\r\n Столична община. По думите й то е подписано от лидера на Градската \r\nорганизация на БСП Калоян Паргов и кандидата за кмет Мая Манолова \"Много се изговори за това, че едва ли не БСП няма кадри. желанието да \r\nподкрепим Мая Манолова идва от това, че чрез нея освен БСП можем да \r\nпривлечем други граждани на София, които не са членове на БСП, да получи\r\n по-широка подкрепа и да реализираме целта, която имаме\", каза Нинова. \r\n\"За нас кои неща са важни. Говоря от името на БСП, не мога от името на \r\nдруги партии. Градската организация номинира Манолова еднозначно, \r\nНационалният съвет на БСП подкрепи нейната кандидатура също еднозначно. \r\nОттук нататък важно е предизборното споразумение\", каза още Нинова..  \"В \r\nтези избори, изобщо в изборите, важна е политиката, която ще се следва и\r\n на второ място личностите. В тази платформа е написано какво държи БСП в\r\n София град. Ние бихме искали това да се изпълнява. Нашите общински \r\nсъветници в Общинския съвет на София ще гласуват за тези мерки\", изтъкна\r\n още лидерът на БСП. На въпрос дали БСП е воденичен камък за Мая \r\nМанолова, Нинова отговори: \"Ако някой смята, че БСП е воденичен камък, \r\nнямаше да направим споразумение с Мая Манолова - очевидно това е воля на\r\n двете страни\", допълни още Нинова. Попитана дали е заровила томахавките\r\n с Мая Манолова, лидерът на БСП посочи, че са имали своите спорове около\r\n Истанбулската конвенция. В отговор на въпрос дали БСП е единна, \r\nКорнелия Нинова поясни, че времето може да бъде най-големия приятел или \r\nнай-големия враг на политика. \"Решението за Варна е взето със 70 гласа \r\n\"за\" в Националния съвет, двама \"против\" и 5 \"въздържали се\". Въпросът \r\nкой е го е правил, как го е правил - Националният съвет е взел това \r\nрешение. Какво имам предвид като казвам времето? Едни от най-силните \r\nговорители в защита на Борислав Гуцанов след като не видяха техните хора\r\n начело на листите излязоха с пбличен призив към варненци - \"Не \r\nгласувайте за БСП\". Значи имаш личен интерес да си непременно начело в \r\nлистите за общински съветници\", допълни Нинова. По думите й същите хора \r\nискат трети път да се играе тази ситуация, а не да се опита с други \r\nхора. \"Щом не сме ние в листите - варненци, не гласувайте за БСП\". Няма \r\nпартия, няма идеи, няма спор с политически опонент\", каза Нинова във \r\nвръзка със ситуаци", "date": "2019.09.26", "title": "Корнелия Нинова: БСП и Мая Манолова подписаха предизборно споразумение"}
{"url": "https://faktor.bg/bg/articles/es-ima-2-3-godini-za-da-povede-svetovnoto-proizvostvo-na-baterii-za-elektromobili", "text": "ЕС разполага с 2-3 години, за да заеме водещото място в света при производството на батерии за електрически превозни средства. Това заяви заместник-председателят на Европейската комисия Марош Шефчович. Той отбеляза, че за разработката на европейските батерии вече са привлечени пет милиарда евро. По неговите думи засега се наблюдава липса на достатъчно обучени кадри за производствените мощности. Според Шефчович до две-три години ЕС ще бъде готов със законодателство, което да урежда основните въпроси за производството на батерии. Той изрази очакването до 2025 г. европейските батерии да се произвеждат в масови количества, както и занапред те да станат по-важни от двигателите на автомобилите. Шефчович съобщи, че полезните изкопаеми за това производство ще бъдат осигурявани от Финландия, Португалия, Испания и Чехия. Суровини ще бъдат доставяни от Белгия, Финландия, Германия, Италия, Франция и Полша. Предвижда се производството на клетки да бъде разпределено в Швеция, Франция, Германия, Италия, Чехия и Словакия. Батериите ще бъдат сглобявани в Германия и Полша, като там и в Белгия ще има места за преработката на употребявани батерии. Само за последната година в развитието на батериите в ЕС са били насочени 100 милиарда евро. Очаква се в тази индустрия на континента да бъдат разкрити нови четири милиона работни места. До 2040 г. в ЕС се очаква да се движат 900 милиона превозни средства на ток. Предвижда се, след като отпаднат от употреба за движение, батериите да бъдат годни за използване в домакинствата и индустриалното производство. До 2025 г. европейският пазар на електромобили се предвижда да достигне 250 милиарда евро годишно.", "date": "2019.09.26", "title": "ЕС има 2-3 години, за да поведе световното произвоство на батерии за електромобили"}
{"url": "https://faktor.bg/bg/articles/sauditskiyat-prints-salman-prizn-che-nosi-otgovornost-za-zhestokoto-ubiystvo-na-kashogi", "text": "Саудитският престолонаследник принц Мохамед бин Салман заяви, че носи отговорност за убийството на журналиста Джамал Кашоги, предаде Ройтерс, цитирана от БТА. Според анонса на документален филм на телевизия Пи Би Ес, който ще бъде излъчен следващата седмица, принцът е казал, че носи отговорност за убийството, защото, както заявил пред журналиста Мартин Смит, \"това се случи, докато аз управлявам\".  Принц Бин Салман, фактическият управник на кралството, за пръв път загатва публично за лична отговорност за убийството, извършено в саудитското консулство в Истанбул. ЦРУ и някои западни правителства заявиха, че според тях то е извършено по негово нареждане, но саудитски представители заявяват, че той не е изиграл никаква роля в случилото се. Смъртта на журналиста предизвика възмущение в цял свят, навреди на имиджа на престолонаследника и застраши амбициозните му планове да диверсифицира икономиката на страната, най-големия износител на петрол в света, и да отвори към света изолираното саудитско общество. Оттогава принцът не е посещавал САЩ или Европа.  \"Нося цялата отговорност, защото това се случи, докато аз управлявам\", казал принцът пред Мартин Смит според анонса на филма \"Престолонаследникът на Саудитска Арабия\". Той се очаква да бъде излъчен на 1 октомври, преди да се навърши една година от смъртта на Кашоги. Официалната саудитска позиция хвърли вината за убийството върху агенти, действали самоволно. Главният прокурор заяви, че тогавашният ръководител на разузнаването е наредил Кашоги, близък до кралския двор, който се превърна в критик на саудитските власти, да бъде върнат в страната. Главният преговарящ обаче наредил да го убият, след като разговорите за завръщането му се провалили. В отговор на въпрос как убийството е могло да се случи, без той да знае, принцът заявил пред Смит: \"Имаме 20 милиона души. Имаме 3 милиона правителствени служители\". Смит задава и въпроса дали убийците може да са използвали правителствени самолети, на което престолонаследникът отговаря: \"Имам чиновници и министри да следят нещата и те са отговорни. Те имат правомощията да направят това\". В излъчените кадри Мартин Смит описва разговора си с принца, който се е състоял през декември, но не пред камерите. Общо 11 саудитски заподозрени бяха изправени пред съда, но са се състояли само няколко заседания.", "date": "2019.09.26", "title": "Саудитският принц Салман пое отговорност за жестокото убийство на Кашоги"}
{"url": "https://faktor.bg/bg/articles/erdogan-reshenieto-da-zakupim-ruskite-sistemi-za-pvo-ne-bi-tryabvalo-da-narushava-vzaimootnosheniyata-sas-sasht", "text": "Президентът на Турция Реджеп Тайип Ердоган заяви, че решението на Анкара да закупи руските системи за противовъздушна отбрана не би трябвало да нарушава взаимоотношенията между неговата страна и Белия дом, пише турският вестник Yeni Safak, като се позовава на американски медии. „За нас проблема с С-400 определено не трябва да ощетява връзките между САЩ и Турция“, заяви Ердоган в интервю, като добави, че сделката за зенитно-ракетните системи е въпрос за турската национална сигурност. Той добави, че други страни от НАТО като България, Гърция и Словакия също ползват руски установки за противовъздушна система. Президента наблегна на това, че взаимоотношенията между Анкара и Вашингтон са добри от много дълго време и са построени на базата на много силни връзки. „Нашата крайна цел е да разширим нашите икономически взаимоотношения между Турция и САЩ и да увеличим търговските връзки между двете страни така, че (печалбите) да достигнат до сто милиарда“, добави президента. По-рано Белия дом изключи Анакара от проекта по създаването и произвеждането на изтребителя Ф-35, като заяви, че покупката на руските системи за ПВО може да поставят под риск самолета, твърдение което Турция продължава да отрича. По-късно на съвместна среща в Осака, президента Ердоган и Тръмп се срещнаха и американският лидер заяви, че Турция е била третирана несправедливо за решението си да закупи системите. Тогава той хвърли вината за цялата „каша“ на администрацията на бившия президент на САЩ Барак Обама.", "date": "2019.09.26", "title": "Ердоган: Решението да закупим руските системи за ПВО не би трябвало да нарушава взаимоотношенията със САЩ"}
{"url": "https://faktor.bg/bg/articles/berbatov-stana-chast-ot-skautite-na-chervenite-dyavoli", "text": "Димитър Бербатов, който обяви края на кариерата си преди по-малко от седмица, вече е на работа в Манчестър Юнайтед. Бившият футболист е назначен като част от скаутите на \"Червените дяволи\". Новината съобщи в интервю за гръцкото радио \"Метрополис 95,5\" дългогодишният агент на Бербатов Емил Данчев. В разговор за престоя на българина в гръцкия ПАОК, Данчев казва: \"Бербатов пази добри спомени от престоя си в ПАОК. Публиката го посрещна с голяма сърдечност и може да не е успял да остане в отбора години наред, но той има само добри впечатления и спомени от клуба. Знаете, че като скаут на Манчестър Юнайтед, той гледа мачове по целия свят, включително следи и резултатите на ПАОК\". Агентът на Бербатов обаче не уточнява кога се е случило назначението. Но казва, че решението Бербо да сложи край на кариерата си е било лично негово. \"Не съм много доволен, тъй като Димитър приключи кариерата си. Всичко обаче има своя край. Решението беше негово. Сърцето му едва ли щеше да каже \"стоп\". Но не искам да говоря от негово име\", допълни Емил Данчев. Преди дни \"Manchester Evening News\" написа, че българинът е сред тримата фаворити за поста спортен директор в Манчестър Юнайтед. Името на Бербатов бе спрягано за този пост и преди няколко месеца, но заедно с още куп бивши футболисти на \"червените дяволи\", а човек на позицията така и не бе назначен. Вероятно сега Бербатов заема нишата, освободена от Будимир Вуячич, който гледаше играчи от Източна Европа за клуба дълги години при сър Алекс Фъргюсън. Той бе скаутът, препоръчал Неманя Видич, както и самия Бербатов, на Юнайтед.", "date": "2019.09.26", "title": "Бербатов стана част от скаутите на \"Червените дяволи\""}
{"url": "https://faktor.bg/bg/articles/sport-grisho-pobedi-kovaren-oponent-za-1-4-final-v-chendu", "text": "Българската звезда на тениса Григор Димитров преодоля първия си съперник след полуфинала на последния за годината турнир от Големия шлем, съобщи Нова телевизия. Във втория кръг на надпреварата от сериите АТР 250 в китайския град Ченду българинът показа класа и се справи с коварния британец Дан Еванс, чийто стил е доста неудобен за голяма част от водещите играчи. Но за час и половина на корта първата ни ракета го прескочи след 7:5, 7:5 и вече е на четвъртфинал.  Гришо показа зряла и концентрирана игра и с изключение на един момент в края на втория сет, държеше развитието на мача в ръцете си. В първия сет имаше повече равностойна битка, като единствено в началото му на двамата им се наложи да спасяват по една възможност за пробив на съперника, с кото се справиха.  Така се стигна до 12-ия гейм, точно преди тайбрека, когато островитянинът сервираше за оставане в частта. Тогава обаче Димитров превключи на друга предавка и затвори всичко в своя полза, повеждайки със 7:5 и 1:0 сета.  Той продължи страхотната си серия и в началото на втората част, когато реализира ранен пробив, който затвърди и поведе с 3:0. Григор се задоволи с това да печели подаванията си, за да стигне до успеха, но точно в последното за затваряне на мача се разконцентрира и за единствен път в целия мач допусна спад, позволявайки на опонента му да върне пробива и впоследствие да изравни до 5:5.  Българинът взе следващия си сервис-гейм и пак се стигна до там Еванс да сервира за оставане в мача. Този път обаче Димитров не остави нищо на случайността, стигна до два мачбола, пропиля първия, но при втория не остави шанс на съперника и затвори мача при 7:5.  Така той ще играе на 1/4-финалите в петък, като за тази фаза очаква победителя от мача между непоставените Александър Бублик и Джордан Томпсън. Те играят малко по-късно през деня в четвъртък.", "date": "2019.09.26", "title": "Гришо победи коварен опонент за 1/4-финал в Ченду"}
{"url": "https://faktor.bg/bg/articles/iliyana-raeva", "text": "Крайните български фенове и породеното от тях хейтърство в интернет имат отрицателен ефект върху отбора по художествена гимнастика. Това заяви председателят на българската федерация Илиана Раева по повод на публикации в \"просташки тон\" в чуждестранни форуми. По думите ѝ става въпрос за феномен, който е изключително грозен. \"Това рефлектира доста лошо към отношението на нашите съперници, на нашата международна федерация за всичко, което се изписва по форуми\", заяви Раева в сутрешния блок на Би Ти Ви. \"Нямате представа колко неприятности ни донесе всичко това. То води до негативно отношение към националния отбор и към всичко, което правим. По някакъв начин почерняте труда ни, тези невероятни неща, които правим\", продължи тя. \"Много е страшно това хейтърство, което съществува в България. Най-страшното е, че то излиза извън рамките на България. Тук ние можем да си ги търпим, да ги изолираме... Говорила съм многократно с нашите момичета - те не им влияят, но започнаха да влияят на отношението към българския национален отбор\", добави Раева. Председателят на националния отбор повтори мнението си, че България има най-силния ансамбъл в художествената гимнастика.", "date": "2019.09.26", "title": "Илиана Раева: Хейтърството на български фенове е нещо грозно, има лош ефект върху отбора ни"}
{"url": "https://faktor.bg/bg/articles/izleze-ofitsialna-informatsiya-za-zdravoslovnoto-sastoyanie-na-shumaher", "text": "Излезе официално изявление, свързано със здравословното състояние на Михаел Шумахер. Легендата се възстановява вече близо 6 години от мозъчни травми, които лекарите в началото смятаха за необратими. Те бяха получени при ски инцидент в Алпите през 2013 г., предаде Gong.bg. Сабине Кем, личен импресарио и дългогодишна семейна приятелка на фамилия Шумахер, излезе с изявление по темата. „Здравето на Михаел не е публична тема. Няма да коментирам състоянието му в детайли. Искаме да запазим всичко около него в най-тесен кръг. Бих посъветвала феновете да не вярват на нищо, написано в медиите. Никоя от тях няма необходимата информация за това. Благодарим ви и от негово име за търпението и разбирането”, каза Сабине пред мeдиите в Швейцария. Тя разкри още, че Шумахер е изключително чувствителна личност. Не харесвал изобщо да бъде в заглавията и е избягвал публични изяви и преди инцидента. Мениджърът призова да не се вярва на никакви снимки, които „изтичат” в социални мрежи и по жълтите издания по света. Кем намекна, че фотоси на Михаел от възстановяването му не са излизали от имението в Гланд, където е той от близо 6 години.", "date": "2019.09.26", "title": "Излезе официална информация за здравословното състояние на Шумахер"}
{"url": "https://faktor.bg/bg/articles/ot-levski-vadyat-dokument-che-sa-po-star-klub-ot-slaviya-ventsi-stefanov-besen-na-sinite", "text": "Днес на специална пресконференция на стадион “Георги Аспарухов” бяха представени част от експонатите, които ще съставят експозицията с легендарни предмети от историята на Левски. Сред показаните документи бе и такъв, който доказва, че клубът е основан на 10 май 1911 година съгласно учредителния протокол. Това се е случило на 10 май. Регистрацията на клуба е от 24 май 1914 - датата, която се води за рождена на клуба. Това разкри Илия Христов от сдружението “Сини сърца”, което е инициатор на осъществяването на проекта. “Сдружението притежава протокол №1 от 1911 година, но ще го покажем при откриването на експозицията. Той не е в най-доброто си състояние. Там пише, че Левски е основна на 10 май 1911 година съгласно учредителния протокол”, каза Христов. Президентът на Славия Венцеслав Стефанов отново се изказа. \"Едно нещо мога да ви кажа. Смешно е това, което виждаме. Ти си създаден през 1911, а си регистриран през 1914. Какво си правил три години? Пасял си овцете на \"Герена\". Ако искат да се напишат 1909. Ако искат и 900-ата година да се напишат. Може и преди Христа. Ние имаме осем папки с документи. Той ми размята едно хвърчащо листче и това е историята на Левски. Срамота е. Обидно е за хората. Този документ може да преобърне историята на футбола в България. Може ли това да бъде официален документ? Можете да предложите този ден да стане национален празник. Можем да го включим догодина в националните празници. Смешна работа. Няма значение кой кога е създаден. Документи ясно и точно говорят. Регистрацията на Славия е 1913 година. На тази дата ние смятаме, че Славия е роден и регистриран\", каза Стефанов пред \"Спортал\".", "date": "2019.09.26", "title": "От \"Левски\" вадят документ, че са по-стар клуб от Славия, Венци Стефанов бесен на \"сините\""}
{"url": "https://faktor.bg/bg/articles/krasen-stanchev-1", "text": "„Не съм изненадан от избирането на Кристалина Георгиева. Познавам я от 1990 г. Имиджът на един човек на такава длъжност е негов собствен успех, но много зависи и от страната, и от хората, които са представлявали България в МВФ, а те са я представили много добре”. Това заяви пред Нова ТВ икономистът Красен Станчев. „Спасението на Румъния през 2011 г. се дължи на българин, спасението на Украйна от 2014-2015 г. се дължи на българин, спасението на Гърция 2015-2016 г. се дължи на българин”, припомни Станчев. „В румънския и украинския случай човекът е този, който работеше с Фонда в София – Николай Георгиев, зам.-министър на финансите по времето на Муравей Радев”. Темата околна среда ще е сред основните предизвикателства пред Кристалина Георгиева, смята финансистът Юлиан Войнов. „Плюс другите предизвикателства – търговските войни, Китай-САЩ, валутните войни. Предстои доста динамика в следващите години. Но Георгиева е добър дипломат, може да намери допирни точки и да свали напрежението”, коментира Войнов.", "date": "2019.09.26", "title": "Красен Станчев: Не съм изненадан от избора на Кристалина Георгиева в МВФ"}
{"url": "https://faktor.bg/bg/articles/apelativniyat-sad-ostavi-v-aresta-marinela-arabadzhieva", "text": "Апелативният специализиран съд остави Маринела Арабаджиева с най-тежката мярка за неотклонение \"задържане под стража\".   Апелативните магистрати отмениха определението на спецсъда, който беше изменил мярката ѝ в \"домашен арест\".   Арабаджиева е обвинена за участие в организирана престъпна група за данъчни престъпления и пране на пари.   На 18 септември 2019 г. Специализираният наказателен съд измени в закрито заседание мярката ѝ за неотклонение в \"домашен арест\". Причината за решението бе влошеното ѝ здравословно състояние.   На следващия ден Специализираната прокуратура внесе в съда протест срещу това определение. От държавното обвинение мотивираха протеста си с резултатите от последната съдебно-медицинска експертиза за здравословното състояние на Арабаджиева, които сочат, че тя може да пребивава в условията на следствения арест. Другият мотив е отказът на Арабаджиева да бъде настанена за терапия в болница \"Лозенец\", въпреки постановление на наблюдаващия прокурор от юли месец.   Съпругата на бизнесмена Ветко Арабаджиев бе екстрадирана от Испания на 30 май. Непосредствено след пристигането ѝ в София, тя бе привлечена към наказателна отговорност, бяха ѝ предявени обвинения. На проведения разпит тя отказа да дава обяснения. Маринела Арабаджиева е обвинена за участие в организирана престъпна група, създадена с цел извършване на данъчни престъпления (при условията на съучастие и в рамките на продължавано престъпление), както и изпиране на пари.", "date": "2019.09.26", "title": "Апелативният съд остави в ареста Маринела Арабаджиева"}
{"url": "https://faktor.bg/bg/articles/ministar-dimov-otlozhi-s-protsedurni-hvatki-delo-koeto-sam-zavede", "text": "За днес беше насрочено последното дело за необходимостта от екооценка при промяна на плана за управление на Национален парк \"Пирин\". При обявеното гражданско присъствие и силен медиен интерес се оказа, че Нено Димов, по чиято жалба бе заведено делото, е предприел процедурни ходове, за да не може то да се гледа, съобщава \"Дневник\". Министърът на околната среда и водите е оттеглил пълномощните на тримата юрисконсулти по делото и е издал заповед за отпуск на четвъртия юрист, с който ведомството разполага. Самият министър Димов е представил болничен лист с дати от вчера до утре, според който той не може да се яви на делото заради стомашно разстройство. Част от присъстващите на заседанието на ВАС днес след отлагането на делото занесоха в министерството на околната среда активен въглен и тоалетна хартия за Нено Димов. Сред тях бяха представители на обжалвалите и спечелили досегашните дела за нуждата от екооценка на плана за националния парк като например Тома Белев от Асоциацията на парковете в България (виж тук) и граждани, настояващи казусът да бъде решен и организирали се за присъствие във фейсбук. Жалбата на екоминистър Нено Димов беше депозирана срещу последното отсъждане на Върховния административен съд (ВАС) по казуса от март тази година. Тогава съдът постанови за пореден път, че планът за управление на Национален парк \"Пирин\" може да се актуализира само след екооценка.", "date": "2019.09.26", "title": "Министър Димов отложи с процедурни хватки дело, което сам заведе"}
{"url": "https://faktor.bg/bg/articles/obshtestvo-ulitsata-blizki-na-pochinaliya-v-bryuksel-balgarin-molyat-tsatsarov-da-razsledvat-smartta-mu", "text": "Роднините на починалия в Брюксел Искрен Йорданов искат от главния прокурор Сотир Цацаров да се разследва смъртта на 36-годишния мъж, съобщава Нова телевизия.  Искрен Йорданов беше намерен мъртъв в гаража на китайското посолство в Брюксел. Заключенията на властите в Брюксел показват, че причина за гибелта на нашия сънародник е самоубийство. Семейството на починалия русенец не приема тази весрия.", "date": "2019.09.26", "title": "Близки на починалия в Брюксел българин молят Цацаров да разследват смъртта му"}
{"url": "https://faktor.bg/bg/articles/obshtestvo-nzok-e-priklyuchila-2018-g-s-galg-ot-135-mln-lv", "text": "Натрупаните просрочени задължения на НЗОК към 31 декември 2018 г. са 135 млн. лв. Тези средства са разчетени в бюджета на Здравната каса както за 2019 г. така и за 2020 г., когато трябва да приключат изплащанията на натрупаните просрочени задължения. Това се посочва в годишния отчет за дейността на Националната здравноосигурителна каса (НЗОК) за 2018 г., представен от заместник-министъра на здравеопазването и председател на Надзорния съвет на НЗОК Жени Начева. През 2018 г. са издадени 609 формуляра за планово лечение в чужбина, на територията на друга дръжава-членка на Европейския съюз. Сред тях са Германия с 342 разрешения, Франция - 72, Австрия - 70, Белгия - 44, Великобритания - 26, Швейцария - 26 и Италия - 12. Най-честите заболявания за хората, които се издават такива формуляри са онкологичните, хематологичните, тумор на панкреас, карцином на бял дроб, матка и яйчници, чернодробни метастази, урологични и онкологични заболявания, очни заболявания и ортопедични заболявания. Броят на издадените формуляри по линия на центъра \"Фонд за лечение на деца\" е 256. 127 от тях са за Германия, 33 за Франция, 32 за Австрия и други. Анализът показва, че формулярът се е издавал за лечение на ортопедични операции, коригиращи церебрални парализи, туморни образувания и други. По отношение на отчета за болничната медицинска помощ през 2018 г. НЗОК работи с 368 договорни партньора в болничната медицинска помощ, от които 316 са лечебни заведения за болнична помощ и комплексни онкологични центрове, 39 договорени партньори в СИМ и 13 диализни центъра. В извънболничната медицинска помощ има сключени договори през 2018 г. с 3 686 договорни партньора. Договорените партньори в специализираната и медико-диагностичната дейност са 3 600 и близо 6 000 в денталната помощ. Нарушенията в сферата на извънболничната медицинска помощ в областта на профилактиката са около 12 000 нарушения от извършените проверки. Средно за страната около 39% от здравноосигурените лица са се обърнали към джипитата за извършване на профилактични прегледи. Близо 90% са извършените изследвания в областта на клиничната лаборатория. В областта на лекарствата за домашно лечение през 2018 г. броят на новите непатентни наименования е 18 включени, а за тях е имало 27 нови лекарствени продукти. Трайна е тенденцията, когато се появи нов иновативен лекарствен продукт през първата година разходът да бъде един и после да нараства. Като пример Жени Начева посочи, че тези лекарства, които са се появили за първи път през 2016 г. разходът е бил 41 млн. лв., а през 2018 г. за тези лекарствени продукти навлезли за първи път на пазара са били заплатени 81 млн. лв. средства. Хората, които са получили лекарства и са се обърнали към НЗОК са над 1 млн. и половина. От тях 60% от лекарствата за домашно лечение или в размер на над 500 млн. лв. са лекарства по протоколи. От лекарствата по групи \"общи заболявания\" са заплатени над 685 млн. лв., като средства задържат нивото си от предходната 2017 г. За онкологични заболявания разходът е близо 17 млн. лв. с ръст от 10% и за трансплантирани пациенти ръст над 8% или над 3 млн. лв. заплатени средства. Разходите по отделните заболявания - за ревматоиден артрит са заплатени над 80 млн. лв. през 2018 г. Над 88 млн. лв. са разплатените разходи за дихателната система. Около 17 лекарствени продукта формират разходи над 10 млн. лв.. Сред най-разходоемките лекарствени продукти са биологичните лекарствени продукти. В структурата от разходите в приложение 2 на позитивния лекарствен списък или тези, които заплащаме на изпълнителите на болнична медицинска помощ, може да се отбележи, че през 2018 г. са включени нови 11 международни непатентни наименования срещу 19 лекарствени продукта.", "date": "2019.09.26", "title": "НЗОК е приключила 2018 г. с дълг от 135 млн. лв."}
