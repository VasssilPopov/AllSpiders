{"url": "https://www.faktor.bg/bg/articles/ognyan-minchev-ako-republikantsite-zapazyat-kontrola-varhu-kongresa-tova-shte-dade-svoboda-za-reformite-na-donaldtramp", "text": "Ако републиканците в САЩ запазят контрола си върху Конгреса на междинните избори, това ще даде свобода за реформите на ДоналдТръмп. Това заяви пред БНР политологът Огнян Минчев. \"Междинните избори за американския Конгрес са важни, защото, ако републиканците успеят да запазят своя контрол върху Камарата на представителите и както е доста вероятно да запазят контрола си върху Сената, тогава в ръцете на Доналд Тръмп ще има достатъчно инструменти, за да променя Америка по начина, по който той желае да го направи. Нещо, което е съвършено неприемливо за другата страна, за привържениците на демократите. Проблемът започва оттам, че Америка е толкова поляризирана в политически и в културен план, че на практика това са две общества, настръхнали едно срещу друго, и от тази гледна точка е изключително трудно американската политическа система да поддържа тези баланси, които се явяват гаранцията за нейната демократичност вече повече от 200 години и това е голямата драма в тези избори. Ако демократите успеят да овладеят поне долната камара, нещо което сондажите, социологическите, дават като доста добър шанс, тогава ще има механизми за ограничаване на всевластието на Доналд Тръмп и на републиканците и ще има механизми за съхраняването на това, което в американската система се нарича \"checks and balances\", или удръжки и равновесни предпоставки. Но ако това не се случи, пак повтарям, ще има доста динамична промяна в посока дясно, нещо, което може да доведе до още по-голямо изостряне на напрежението в Съединените щати и конфликта между тези две части на обществото. Това е безпрецедентно в историята на страната, така че изключително интересни са тези избори, много по-интересни, отколкото обикновено са били междинните избори.\" Огнян Минчев обаче не изключи възможността за изненади в деня на вота. \"Въпреки че поддръжниците на Тръмп са много по-самоуверени и много по-открити в своите предпочитания, все още има един скрит вот на непрестижност да се гласува за Доналд Тръмп. Особено в тези части на Съединените щати, които са традиционно под контрола на Демократическата партия. Така че в деня на самите избори са възможни изненади както в посока надясно, така и в посока наляво\", посочи политическият анализатор.  Огнян Минчев коментира и новите американски санкции срещу Иран. \"Ставаме свидетели на това, че на практика не можем да очакваме ЕС тихомълком да се присъедини към санкциите на Тръмп, тъй като и г-жа Могерини, и изобщо европейските институции застанаха зад това споразумение с Иран и не би било достойно в момента да се отметнат от него. Друг е въпросът, че това противопоставяне на американското решение от страна на ЕС няма да има толкова голямо значение, предвид че мнозинството европейски компании по всяка вероятност ще предпочетат да се подчинят на американското решение за санкции, вместо да изгубят достъпа си до американския пазар\", смята Минчев.", "date": "2018.11.05", "title": "Огнян Минчев: Изборите могат да дадат в ръцете на Тръмп инструменти, с които да променя Америка както той желае"}
{"url": "https://www.faktor.bg/bg/articles/novini/svyat/razpitvat-tusk-za-finansova-izmama", "text": "Председателят на Европейския съвет Доналд Туск бе разпитан днес в рамките на парламентарно разследване в родната му Полша за финансова пирамида от времето, по което е бил министър-председател, съобщи АП, цитирана от БТА. Туск нарече излъченото по телевизията изслушване \"спектакъл\", предназначен да го дискредитира и да разпространи \"инсинуации\" за неговото семейство. От години има вражда между Туск и Ярослав Качински - лидера на управляващата в Полша партия \"Право и справедливост\". Коментатори по частната телевизия TVN24 сравниха изслушването на Туск с публично \"изпичане на бавен огън\".  Мнозина смятат, че това е поредният опит на консервативната партия да дискредитира Туск, политически съперник, който все още е популярен в Полша. Туск бе разпитан от специална многопартийна комисия, която изслуша вече десетки официални лица в опит да установи кои са отговорни за измамата, извършена от финансовата институция \"Амбър голд\". Схемата, която бе разкрита публично през 2012 г., повдигна въпроси за ефективността на управлението на Полша по времето на Туск (2007-2014 г.). Твърди се, че властите не са реагирали навреме на сигналите за \"Амбър голд\", която се оказа финансова пирамида. Заради нея, по данни прокуратурата, около 19 000 инвеститори са загубили над 850 милиона злоти (225 милиона долара). Основателите на компанията излежават в момента присъди. Туск отхвърли обвиненията и каза, че предупреждение за \"Амбър голд\" е било направено от полски финансов регулатор и че не е било работа на премиера да отправя подобни предупреждения. Една от темите на днешното изслушване бе фактът, че синът на Туск, Михал, е бил нает на работа от авиокомпания, собственост на \"Амбър голд\". Туск отрече твърденията, че работата на сина му може да е послужила за чадър на пирамидата.", "date": "2018.11.05", "title": "Разпитват Туск за финансова измама"}
{"url": "https://www.faktor.bg/bg/articles/padnaliyat-samolet-na-layan-ear-imal-problemi-s-datchika-za-skorost-pri-poslednite-4-poleta", "text": "Индонезийският пътнически самолет, който падна в морето миналата седмица и загинаха всичките 189 души на борда, е имал проблем с датчика за скоростта при последните си четири полета, включително при този, при който е катастрофирал, казаха днес разследващите, съобщи ДПА. Боингът 737 на индонезийската авиокомпания \"Лайън еър\" падна в морето край остров Ява 13 минути след излитането си от летище \"Сукарно-Хата\" в Джакарта на 29 октомври. предполага се, че всички 189 души на борда са загинали. \"Той имаше проблеми при четири последователни полета\", каза на пресконференция Нуркахио Утомо, разследващ служител от Националната комисия за транспортна сигурност (НКТС). \"Опитваме се да установим дали повредата е била в датчика, измервателния уред или в компютърната система, или някой от компонентите е бил премахнат или преместен\", каза той. От \"Лайън еър\" потвърдиха съобщенията, че самолетът е отчитал \"неточни\" данни за височина и скорост по време на предишен полет от Бали до Джакарта на 28 октомври. Но от ръководството на компанията казаха, че проблемите още същата нощ са били отстранени. Директорът на НКТС каза, че самолетът е паднал в морето с висока скорост и се е разпаднал при удара. Черната кутия с полетните данни беше открита от водолази в четвъртък и бе доста повредена, но въпреки това информацията от нея беше разчетена. Продължава търсенето на телата на жертви от катастрофата на самолета, както и на другата черна кутия със записа на разговорите в пилотската", "date": "2018.11.05", "title": "Катастрофиралият индонезийски самолет се  разпаднал при удара в морето"}
{"url": "https://www.faktor.bg/bg/articles/novini/balgariya/r-hristov-ne-tryabva-da-se-dopuska-sblizhavane-na-balgariya-s-evraziystvoto", "text": "\"Когато си в коалиция с голяма политическа формация понякога не можеш да срещнеш интересите си. ГЕРБ е по-скоро центристка партия и тя има по-широк кръг избиратели и да отговори на по-широк кръг интереси\", коментира проблемите в коалицията на Реформаторския блок с ГЕРБ. \"На 11 ноември ще коментираме възможните коалиционни партньори на СДС. Очевидно е, че ще намерим допирни точки с някои формации, но първо трябва да отговорим на въпроса откликваме ли на очакванията на избирателите\", отговори той на въпрос дали е възможна коалиция с НФСБ. По думите му, избирателите на СДС са 70-80 хиляди и това е недостатъчно за влизане в НС. \"Атентичните десни останахме малко и трява да намерим начин за обединение\", каза още Христов. Той подчерта, че е много важно да бъде гарантирана необратимостта на евроатлантическата ориентация на България и недопускане на сближаване с евразийството.", "date": "2018.11.05", "title": "Р. Христов: Не трябва да се допуска сближаване на България с евразийството"}
{"url": "https://www.faktor.bg/bg/articles/novini/svyat/kandidatite-za-posta-na-merkel-veche-sa-12", "text": "След като германският канцлер Ангела Меркел, обяви че след 18 години начело, ще се оттегли като председател на Християн-демократичния съюз, партията ѝ бушува. Кандидатите за лидерския пост вече са 12. С новото ръководство, което предстои да бъде избрано след четири седмици, няма да се промени управленската политика на партията, заяви днес в Берлин Ангела Меркел. Състезанието за председателския пост на германските християндемократи вече започна. Цели 12 претенденти имат желание да оглавят една от най-влиятелните европейска партия.  Изборът на новото ръководството трябва да бъде прозрачно и без предварителни фаворити. Осем регионални конференции из цялата страна ще бъдат организирани от средата до края на ноември. На тях кандидатите ще се представят пред партийните членове. От избора на лидер зависят и приоритетите на германските християндемократи. По-ясен профил, това е желанието на по-голямата част от привържениците, които гледат на събитията като на шанс за своята партия. При социалдемократите също има желание за изясняване на позициите. След катастрофалните изборни резултати ще застъпват повече на социални теми като детската бедност, грижата за възрастните и болните, строежа на жилища и пенсиите.", "date": "2018.11.05", "title": "Кандидатите за поста на Меркел вече са 12"}
{"url": "https://www.faktor.bg/bg/articles/novini/balgariya/karakachanov-se-vslusha-v-bsp-otmeni-reshenieto-si-za-remonta-na-iztrebitelite-su-25", "text": "Министърът на отбраната Красимир Каракачанов е отменил решението беларуска фирма да изпълнява ремонта на изтребителите Су-25, предаде БНР. Решението е публикувано ден, след като БСП алармираха, че цената на ремонта може да надвиши многократно определената сума от 82 млн. лева без ДДС.  Отмяната на поръчката може да бъде обжалвана пред Комисията за защита на конкуренцията в 10-дневен срок от получаването му. Вариантите за ремонт на 14-те самолета са или в авиационен завод в Беларус, или в завод в Русия.", "date": "2018.11.05", "title": "Каракачанов се вслуша в БСП, отмени решението си за ремонта на изтребителите Су-25"}
{"url": "https://www.faktor.bg/bg/articles/novini/svyat/tramp-znae-stava-duma-za-sobstvenoto-mu-otselyavane", "text": "Междинните избори за Конгрес се провеждат две години след президентските. Те са първото сериозно изпитание за Доналд Тръмп, откакто влезе в Белия дом. Ако демократите спечелят мнозинство в Камарата на представителите, свободата на действие на републиканеца Тръмп ще бъде сериозно ограничена, прогнозира Мартин Ганзълмайер в коментар за Дойче веле. Доналд Тръмп е в стихията си: от няколко седмици насам той неуморно обикаля предизборните митинги. Като боксьор, който се качва на ринга за решителна битка, Тръмп съвсем очевидно се наслаждава на изявите си пред стадиони и конгресни зали, препълнени с ликуващи негови привърженици. Посланията му са прости и лесни за запомняне: \"Демократите създават агитки на омразата, а ние създаваме работни места“, заяви той на една от тези срещи. Вече никой не говори за \"синя вълна\" на успеха Републиканците успяха да стопят прогнозираната преднина на демократите главно с две неща: Тръмп умело се възползва от ожесточения сблъсък на мнения, разразил се след като номинира оспорвания кандидат за върховен съдия Брет Кавано. Президентът успя да постави знак на равенство между демократите и яростните противници на Кавано, събиращи се на протести пред Капитолия. Тръмп събра точки и с другата тема – тази за нелегалната имиграция, която щяла да залее страната като истинско цунами. Президентът успя да накара мнозина избиратели да повярват, че на демократите им е все едно какво ще стане с Америка. Тръмп, както винаги, не се бие по правилата на предизборната битка – той игнорира принципи, които са били спазвани от всички негови предшественици. Основната му цел е да активизира максимално собствените си привърженици, а не да спечели гласовете на колебаещите се избиратели или на партийно необвързаните. И тази стратегия му носи успех - социолозите напоследък регистрират значително по-висока мотивация за гласуване сред републиканските избиратели.  Вече почти никой не говори за  „шамар за Тръмп“ или за „синята вълна“, с която избирателите на демократите щели да залеят страната на тези избори. Въпреки това демократите имат добри шансове да си върнат мнозинството поне в Камарата на представителите. В Сената обаче републиканците навярно ще увеличат допълнително влиянието си, понеже на тези избори се разпределят сенаторски места предимно из провинциалните региони. Ако демократите овладеят и двете камари на Американския конгрес, това може да има застрашителни последици за Тръмп, твърди политологът Дейвид Баркър от Американския университет във Вашингтон: \"За Тръмп това е въпрос, засягащ собственото му политическо оцеляване. Още от първия му ден на президентския пост над него виси заплахата за импийчмънт. Ако демократите получат мнозинство в Конгреса, би могло да се стигне дотам\". Възможностите на Тръмп да управлява ще са сериозно орязани При евентуален успех на демократите, те ще могат да изберат свой председател на Долната камара на парламента, а този пост никак не е маловажен. Това ще им даде възможност да създават комисии за разследване на многобройните скандали около Тръмп, както и да защитят от уволнение специалния прокурор Робърт Мълър, разследващ т.нар. руска връзка. Казано накратко: възможностите на Тръмп да прокарва собствените си решения, ще бъдат сериозно орязани. Досегашният опит показва, че резултатите от междинните избори за Конгрес никога не са били в полза на действащия президент. Преди 4 години партията на Обама претърпя сериозно поражение. След горчиви провали на междинни избори президентите Джордж У. Буш и Бил Клинтън също бяха принудени да управляват заедно с политическите си опоненти. С цената на всичко Тръмп иска да предотврати подобна възможност. И затова той ще се бори до последния възможен миг и с всички средства. Защото иска да покаже на експертите и социолозите, че неговият усет отразява настроенията в страната по-вярно от техните прогнози.", "date": "2018.11.05", "title": "Тръмп знае: става дума за собственото му оцеляване"}
{"url": "https://www.faktor.bg/bg/articles/novini/svyat/tsipras-poiska-palno-otdelyane-na-tsarkvata-ot-darzhavata", "text": "Министър-председателят на Гърция Алексис Ципрас заяви ясно, че иска гръцката православна църква да се отдели напълно от гръцката държава да приеме строга позиция на „религиозен неутралитет“, като всички позовавания на Исус Христос трябва да се премахнат от гръцката конституция, пише \"Български новини\".  Член 3 от гръцката конституция гласи, че основната религия в Гърция е „православната църква на Христос и църквата на Гърция признава за глава Исус Христос“.  На среща с парламентарната група на СИРИЗО Ципрас съобщи, че планира заличаването на този текст от гръцката конституция. Ципрас заявил, че е време Конституцията на Гърция да постанови принципип на \"религиозна неутралност\".  Припомнаме, че Ципрас, който е атеист отказа да се закълне в Библията и да получи благословия от архиепископ Йероним, а положи \"гражданска клетва\"", "date": "2018.11.05", "title": "Ципрас поиска пълно отделяне на църквата от държавата"}
{"url": "https://www.faktor.bg/bg/articles/zalozhnicheska-kriza-v-poshtenski-klon-v-italiya", "text": "Въоръжен с нож мъж взе заложници в пощенски клон в Италия, съобщи АНСА и допълни, че нападателят е бил осъден преди броени дни на 19 години затвор за участие в престъпна група, предаде Асошиейтед прес. Франческо Амато е освободил всички клиенти на пощенския клон в квартала Пиеве Модолена на град Реджо Емилия, след което е освободил един служител, но все още държи за заложници четирима пощенски служители. По информация на АНСА той настоява да разговаря с италианския вътрешен министър. Заподозреният е един от 125-te обвиняеми, осъдени миналата седмица в Реджо Емилия. Делото е било във връзка с проникването на мафиотската организация ндрангета в бизнеси в Реджо Емилия.", "date": "2018.11.05", "title": "Заложническа криза в Италия"}
{"url": "https://www.faktor.bg/bg/articles/novini/svyat/osem-strani-vremenno-sa-izklyucheni-ot-sanktsiite-na-sasht-sreshtu-iranskiya-petrolen-sektor", "text": "Осем страни временно са изключени от санкциите на САЩ срещу иранския петролен сектор и ще могат да продължат да купуват ирански петрол, обяви днес държавният секретар на САЩ Майк Помпео, цитиран от Ройтерс. Освободените от санкции страни са Китай, Гърция, Индия, Италия, Турция, Южна Корея, Тайван и Япония. Съгласно законите на САЩ правото на изключение може да се предоставя за срок до 180 дни. САЩ днес въведоха отново и затегнаха икономическите санкции срещу петролния, банковия и транспортния сектор на Иран, след като президентът Доналд Тръмп оттегли страната си от ядреното споразумение с Техеран.", "date": "2018.11.05", "title": "Осем страни временно са изключени от санкциите на САЩ срещу иранския петролен сектор"}
{"url": "https://www.faktor.bg/bg/articles/obshtestvo/zakon-i-red/uvolniha-sadebniya-ohranitel-koyto-piyan-blasna-dvama-mladezhi-v-targovishte-i-izbyaga", "text": "Министерство на правосъдието уволни служителя си, който в петък причини тежка катастрофа в Търговище, съобщава бТВ. Пияният шофьор, при непозволен обратен завой, блъсна мотор, на който бяха момиче и момче на 18 и 16 години. След удара съдебният охранител избяга. Уволнението идва, след като близки на пострадалите протестираха за справедливо наказание. Те се опасяваха, че виновникът – брат на бившият шеф на местното ОДМВР, ще се измъкне и случаят ще бъде потулен. От правосъдното министерство заявяват, че институцията винаги е била безкомпромисна към подобен род инциденти. Служителят е отстранен от длъжност със заповед на Главния директор на ГД „Охрана“. Срещу него е образувано дисциплинарно производство. От там допълват, че по време на инцидента служителят е бил в почивен ден след дежурство и е управлявал личния си автомобил. По-късно от полицията съобщиха, че са заловили избягалия шофьор и той е тестван с дрегер, а скалата е показала 0,71 промила. След 24-часово задържане мъжът беше освободен.", "date": "2018.11.05", "title": "Уволниха съдебния охранител, който пиян блъсна двама младежи в Търговище и избяга"}
{"url": "https://www.faktor.bg/bg/articles/petak-13/ruskite-spetssluzhbi-verbuvat-i-radikalizirat-luzeri-i-marginali-za-voyna-sreshtu-liberalniya-svyat", "text": "Вдън словашките гори руски спецназовци обучават млади мъже от военизираните крайно-десни групи \"Словашки наборници\". След нахлуването на Русия в Украйна през 2014 година някои от тези новоизпечени военни формирования са изпратени в Източна Украйна да воюват заедно с руските части, а други остават у дома, за да агитират против НАТО, като \"терористична организация\". През юни по улиците на френския град Марсилия руски футболни хулигани демонстриращи татуировките си \"ГРУ\" извършиха жестоко нападение срещу английските фенове, след което десетки от тях, окървавени, попаднаха в болница. Александър Шпригин, подстрекателят-ултранационалист и лидер на Всеруското обединение на футболните фенове (футболен фен-клуб, създаден по указание на Федералната служба за сигурност), беше арестуван по време на масовия бой и екстрадиран от Франция. През май 2017 година на будапещенското гробище група руски мотористи с огромни червени знамена с изображението на съветския сърп и чук отиват пред мемориала от Втората световна война. Мотористите, целите в татуировки, заедно с дипломати от руското посолство полагат венци от червени карамфили, а след това публикуват видеото от събитието в интернет. Всичко това изглежда толкова странно, че чак не е за вярване: за операциите за прокарване на кремълско влияние на Запад се използват бойни клубове, футболни хулигани-неонацисти и мотоциклетни клубове. Повече прилича на епизод от сериала \"Американци\" смесен с \"Безумният Макс\" или \"Боен клуб\". Но именно това се случва из цяла Европа и Северна Америка - руските спецслужби, опитващи се да подкопаят западните демокрации отвътре, използват \"радикали\" и \"сърдити млади хора\". При това не само във виртуалния свят, но и в реалния живот. Привлекателността на тази стратегия отчасти се обяснява от самата и нелепост. Изглежда невероятно руските служби да вербуват или радикализират лузери или скинхедс. Кремъл може просто да заяви, че каквито и да са връзките между крайно-десните групировки в Русия и на Запад, те възникват спонтанно и нямат никакво отношение към руската държава. Но дали става дума за сръбски ултранационалисти в Черна гора или неонацисти в Унгария,   в много от случаите. Продължаващата война в Украйна, която Русия води използвайки подставените \"сепаратисти\" воюващи под командването и контрола на руските военни, създава почва за вербовката на фанатици с десни убеждения от много страни — от Бразилия до Белорусия. След активирането от Кремъл на тайната война срещу западните демокрации, която последва нахлуването в Украйна, руските спецслужби рязко засилиха \"активните мероприятия\" (на жаргона на руските спецслужби \"активно мероприятие\" означава широк спектър от дейстивя за оказване на влияние и/или подривни операции) с използоването на крайнодесни и радикални групировки. Тези групи служат като идеалните агенти на Москва за постигането на двойната цел — дестабилизация на западните общества и привлечането на своя страна на представители на западните бизнес и политически елити. Установявайки връзки с радикални крайнодесни групоровки (а понякога — и с крайнолеви), Кремъл обработва удобните посредници, които могат да разпространяват неговите тези, като едносверемнно с това руските тролове засилват в интернет риториката, насочена към засилване на разногласията в обществото, която същите групировки разпространяват. Но би било грешка да се смята, че партньорските отношения между Кремъл и тези групи винаги са \"брак по сметка\". Много от тях са истински партньорства, основани на общото неприемане на либералната демокрация и стремеж тя да бъде унищожена.  Вербовката от Кремъл на скинхедс, мотористи, футболни хулигани и улични бойци обикновено се осъществява не с цел въоръжено сваляне на демократичните правителства. Много по-често вербовката, идеологическата обработка и манипулирането на дяснорадикалните групи, изглежда, са насочени към това,   в западните демократични страни и да дискредитират или да отслабят демократичните институции. Но, понякога, както в Украйна, тези \"посредници\" действат непосредствено с цел подкрепа за провеждани от Кремъл операции. Александър Залдостанов, бившият хирург-стоматолог, сега е лидер на руския мотоциклетен клуб \"Нощни вълци\". Залдостанов, който почти винаги се снима с екипировката си от черна кожа, е известна фигура в Русия. На Олимпиадата през 2014 година в Сочи той носеше олимпийския факел, президентът Владимир Путин лично го награди с орден \"за активна работа по патриотичното възпитание на младежта\". Ярък националист, Залдостанов се опитва да пробуди духа на \"романтичния\" империализъм и на знаменитите руски ездачи - казаците, както и бунтарството, отхвърлящо културните ценности и призвано да привлече руските младежи. Обединяващата \"идеология\" на \"Нощните вълци\" (доколкото тя съществува и във вида, в който съществува) е основана на презрението към Запада. Той е изобразяван като слаб, упадъчен, безнравствен и разпуснат. Залдостанов неведнъж е заявявал, че за движението \"Антимайдан\", създадено от него и ултранационалиста Николай Стариков, по-подходящо би било името \"Смърт на педа...те\". Когато през февруари 2014 година Залдостанов пристига в Севастопол, той оглавява отряд \"Нощни вълци\" и разполага край града контролно-пропусквателни пунктове. След няколко недели мотоциклетистите му помагат да бъде щурмуван щаба на Военно-морските сили на Украйна, което е повратна точка в секретната операция на Русия за анексирането на Крим. Що се отнася до практическото участие на \"Нощните вълци\" в окупацията на полуострова, по-важна роля изиграват печално известните \"зелени човечета\", руски спецназ без отличителни знаци. Но когато се говори за психологическите операции на ГРУ, то \"Нощните вълци\" изиграват водеща роля.  Руските държавни медии и някои западни журналисти представят \"Нощните вълци\" като патриотично настроени местни жители, стихийно и доброволно подкрепящи руския путч, опивайки се от привлекателната сюжетна линия и съпътстващите фото- и видеоматериали, показващи татуираните мотористи. Кремълските пропагандни репортажи са внимателно режисирани, за да отвлекат вниманието от това, за което Кремъл не иска да говори - за координираното нападение на руските войски срещу Украйна. Макар истинският характер на отношенията между \"Нощните вълци\" и руските спецслужби не е напълно ясен, правителството на САЩ смята, че техните операции в Крим от февруари до март 2014 година са реализирани в тясно взаимодействие с ГРУ. Когато през декември САЩ въведоха санкции срещу \"Нощните вълци\", Министерството на финансите поясни, че \"Нощните вълци\" са тясно свързани с руските спецслужби, изброени са действията на \"вълците\" в окупирането на Крим, включително сплашване, престъпна дейност, отвличания, атака срещу газоразпределителна станция и организиране на бягството на членове на правителството на проруския президент Виктор Янукович от Украйна в Русия. Започвайки от 2009 година Путин много пъти се е срещал с \"вълците\", а през август 2011 година лично оседла \"Харли Дейвидсън\" и заедно с тях обиколи пристанищния град Новорусийск. Каквато и да е била идеята при създаването на клуба, през 2010 година той е напълно преобразуван. По думите на Пьотър Померанцев, специалист по информационните войни на Кремъл, съветникът на Путин Владислав Сурков, който по-късно оглавява секретните операции на Русия в Източна Украйна, подкрепя използването н \"Нощните вълци\" в качеството на \"антизападен спектакъл за нагнетяването в руското общество на националистически настроения\". Именно благодарение на Сурков държавните телевизии започват да излъчват в прайм-тайма си репортажи за \"вълците\", така че за слабопознатия преди клуб сега знаят във всеки руски дом. Укрепвайки връзките си с руските спецслужби след \"кримската операция\", \"Нощните вълци\" разпростират дейността си и в редица европейски страни. Както пише \"Ню Йорк таймс\" посещението на \"Нощните вълци\" в Република Сръбска през март 2018 година е осъществено благодарение на получен от Кремъл грант в размер на 41 хиляди долара. Посещението има ясна геополитическа цел: да бъде оказана видима подкрепа за прокремълския президент на Република Сръбска Милорад Додик и негласно да бъдат подкрепени неговите призиви за отделяне на Република Сръбска от останалата част на Босна и Херцеговина (Подобен акт ще доведе до разпадането на крехката многонационална държава и ще я лиши от възможността да стане член на НАТО и ЕС, което е и ключовата външнополитическа цел на Кремъл).  Извън пределите на Република Сръбска и Сърбия към \"Нощните вълци\" се отнасят с подозрение и с откровена враждебност. Грузия, Украйна, Полша и Балтийските страни забраниха на \"Вълците\" да влизат на тяхна територия, разбирайки, че мисията им се заключава в подстрекателства към конфронтация и създаване на хаос в западните държави в интерес на Кремъл. Президентът на Словакия Андрей Киска открито нарече \"Нощните вълци\" \"инструмент на путинския режим и сериозна заплаха за сигурността на Словакия\". Но независимо от това, че някои западни страни им забраниха достъп до своите територии, някои от \"Нощните вълци\" фигурират в \"черните визови списъци\", по конституция те не могат да забранят на свои граждани да създават местни клонове на \"Нощните вълци\". Такива съществуват в Украйна, в Словакия, Латвия, България, Македония, Германия, Сърбия и Босна. Голяма част от тези клонове са на руски \"емигранти\", много от които са с двойно гражданство. Например, в САЩ по данни на вестник \"Майами хералд\", бившият офицер от Федералната служба за сигурност (бившето КГБ) Святослав Мангушев е създал по подобие на \"Нощни вълци\" мотоциклетен клуб наречен \"Спецназ\". През 2014 година, по времето когато \"Нощни вълци\" са в предните редици при окупацията на Крим, един от членовете на американския \"Спецназ\" се обръща към московския щаб на \"Нощните вълци\" с официално предложение да създаде техен филиал в САЩ. Както пише \"Майами хералд\", един от бизнес партньорите на Мангушев по това време е руски държавен служител, който инвестирал почти 8 милиона долара в недвижимост във Флорид (макар че откъде е взел средствата за такава инвестиции, имайки предвид неговата заплата на държавен служител, остава загадка). Съществуването на \"Спецназ\" е доказателство за широката география и опортюнистичния характер на провежданите от Русия тайни операции за оказване на натиск и влияние. За да се разбере как радикалните крайнодесни групировки могат да бъдат използвани от руските спецслужби, е достатъчно да разгледаме случая с Черна гора, където през октомври 2016 година ГРУ се опита да организира държавен преврат, да убие министър-председателя на страната, да създаде хаос в страната. Планът на ГРУ, по думите на специалния прокурор на Черна гора разследващ опита за преврат, е включвал и кибератаки, блокиране на \"Вайбър\" и \"Утс-ъп\" и разпространяването на лъжливи слухове, че управлаващата паратия е фалшифицирала изборните резултати. С помощта на тази дезинформация, ГРУ е имало намерение да изкара хората на улицата. След това група наемници, преоблечени в униформи на черногорска полиция е трябвало да нахлуят в сградата на парламента и да открият огън срещу протестиращите, за да създадат хаос и да предизвикат размирици, а след това да убият премиера и да оставят страната без ръководство. За да скрие участието си в тази дръзка операция срещу страна, намираща се на прага на членството си в НАТО, ГРУ се обръща към радикални крайнодесни групировки. Арестуваният Александър Синджелич, сръбски ултранцаионалист, воювал в Украйна, водач на една от тези групи разпознал двама от руските офицери от ГРУ, които са организирали, финансирали и ръководили заговора и описал цялата операция в подробности.  Синджелич е член на сръбските \"Нощни вълци\", неговите съучастници също са радикални националисти, хора с криминално минало. След като Черна гора публикува информацията за заговора, съветникът на Путин по въпросите на националната сигурност Николай Патрушев незабавно излетя за Белград, за да измъкне от Сърбия укрилите се там оперативници от ГРУ Едуард Шишмаков и Владимир Попов, които на следващия ден заминават за Москва.  са още един пример за това, как някакви на пръв поглед безобидни групи, съществуващи независимо от Кремъл, могат да бъдат превърнати в инструмент в ръцете на руските спецслужби и да действат в техен интерес. Един такъв клуб, основан на изкуството на ръкопашния бой \"система\", е популярен сред руските спецназовци. \"Система\" е предназначена да причини на противника максимална болка и да му бъдат нанесени смъртоносни удари. Ако не вземаме предвид особено жестокия характер на поклонниците на \"система\", клубовете, практикуващи този стил, работят също както обикновените клубове по джудо или карате и съществуват не само в Русия, но и в много други страни по света, включително и в САЩ. На Запад мнозинството клубове практикуващи \"системата\" са точно това, което изглеждат. И въпреки това, според разследване на EU Observer, редица бойни клубове практикуващи \"системата\" в Европа и Северна Америка открито демонстрират връзките си с руските сили със специално предназначение и дори използват в рекламите си символите на ГРУ или ФСС. Те предизвикват интерес сред националистически настроените представители на диаспората - военни ветерани, и използват особената субкултура на руските националисти, които, подобно на клуба \"Спецназ\" превъзнасят руските спецслужби. Много от тези, които практикуват \"системата\" редовно пътуват  до Русия \"за усъвършенстване на уменията си\". Борис Райтшустер, германски експерт по Русия, твърди, че тези групи активно се използват от руските разузнавателни служби за вербовка на агенти. Райтшустер цитира оценката на една от западните спецслужби, според която само в Германия чрез бойните клубове са вербувани между 250-300 агенти. Разбира се, в клубовете \"Система\" освен руски разузнавачи в традиционния смисъл на думата, действат и \"агенти на влияние\", които не служат непременно в ГРУ. Такива агенти на влияние обикновено нямат достъп до секретна информация и дори някои от тях не знаят, че са манипулирани от чужда разузнавателна служба. Ако в някои от руските бойни клубове в Европа и Северна Америка има агенти свързани с ГРУ, които се внедряват в уличната среда, за да служат като проводници на антизападни (и проруски) идеи, то в своята дейност те не се различават особено много от троловете, работещи в руската Агенция за интернет-изследвания. Основната разлика е в това, че идеологическата обработка и вербовката се осъществяват не чрез интернет, а в хода на лични контакти. Неонацистите, скинхедс, футболните хулигани и подобните им дяснорадикални групировки, склонни към насилие, също така могат да играят ролята и на намиращите се под ръка агенти на кремълско влияние, които могат да бъдат манипулирани с цел подриване на западните демократични институции. Кремъл използва крайнодесните радикали по различни причини. Първо, тези групорвки, могат да бъдат манипулирани, да бъдат подлагани на психологическа обработка, което ги превръща в готови мишени за такива агенции като \"Агенцията за интернет-изследвания\". Второ, тези групи, смятат, че кремълската идеология на \"традиционни руски ценности\" за привлекателна, особено в сравнение със западните либерални ценности, такива като правата на човека, търпимостта и свободата на словото. Групировките от десния сектор по-лесно могат да бъдат въвлечени в орбитата на Русия с нейната риторика, насочена срещу мигрантите, представителите на сексуалните малцинства, антифеминизма и идеологическите концепции, в които се подчертава значението на мироглед, основан на колективизма, трибализма и расовата изключителност. И, накрая, западните десни радикали са привлекателни за Кремъл не само защото от техните среди могат да бъдат вербувани агенти (най-често — озлобени млади бели мъже) за разпалване на социални протести, но и защото тяхната среда служи за вратичка за създаването на връзки с крайнодесните политически партии и политици, обявавщи се против статуквото и системата.  Кремъл смята, че такива политици като Марин Льо Пен, Фрауке Петри и Матео Салвини, са тараните, които могат да бъдат използвани, за да бъдат разрушени демократичните институции и   и трансатлантическите връзки. Макар че действията на Кремъл по привличането на своя страна и използването на западни политици не е тема на тази статия, те са главната причина поради която Русия влага средства и усилия в \"обработването\" на западните радикали. Но, по понятни причини, Кремъл предпочита да скрие подкрепата, която оказва на крайнодесните групировки и в Русия, и извън границите си. В документалния филм за руските неонацистки футболни хулигани, заснет от ВВС, звучат тайно записаните думи на лидера на ултрасите на московския \"Спартак\", който обяснява, че армията от негови сподвижници е \"пехотата на Путин\". Малко след излъчването на филма, руската полиция издирва всички, които са говорили пред камерата на ВВС и ги принуждават да подпишат заявления за това, че бритнаските журналисти са ги накарали да лъжат. Независимо от опитите да бъдат скрити тези връзки, расте броят на фактите, свидетелстващи, че руската държава поддържа представителите на крайнодесните кръгове в цяла Европа. Прекрасен пример за такъв тип \"радикално войнстващ обект\" на дейността на руските спецслужби е Ищван Гьоркоши, унгарски неонацист, оглавяващ крайнодясната военизирана организация \"Национален фронт\". Това е неонацистка ксенофобска организация, която прославя войските на СС и ненавижда САЩ, евреите, хората с нетрадиционна сексуална ориентация и либералите. Тя провежда бойни тренировки на военизираните си отряди и възхвалява движението на унгарските фашисти    основано от \"Партията на свещените стрели\", която действа през 30-те години и по време на Втората световна война. Макар да не е ясно кога точно е установена връзка между руските спецслужби и Гьоркоши, през 2012 година той пуска сайта hidfo.net, прославящ путинска Русия и чрез който се разпространява кремълска пропаганда. През октомври 2016 година унгарската полиция отива в дома на Гьоркоши, за да провери информация за незаконно оръжие. Той застрелва един от полицаите, а последвалото мащабно разследване установява, че в гората близо до дома на Гьоркоши редовно са се провеждали бойни учения, в които са участвали действащи офицери от ГРУ и, които са работили под дипломатическо прикрите в руското посолство в Будапеща. Подобни случаи са фиксирани и в други европейски страни. В Швеция през януари 2017 година, докато разследват взрив в бежански център в Гьотеборг, следователите откриват, че неонацистите, извършили нападението са преминали стрелкова подготовка, организирана от руска военизирана група. Тази група наречена \"Партизанин\" действа безпрепятствено в Русия и властите се отнасят напълно \"търпимо\" към дейността и. Нейните курсове се провеждат от името на руската крайно националистическа организация \"Руско имперско движение\", която активно участва във Войната в Източна Украйна и чиято геополитическа цел е създаването на \"Десен интернационал\".  В Дания правоохранителните органи научават, че лидерът на датския крайно десен \"Национален фронт\" Ларс Агербак също е преминал стрелкова подготовка в Русия. След като е осъден за нарушаване на закона за оръжието, той се преселва в Русия.  Тези случаи може да изглеждат единични, но общността на крайнодесните в Европа е многобройна и броят на членовете и расте, а връзките й с руската държава са обичайно явление.  През 2015 година в Чехия броят на членовете на крайнодесните групировки, а също така броят на чешките военнослужещи от запаса, решително поддържащи проруски възгледи, които също както унгарския \"Национален фронт\" редовно провеждат бойна подготовка, е над 6 хиляди души. Американските \"алтернативни десни\" и кремълските идеолози също са обединени от обща цел. Макар много от тези връзки да са резултат от взаимно възхищение, а не от активна вербовка, обвиненията, предявени на защитничката на правото на носене на оръжие, руската шпионка Мария Бутина, доказват, че Кремъл активно се стреми да поддържа добри отношения с американските организации от десния спектър. Крайнодесните организации вече смятат Кремъл за свой съюзник. На митинг на алтернативните десни през август 2017 година в Шарлотсвил, са скандирани лозунгите \"Русия е наш приятел\". Ричард Спенсър, организатор на митинга в Шарлотсвил и лидер на \"Института за национална политика\", организация на алтернативните десни, хвали Путин като \"защитник на бялата раса\". На неговия сайт altright.com се публикуват материали в защита на асоциирането на алтернативните десни с Путин и, в които се твърди, че \"Русия е една от малкото страни, в които се поддържат европейските ценности, такива като сила, единство, расово съзнание и други\".  Точно така угодничи пред Путин и Алекс Джонс, също активист на алтернативните десни, който покани придворния идеолог на Кремъл Александър Дугин. Американските организации от алтернативното дясно се отнасят лоялно дори към сирийския диктатор Башар Асад, и, следвайки пропагандистката линия на Кремъл, го представят като \"спасител на християнските малцинства\" в Сирия. Матю Хаймбах, американски бял националист, който много се възхищава и хвали Путин, обобщава възгледите на алтернативните десни, казвайки:  \"Аз смятам Русия за своего рода опора на националистите, и то не само на белите националисти, а на всички националисти\". За да разберем по какъв начин радикалните групи на футболните хулигани, неонацисти и любители на бойните клубове са могли да привлекат вниманието на руското разузнаване, е важно да разберем, че руското разузнаване отдавна ги използва.  В Съветския съюз в КГБ е имало цели отдели, занимаващи се с проникване в радикални и маргинални групировки, а при необходимост и с ликвидацията им. Тези отдели са работили независимо от държавата и за тяхната дейност не е било необходимо да получат разрешение от КПСС.  С разпада на Съветския съюз КГБ вече не е било в състояни да поддържа огромната система на ГУЛАГ и все по-често предпочита да си сътрудничи с групировки враждебно настроени срещу държавата (макар, безусловно, руските власти имат голям опит в използването в свой интерес на престъпните групировки, съществуващи от съветски, а дори и от царски времена). Вместо непрекъснато да преследват престъпните групи, да се опитват да арестуват членовете им само, за да се появят нови, руските спецслужби в някакъв момент решават, че е по-лесно да позволят на няколко официално забранени групи да съществуват до тогава, докато тяхната дейност може да бъде проследена и (макар и частично) контролирана. Изводите, които трябва да си направят Съединените щати и техните съюзници са ясни.  Манипулирането на крайни ултрадесни групировки е част от старателно премислената стратегия на Русия насочена срещу западните демокрации. Руските спецслужби издирват лузери, маргинализирани членове на тези общества, за да ги радикализират и завербуват за водене на   За тази цел Кремъл укрепва тяхната убеденост в това, че либералната демокрация е прогнила и подхранва чувството на озлобеност и склонност към насилие.  Тази дейност се осъществява както в хода на лични контакти посредством клубове за бойни изкуства и мотоциклетни клубове, така и във виртуалния свят на социалните мрежи, където тя в голяма степен е незабележима за правоохранителните органи и обществото.  Следователно, стратегията за борба с тази радикализация трябва да съчетава в себе си известните методи за противодействие на вътрешни ксенофобски организации, разпалващи расова омраза и най-новите методи на контаразузнавателна работа.  И накрая, работата по разкриването, разобличаването и пресичането на дейността на Русия, манипулираща антидемократични групи, вероятно, ще се увенчаят с успех едва тогава, когато се провежда и извън пределите на държавните граници при активното взаимодействие между всички демократични държави, които са подложени именно на такъв род враждебно и пагубно влияние.", "date": "2018.11.05", "title": "Руските спецслужби вербуват и радикализират лузери и маргинали за война срещу либералния свят"}
{"url": "https://www.faktor.bg/bg/articles/ima-li-osnovanie-da-se-vdignat-do-1000-leva-zastrahovkite-grazhdanska-otgovornost", "text": "Намирам за абсолютна спекулация това, което тръбят застрахователите в медиите – че трябва да има вдигане на цените на \"Гражданска отговорност\" заради тълкувателното решение на ВКС за кръга от хора, получаващи обезщетение при смърт на пътя. Ще се дава обезщетение на внуци и братя на загинали, когато те докажат много близка връзка със загиналите, например, че внукът е живял със загиналия си дядо и животът му е бил тясно обвързан с него. Никой не може да каже колко иска ще има, колко ще бъдат уважени и какви обезщетения ще се присъждат. Това подчерта адвокатът Деян Николов в ефира на Нова ТВ по горещата тема за обезщетенията при смъртни случаи при катастрофи. Той беше категоричен – няма никаква обосновка в твърденията на застрахователите, че \"Гражданска отговорност\" трябва да се вдигне поне два пъти. След две години ще има натрупване на практика и тогава може това да се изчисли, добави юристът. Бих искал да поздравя Менда Стоянова за държавническото поведение. Как ще обясните на дядо Иван от село Пишурка, че трябва да плати 1000 лева за застраховка \"Гражданска отговорност\", попита адвокат Теодор Петков, защитавайки предложените от Стоянова поправки в Застрахователния кодекс – да има таван на обезщетения при смърт на пътя.  Тезата на Петков е, че ако не са таваните, имало над милион пенсионери с автомобили, които едва ли ще са щастливи да плащат четирицифрена сума за \"Гражданска отговорност\". Според него предложението на Стоянова имало логика, защото предложените от нея граници били по европейската практика. Юристът изброи четири-пет държави, в които обезщетенията били между 10 000 и 20 000 евро, а в Малта и Словакия изобщо нямало предвидено обезщетение.  Той заяви още, че имало девет адвокатски кантори, които изкарвали \"огромни пари от разлятата по пътищата кръв\".  За останалите държави в ЕС какво е положението, моментално контрира Николов и посочи за пример Чехия, където вече, от 2014 година, съдът решава. В Белгия, която беше дадена от Петков като пример за държава с ниски обезщетения при смърт на пътя, пък за средни телесни повреди можело да се плати доста повече, отколкото за смърт, като Николов посочи случай, по който работил и било платено обезщетение от 170 000 лева.  Николов беше категоричен и за друго – въвеждане на система \"бонус-малус\" и по-недисциплинирани шофьори да плащат по-скъпа застраховка. Той не видя Стоянова като \"държавник\" и попита защо в предложените от нея промени има таван за обезщетения, за които досега е нямало такъв – например при случаи с родители, загубили дете или обратното.", "date": "2018.11.05", "title": "Има ли основание да се вдигнат до 1000 лева застраховките \"Гражданска отговорност\"?"}
{"url": "https://www.faktor.bg/bg/articles/novini/svyat/inflatsiyata-v-turtsiya-nadmina-ocha-vaniyata", "text": "Гoдишнaтa инфлaция нa Typция ce e ycĸopилa пoвeчe oт oчaĸвaнoтo пpeз oĸтoмвpи и ocтaнa нa 15-гoдишeн вpъx, движeнa oт пoĸaчвaщитe ce цeни нa oбзaвeждaнeтo и тpaнcпopтa, a инвecтитopитe ca зaгpижeни зapaди зaбaвящия ce pacтeж, пишe МаrkеtWаtсh. Индeĸcът нa пoтpeбитeлcĸитe цeни ce yвeличaвa c 25.24% нa гoдишнa бaзa cпpямo 24.5% пpeз ceптeмвpи. Ha мeceчнa бaзa тoй ce зaбaвя дo 2.67% oт 6.3%, cпopeд oфициaлнaтa cтaтиcтиĸa нa ТurkЅtаt. Инфлaциятa нaдминa oчaĸвaниятa нa aнaлизaтopитe, ĸoитo пpoгнoзиpaxa 24.37% гoдишнa инфлaция и 1.97% мeceчнa, cпopeд aнĸeтa нa Fоrеkѕ. Tя ocтaвa нaй-виcoĸaтa cлeд юни 2003 г. Haй-мнoгo пocĸъпвaт oбзaвeждaнeтo и дoмaĸинcĸoтo oбopyдвaнe c 37.92% нa гoдишнa бaзa, cлeдвaни oт тpaнcпopтa c 32%, paзнooбpaзнитe cтoĸи и ycлyги c 31.5%, xpaнитe и бeзaлĸoxoлнитe нaпитĸи c 29.26% и жилищнитe имoти c 25.72%. Caмo зa мeceц цeнитe нa жилищaтa ce yвeличaвaт c 4%, пoĸaзвaт дaннитe нa ТurkЅtаt.  Mинaлaтa ceдмицa yпpaвитeлят нa тypcĸaтa цeнтpaлнa бaнĸa Mypaт Чeтинĸaя пoвиши пpoгнoзaтa зa инфлaциятa зa 2018 г. дo 23.5% oт 13.4% и тaзи зa 2019 г. дo 15.2% oт 9.3%, изтъĸвaйĸи пoвишaвaщитe ce цeни нa нeфтa и xpaнитe, ĸaĸтo и oбeзцeнявaнeтo нa вaлyтaтa. Πpoизвoдcтвeнитe цeни ce пoнижиxa дo 0.91% oт 10.88% нa мeceчнa бaзa. Typcĸaтa лиpa зaceгa пoĸaзвa cĸpoмнa peaĸция, cпaдaйĸи c 0.2-0.3% cпpямo aмepиĸaнcĸия дoлap. Haпocлeдъĸ вaлyтaтa пpeживявa пo-пoзитивни вpeмeнa, възcтaнoвявaйĸи чacт oт нaтpyпaнитe зaгyби, cлeд ĸaтo цeнтpaлнaтa бaнĸa pязĸo пoвиши ocнoвнaтa лиxвa, a Typция зaтoпли oтнoшeниятa cи cъc CAЩ. Bъпpeĸи пoлoжитeлнaтa тeндeнция, тypcĸaтa вaлyтa вce oщe e нa зaгyбa c 30% cпpямo дoлapa зa 2018 г. Cъc cвoитe 7.4% Typция бeшe нaй-бъpзopacтящaтa иĸoнoмиĸa в Г-20 пpeз 2017 г., нo впeчaтлявaщият pacтeж бeшe пoдxpaнвaн oт нaтpyпвaнeтo нa вce пo-гoлeми дългoвe, ĸoeтo нeизбeжнo дoвeдe дo пpeгpявaнe нa иĸoнoмиĸaтa.", "date": "2018.11.05", "title": "Инфлaциятa в Турция нaдминa oчaĸвaниятa"}
{"url": "https://www.faktor.bg/bg/articles/lidove-novini-v-kraya-na-noemvri-ginka-varbakova-vliza-v-nadzorniya-savet-na-chez", "text": "Според чешкото издание \"Лидове новини\" енергийната компания ЧЕЗ работи по осъществяване на сделката за продажба на своите активи в България на дружеството \"Инерком\". Пред БНР главният редактор на чешкото издание Веселин Вачков посочи, че в края на ноември предстоят събрания на българските дружества, на които може да бъдат сменени Надзорният съвет и одитът на компаниите: \"Вариант, който би означавал, че фирмите на госпожа Гинка Върбакова и представители на нейни фирми, ще влязат в Надзорния съвет и в одита на българските фирми на ЧЕЗ. Условието е преди всичко да бъде приключена сделката, тоест да бъдат преведени парите. Освен това, както знаем, има още едно препятствие, а то е отрицателното мнение на българската комисия по конкуренцията, но във всеки случай ЧЕЗ, поне засега, прави всички стъпки, за да може да има такава сделка\", посочи Веселин Вачков, като уточни, че условието за това е дотогава да бъде приключена сделката, което означава превеждане на парите. Друго препятствие е отрицателното мнение на българската комисия по конкуренцията за тази сделка. От Комисията за финансов надзор информират, че при тях са постъпили уведомления за общи събрания на две от дружествата в групата ЧЕЗ България - \"ЧЕЗ Електро\" и \"ЧЕЗ Разпределение\". В предварителния дневен ред е решение да бъде назначен регистриран одитор, който да одитира годишния финансов отчет за 2018-а година. Включена е и точка \"Разни\".", "date": "2018.11.05", "title": "\"Лидове новини\": В края на ноември Гинка Върбакова влиза в Надзорния съвет на ЧЕЗ"}
{"url": "https://www.faktor.bg/bg/articles/golyamo-mnozinstvo-v-ep-za-doklada-na-eva-maydel-za-namalyavane-na-taksite-za-parichnite-prevodi", "text": "„Всеки българин, който превежда пари от или в друга държава на ЕС, ще спестява поне по 30 лева на превод. Основната ми цел, когато бях избрана за докладчик по регламента, който приехме днес, беше да премахнем бързо един истински двоен стандарт в Европа – този за банковите преводи. Банките в България поддържат най-високите такси в ЕС за получен превод в евро – между 30 и 50 лева за превод от 10 евро, докато гражданите от Еврозоната превеждат евро срещу минимални или нулеви такси.“ Това заяви българският евродепутат от ГЕРБ/ЕНП Ева Майдел непосредствено след приемането с голямо мнозинство на Регламента за презграничните плащания в Комисията по икономически и парични въпроси на Европарламента. „Целим да намалим таксите за презграничните преводи до нивата на таксите за вътрешни преводи в националната валута на една държава. Това е втората малка революция в ЕС след тази с намаляването на роуминга. Целта е да спестим между 3-4 млрд лева годишно на гражданите и бизнесите от страните извън Еврозоната и да ги поставим при равни условия на третиране с тези от страните, използващи еврото. Трябва да е ясно, че подобни постижения за потребителите могат да се постигнат само в рамките на ЕС, а не от всяка държава поотделно.“ Това допълни Ева Майдел, която е основен докладчик на Европейския парламент по регламента. В регламента се предвижда и засилване на прозрачността при плащане с карта или теглене на пари от банкомат в чужбина. Потребителите ще имат повече информация при какъв курс се обменят парите им и ще имат право на избор, ако има различни възможности за превалутиране, предлагани от различни доставчици на платежни услуги. Предстоят преговори между Европейския парламент и Съвета на ЕС, състоящ се от държавите-членки, за достигане на обща позиция. Очаква се регламентът да влезе в сила в началото на 2019 г. Това е втората малка революция в ЕС след тази с намаляването на роуминга. Тя ще даде глътка въздух на малкия и среден бизнес, защото за тях тези такси са наистина сериозен разход. Ако за едни превод до момента от 10 евро досега сме плащали средно по 40 лева такси, то сега цената за него ще бъде не повече от 2-3 лева. Трябва да е ясно, че подобни постижения за потребителите могат да се постигнат само в рамките на Европейския съюз. Ако България или друга държава е сама, битката с банките е малко като битката на Давид с великана Голиат.", "date": "2018.11.05", "title": "Победа за  Ева Майдел: Край на двойния стандарт при таксите за паричните преводи"}
{"url": "https://www.faktor.bg/bg/articles/etsb-otne-litsenza-na-mayltiyskata-pilatus-bank", "text": "Европейската централна банка (ЕЦБ) отне лиценза на малтийската Пилатус банк (Pilatus Bank), след като председателят на съвета на директорите на банката бе арестуван в САЩ по обвинения в пране на пари, съобщи Би Би Си. Малтийската служба за финансови услуги обяви решението, като отбеляза, че е призовала ЕЦБ да вземе мерки. Малтийската журналистка Дафне Каруана Галиция, убита при бомбен атентат преди година, обвиняваше банката, че се занимава с корупционни плащания. ЕС разследва банката след убийството на журналистката. Едва през март обаче малтийските власти замразиха активите на банката след ареста на председателя й Али Садр Хашеми Неджад. Според обвинителния акт във федералния съд на Манхатън той е обвинен, че е участвал в схема за заобикаляне на американските икономически санкции срещу Иран. Малтийската служба за финансови услуги препоръча отнемане на лиценза на банката през юни, но процесът продължи повече от очакваното заради законови пречки, посочва ЕЦБ.", "date": "2018.11.05", "title": "ЕЦБ отне лиценза на Пилатус банк, обвинявана от убитата Дафне Галиция за корупционни плащания"}
{"url": "https://www.faktor.bg/bg/articles/obsadiha-agentsiyata-po-hranite-protestirashtite-iskat-ostavki", "text": "Десетки хора са обсадили Агенцията по храните. Гражданите са запълнили тротоарите, които се намират срещу Агенцията,  защото нямат разрешение да протестират пред самия й вход, съобщава Канал3. Става въпрос за производители и животновъди, които протестират заради ситуацията със птичия грип. В последните две-три седмици се случиха редица събития. Излязоха няколко заповеди, които не целят овладяване на съществуващо или не заболяване на птичи грип, а целят унищожаването на бранша. Поставени сме до стената, нямаме друг избор освен да направим така, че ръководството на БАБХ да започне да работи адекватно и професионално, каза пред медията производителят Борислав Спасов. \"В ситуация на птичи грип законодателството и наредбите, които регулират справянето с такъв вид заболяване, включват няколко неща, като най-важните от тях са: определяне на 3-километрови  предпазни зони и 10-километрови предпазни такива. Идеята е, ако има огнище, около него да не се разпространява това заболяване. В нашия случай имаме излюпени патета в четвъртък, люпилнята се намира в 10-километровата наблюдавана зона, зона от която има определен ред да бъдат извозени малките животни и да бъдат разселени във ферми с 21-дневен карантинен срок. Изобщо има начин как тези патенца да бъдат разселени и да продължат живота си. Вторият начин е породи съображения за биосигурност тези патета да бъдат хуманно евтаназирани. Нищо от тези две неща не се случва\", разказа още Спасов. \"Аз като стопанин няма право да унищожа живи животни, патетата стоят без вода, без храна пети ден и умират от страдание\", посочи той. \"Във Франция и Унгария производството се увеличава, у нас с мерките на БАБХ производството ще бъде сведено до нула. Ние сме против с компрометирани проби, с проби, които се взимат по порочен начин, най-вероятно манипулирани, това да служи за повод да се унищожава цял бранш, доскоро втори в света\", категоричен бе Борислав Спасов. \"Всяко година от последните 15 внасяме в брутния продукт на България над 200 млн.лева. Нашето производство е медала на птицепроизводството в страната, защото нашият гъши дроб е известен в цял свят и се консумира от Франция, Испания, през Белгия до Япония. В един миг цялото това производство, което заема над 10 000 човека, пряко заети ще бъде евтаназирано, погубено в рамките на няколко месеца\", каза още той. Борислав Спасов се усъмни в пробите, вземани от Българската Агенция по храните. „Искахме контролни проби, които да бъдат общо три – едната да е в лаборатория за изследване, другата да бъде в участъковия лекар, част от структурата на БАБХ и трета проба да бъде оставена при стопанина, за да може да сме сигурни, че това, което излиза от лабораторията е вярното и ако имаме съмнения , то да бъде проверено. Не ни беше позволено. Затова малко по Андрешковски  при поискване на проби сме давали от едно животно 20 кръвни проби, които по много странен начин 10 се оказват положителни, а 10 отрицателни.”", "date": "2018.11.05", "title": "Граждани обсадиха Агенцията по храните, искат оставки (видео)"}
{"url": "https://www.faktor.bg/bg/articles/zloveshto-politsayka-se-hvarli-ot-12-iya-etazh-v-plovdiv-ostavi-dve-detsa-siratsi", "text": "Полицайка от икономическия отдел на полицията в Пловдив се е хвърлила днес сутринта от 12-ия етаж а Пловдив, съобщава \"Блиц\". От полицията в Града по тепетата потвърдиха зловещата новина.   Жената е разведена, с две деца ученици, които е отглеждала сама. Колегите ѝ вече са се погрижили за децата, които са на сигурно място.   Полицайката е от Северна България, живеела е в известния в Пловдив \"блок на Гиганта\" на квартира. Според разследващите категорично става въпрос за самоубийство и няма никаква чужда намеса. Вероятните причини за крайното решение са здравословни проблеми.", "date": "2018.11.05", "title": "Зловещо: Полицайка се хвърли от 12-ия етаж в Пловдив, остави две деца сираци"}
{"url": "https://www.faktor.bg/bg/articles/diva-svinya-hukna-po-magistrala-trakiya-prichini-adska-katastrofa", "text": "Дива свиня причини адска катастрофа на магистрала \"Тракия\", в района на км 243.900 в посока Бургас, предаде Канал 3.  Удариха се две коли. Около 20.00 часа вчера е подаден сигналът за произшествието. Дивото прасе си вървяло по магистралата, когато е било ударено от \"Опел Зафира\", шофиран от 38-годишен водач от Хасково. От сблъсъка свинята отскача върху предното стъкло на движещия се отзад лек автомобил \"Ауди А3\", управляван от 47-годишен варненец. При създалата се ситуация двата автомобила се сблъскват. От произшествието е пострадала жена на 34 години от Варна, както и пътник в \"Аудито\". Ранената е закарана в МБАЛ \"Д-р Иван Селимински\" в Сливен. Специалистите в областната болница установяват, че има счупен прешлен и са я транспортирали до Пловдив в специализирана клиника за стабилизиране на гръбнака. Жената е без опасност за живота. По случая  е образувано досъдебно производство.", "date": "2018.11.05", "title": "Дива свиня хукна по магистрала \"Тракия\", причини жестока катастрофа"}
{"url": "https://www.faktor.bg/bg/articles/otkriha-nad-1-3-mln-falshivi-dolara-v-pechatnitsa-vav-varna", "text": "Разбиха печатница за фалшиви долари във Варна. При съвместната операция на ГДБОП и Специализираната прокуратура са задържани трима души, на които са повдигнати обвинения, съобщиха от МВР. От печатницата са били иззети общо около 1 350 000 щатски долара по 100-доларови фалшиви банкноти в различна степен на завършеност. Мастилата на банкнотите имитират магнитно мастило, което прави фалшификатите трудни за разпознаване, уточняват от МВР. По данни на директора на ГДБОП Ивайло Спиридонов банкнотите са били печатани с машина „Хайделберг”.", "date": "2018.11.05", "title": "ГДБОП и Специализираната прокуратура разбиха печатница за фалшиви долари във Варна"}
{"url": "https://www.faktor.bg/bg/articles/bivsh-shofyor-na-nso-dokara-manolova-s-avtobus-v-stara-zagora", "text": "„За мен е огромна чест и привилегия да присъствам на това вдъхновяващо събитие – встъпването в мандат на младите омбудсмани на Млада Загора – събитие наистина уникално за България, което се случва за първи път. Аз не съм изненадана, че това се случва именно в Стара Загора, защото това е градът на активното и будно гражданско общество, на активни граждани, които воюват за своите каузи, които печелят своите каузи, които не се отказват до решаването на проблемите, които поставят.“ Това каза омбудсманът Мая Манолова в тържествената зала „Славейков“ в Община Стара Загора на официалната церемония по обявяване избора на Млад омбудсман в Града на липите, цитирана от пресцентъра на институцията. Учениците Бетина Радева и Калоян Максимов от XI клас в ГПЧЕ „Ромен Ролан“ са първите старозагорски детски омбудсман и заместник-омбудсман, избрани след оспорван конкурс в съревнование с 20 екипа от по двама ученика от седем местни училища. Организатор на инициативата е общественият посредник на гр. Стара Загора Надежда Чакърова – Николова. В тържествената церемония за Млад омбудсман участваха още заместник-кметът на Община Стара Загора Иванка Сотирова, председателят на Общинския съвет Таньо Брайков, представители на Регионалния инспекторат по образованието, Младежки общински съвет, Общински детски съвет, представители на училищни съвети и парламенти в града, младежки организации, граждани и др. По-рано през деня омбудсманът Мая Манолова пристигна в Града на липите с автобуса, като повод за това стана намерението на властта да й отнеме от догодина работния служебен автомобил на НСО, ползван през годините и от нейните предшественици на поста – Гиньо Ганев и Константин Пенчев. „Моят екип предложи да пробваме как ще бъде пътуването с обществения транспорт. Утре отваряме приемна във влака по жп линията София – Варна, за да уплътним 8-те часа пътуване“, подчерта омбудсманът.  Тя допълни, че хиляди хора ползват всекидневно обществен транспорт и нейното пътуване няма да е нещо извънредно. „Да, факт е, че служебната кола е удобство и предвид очакванията на хората да съм на точното място и в точното време, общественият транспорт изглежда сложен за постигането тази цел“, посочи още омбудсманът, но изрази готовност, ако е необходимо, да пътува всеки ден било то с такси, тролей, метро, автобус или влак. Мая Манолова подчерта още, че обмисля да осчетоводи билетите на гражданите, които ще ползват приемната във влака и да ги изпрати на финансовия министър Владислав Горанов, който да им ги заплати. По думите й, гражданите не са длъжни да плащат за приемна с когото и да било, но акцентира, че така може да им излезе по-евтино, отколкото да пътуват до офиса  й в столицата. „Опитват се да ми попречат да си върша работата, но няма да успеят. Ето с автобус, с влак, с обществен транспорт, с градски транспорт аз ще си върша работата и ще бъда сред хората. Ако се окаже, че това е възможно, след това ще започна една кампания, с която да призова всички представители на държавни институции да слязат от служебните коли и да се насочат към обществения транспорт. Пробвам да видя дали е възможно, даже за човек като мен, който пътува непрекъснато“, заключи Манолова. Любопитна подробност бе, че шофьорът на автобуса, с който пътува омбудсманът, се оказа бивш дългогодишен служител тъкмо на НСО. „Ето, финансовият министър иска да й отнеме колата и шофьора на НСО, но съдбата като е решила и с автобус да е, пак зад волана ще бъде професионалист от службата”, шегуваха се останалите пътници. Всички те си направиха снимка с Манолова и й пожелаха и занапред да отстоява каузите на гражданите.", "date": "2018.11.05", "title": "Манолова пристигна в Стара Загора с автобус, управляван от шофьор на НСО (бивш)"}
{"url": "https://www.faktor.bg/bg/articles/novini/svyat/nay-mogashtiyat-narkotrafikant-izpravya-dnes-pred-amerikanski-sad", "text": "Един от най-могъщите наркобосове в историята се изправя днес пред американското правосъдие. Става въпрос за мексиканеца Хоакин Гусман, познат като Ел Чапо. Според американските прокурори той е най-могъщият наркотрафикант след колумбиеца Пабло Ескобар. Ел Чапо е ръководителят на известния ни и от множество американски филми картел Синалоа. Два пъти е залавян и два пъти зрелищно бяга от най-строго охраняваните затвори в Мексико. Първият път е заловен на границата с Гватемала през 1993 г. Лежи 8 години, когато бяга с автомобил, който се грижел за прането на затвора. Впоследствие е установено, че в организацията на бягството му са участвали 71 души, сред които и 15 служители от систамата на затворите. След 13 години като беглец, през 2014-а е заловен в мексиканския курорт Мазатлан. Само година по-късно бяга от бяга от затвора Алтиплано, въпреки че е поставен под възможно най-строгия режим на охрана. Бяга чрез прокопан тунел под затвора, като дупката, от която тръгнал попаднала точно в мъртва точка на камерите на надзирателите. През януари 2016-а отново е заловен при акция на мексиканската брегова охрана. Убити са 5 от хората на Ел Чапо, а други 6 са ранени. Междувременно срещу наркобоса са повдигнати и обвинения в САЩ. През 2017-а той е екстрадиран, като ще отговаря за наркотрафик в САЩ на 154 тона кокаин и още много тонове хероин, метаамфетамини и канабис на стойност 14 милиарда долара. Обвинен е и като поръчител на убийствата на 37 души. Според прокуратурата той е ръководел картела Синалоа в продължение на повече две десетилетия между 1989 и 2014 г. Днес най-накрая процесът срещу Хоакин Гусман започва по същество с избора на съдебни заседатели. Процесът ще бъде гледан при закрити врата.", "date": "2018.11.05", "title": "Най-могъщият наркотрафикант се изправя днес пред американски съд"}
{"url": "https://www.faktor.bg/bg/articles/novini/balgariya/ptitseproizvoditelite-protestirat-a-babh-s-radikalno-predlozhenie-da-se-kriminalizira-domashnoto-otglezhdane-na-kokoshki", "text": "Тъкмо по време на протеста на птицефермерите пред Българската агенция по безопасност на храните заради мерките срещу птичия грип от Агенцията излязоха с радикално предложение – да се криминализира отглеждането на птици в нерегистрирани обекти. Или иначе казано мнозината хора, които си отглеждат кокошки в дворовете в домовете си. Шефът на БАБХ д-р Дамян Илиев припомни, че през 2017 г. е имало 11,7 млн. лв. компенсации за птичи грип, а до 30 октомври 2018 г. са 426 хил. лв. \"В исторически план в Германия през 2017 г. имаше над 300 случаи на регистриран птичи грип на диви птици, като имаше 5 огнища. А в България – 30 случая при диви птици и около 87 ферми с птичи грип. Фактите показват, че мерките, които се взимат в България за ограничаване на заболяването, са лоши. По тази причина и заради това, че влизаме в сезон, в който птичият грип влиза в своя пик – от сега до края на май, и във връзка с това, че около регистрираните ферми с птичи грип започнаха да се появяват огнища, и във връзка с това, че имаме повтаряемост на фермите, ние трябва да вземем мерки, които не са лесно приемливи от бизнеса\", обяви Илиев, цитиран от \"Фокус\". Директорът на БАБХ посочи, че агенцията е имала критики по отношение вземане и истинност на проби и затова днес са се провели две срещи – с фермери, занимаващи се с кокошки, и с такива, занимаващи се с патици. \"Първото ни предложение, което направихме на първата среща, беше районите, в които има повтаряемост на заболяването, да бъде спряно зареждането до 1 юни – това са Добрич, Пловдив, Стара Загора, Хасково и Ямбол. Там да се забрани организирането на панаири, пазари, заселване на птици в птицевъдни обекти и за дивеч. И като изтече този срок, да вземем мерки какво да правим. Това предложение не беше прието добре. С тези, които се занимават с кокошки, стигнахме до извод, че ограничението е по-добре да бъде на общински принцип или на определена зона\", обясни д-р Илиев и посочи, че и с представителите на патичарския бизнес се е стигнало до същия извод. Той уточни, че утре отново ще се проведе среща с тях и очаква на нея те да дойдат при него с готови предложения в писмен вид. По думите му заповедите трябва да бъдат написани така, че да отговарят и на европейските изисквания, защото иначе ще имаме санкции. \"Големите фермери са изключителни професионалисти, но в същото време имаме и малки задни дворове, които не са регистрирани и носят опасност за големия, индустриалния бизнес. Така че всички мерки, които трябва да вземем, е да защити бизнеса в тази посока – той да продължава да работи и да е безопасен. И ние предлагаме засилен контрол и други мерки. Има неща, които са свързани и с нормативна база, и със законодателство. И всички се съгласихме, че може да се мисли за криминализиране на някои действия, които водят до това, че държавата губи много пари и в същото време подлагат на риск добрите фермери. Предлагаме да се криминализира отглеждането на животни в нерегистриран обект. За тези обекти ние имаме програма за контрол, но там, където не знаем, че съществуват такива, това нещо се явява проблем за големите ферми\", обяви д-р Илиев. Иначе шефът на БАБХ успокои обществото и обяви, че няма опасност за хората от заразено с птичи грип месо.", "date": "2018.11.05", "title": "Птицепроизводителите протестират, а БАБХ с радикално предложение: Да се криминализира домашното отглеждане на кокошки"}
{"url": "https://www.faktor.bg/bg/articles/novini/balgariya/osman-oktay-kogato-se-poyavi-alternativa-na-dps-v-sredite-na-turtsite-sluzhbite-razigravat-teatar-s-ubiystvoto-na-dogan", "text": "Твърденията, че чужда държава заплашва живота на Ахмед Доган са смешни и несериозни. Това е поредната измислица на българските служби. Целта им е с подобни внушения да продължат да си пазят и контролират най-успешния политически проект по време на прехода, който пък контролира мюсюлманите в България, но от друга страна да му внушават страхове, че ако не кротува,  може да има неприятности, а животът му е застрашен.  Така бившата дясна ръка на Доган – Осман Октай, коментира пред Faktor.bg твърденията на НСО, изпратени като отговор до вицпремиера Валери Симеонов, свързани с държавната охрана на Сараите и Сокола. Според Октай в годините на прехода две са политическите формации БКП/БСП и ДПС, които са продукт на миналото. Редица други политически проекти изчезнаха и се стопиха, но чрез Доган винаги се реанимира БСП в управлението, а политиките на ДПС са инструмент, за да се прикрият всички престъпления, извършени от комунистите преди и след 10-ти ноември 1989 г., но и  БСП винаги да има удобна патерица за властта, която е в полза на българската мафия, наречена задкулисие, обяснява анализаторът.  Осман Октай е категоричен, че когато службите казват, че има опасност за живота на Доган, трябва да назоват и държавата, която представлява заплаха. Подобни инсинуации могат да генерират и дипломатически скандал. Освен това е важно да се посочи и причината за тази заплаха. Какъв проблем може да е Доган за чужда държава, след като от години няма активна международна и политическа дейност. Но под съмнение остава въпросът – дали заплахата не е заради бизнес интереси и контрабандни канали, примерно, пита Октай. Той смята още, че когато на политическата сцена се появи алтернатива на ДПС в средите на мюсюлманите и турците, винаги се разиграва картата, че готвят на Доган атентат. Така повече от 10 години почетният лидер на ДПС продължава да бъде пазен и контролиран от службите, а това е пряко свидетелство, че те контролират политическите партии и процеси в сграната, допълва още Октай.", "date": "2018.11.05", "title": "Осман Октай: Когато се появи алтернатива на ДПС в средите на турците, службите разиграват театър с убийството на Доган"}
{"url": "https://www.faktor.bg/bg/articles/novini/svyat/v-siriya-sa-zaginali-6-ruski-naemnitsi-ot-chvk-vagner", "text": "При взрив в сградата на сирийската криминална полиция в Дейр аз Зор, където е разположено едно от подразделението на сирийската правителствена армия са загинали 6 наемници от частната военна компания \"Вагнер\" и петима бойци от сирийската армия, съобщава руският вестник \"Новая газета\".  Припомняме, че по време на американски въздушен удар в Сирия през февруари 2018 година загинаха близо 300 наемници от ЧВК \"Вагнер\", а на 23 май в Сирия загинаха 4 руски военнослужещи и двама наемници от ЧВК \"Вагнер\".", "date": "2018.11.05", "title": "В Сирия са загинали 6 руски наемници от ЧВК \"Вагнер\""}
{"url": "https://www.faktor.bg/bg/articles/novini/svyat/donald-tramp-pristigna-v-belgrad", "text": "Американскиат президент Доналд Тръмп пристигна в Белград, където бе посрещнат от хиляди граждани, съобщи NBC.  Белград има 7 000 жители и 5 000 от тях присъстваха на срещата с него, няколко стотин останаха извън залата, защото беше невъзможно тя да побере всички желаещи. Вече сте се досетили, че не сткава дума за столицата на Сърбия, а за Белград в щата Монтана, САЩ.  Тръмп е едва вторият американски президент, който посещава градчето, преди него там отиде Барак Обама. Белград в Монтана е основан през 19 век и наречен на сръбската столица в знак на благодарност към дарители, които помогнали при изграждането на инфраструктурата на града.", "date": "2018.11.05", "title": "Доналд Тръмп пристигна в Белград"}
{"url": "https://www.faktor.bg/bg/articles/petar-haralampiev-e-osvoboden-ot-posta-predsedatel-na-dabch", "text": "С решение на правителството Петър Харалампиев е освободен като председател на Държавната агенция за българите в чужбина. Длъжността временно ще бъде изпълнявана от заместник-председателя на Агенцията Димитър Владимиров до определянето на нов титуляр. Правителственото решение, предложено от министър-председателя Бойко Борисов, е прието неприсъствено. Припомняме, Петър Харалампиев, главният секретар Красимир Томов и Марко Стойов остават за постоянно в ареста, реши спецсъдът. Според съда на този етап са събрани достатъчно данни, че те са получавали пари във връзка с издаваните от агенцията документи за доказване на български произход. За дейността на групата показания са дали хора от ДАБЧ. Също така са намерени документи и големи суми пари. Тримата бяха задържни по обвинения за корупция. Според прокуратурата са вземали подкупи, за да издават удостоверения за български произход, а престъпната схема е започнала да действа още от юли миналата година, когато Харалампиев е оглавил агенцията.", "date": "2018.11.05", "title": "Правителството освободи Петър Харалампиев от поста председател на ДАБЧ"}
{"url": "https://www.faktor.bg/bg/articles/most-v-remont-se-sruti-i-ubi-hora-v-rusiya", "text": "Двама души загинаха, а петима ранени при срутване на мост в Русия, предаде РИА новости. Трагедията се разигра днес в района на централния град Нефтеюганск. Заради разрушаването на участъка, където са се провеждали строително-ремонтни дейности, от моста  паднаха кран и товарен камион. Загинали са водачите на тежкотоварните автомобили, а пострадалите - техни спътници и работник. Причината за инцидента е лошото време, съобщиха от местните власти.", "date": "2018.11.05", "title": "Двама души загинаха, а петима са ранени при срутване на мост в Русия"}
{"url": "https://www.faktor.bg/bg/articles/novini/svyat/dve-treti-ot-evropeytsite-gledat-na-minaloto-po-polozhitelno-otkolkoto-na-nastoyashteto", "text": "Две трети от европейците гледат на миналото по-положително, отколкото на настоящето и са скептични към имиграцията и членството в Европейския съюз, показват резултатите от проучване на Фондация \"Бертелсман\", разпространени днес, предаде ДПА. Резултатите показват, че 67 процента от анкетираните изпитват носталгия.  Общо 78 процента от тези, които са обърнали поглед към миналото, смятат, че имигрантите не желаят да се интегрират в обществото. На това мнение са 63 процента от онези, които не чувстват носталгия, пише БТА. Носталгията е белег за голяма несигурност в обществото, каза Изабел Хофман, съавторка на изследването. Фондацията посочва, че допитването е проведено в петте най-големи членки на ЕС и, че то е представително за общността като цяло.", "date": "2018.11.05", "title": "Две трети от европейците гледат на миналото по-положително, отколкото на настоящето"}
{"url": "https://www.faktor.bg/bg/articles/novini/balgariya/n-vasilev-byudzhetat-tazi-godina-e-tlasta-lazanya", "text": "\"Бюджетът тази година е \"тлъста лазаня\", увеличават се разходите с 5 милиарда лева, увеличават се заплати, пенсии, бюджетът е щедър\", заяви пред бТВ бившият министър на икономиката Николай Василев. По думите му, обаче, не е \"реформаторски\". Според него, реформа има в образованието, но администрацията продължава да е огромна при намаляващо население. \"За мен е добра новина, че се залага малък дефицит. Това е много добра политика. Харесва ми, че дългът като процент от БВП още ще намалява. Икономиката е в добро състояние, държавата е в добро бюджетно състояние\", коментира той. \"Очертава се инфлация. Няма лошо да увеличим заплатите на администрацията, но нейният брой непрекъснато расте\", каза още той. \"Голям позитив на бюджета е че не променя данъците в България\", смята Василев.", "date": "2018.11.05", "title": "Н. Василев: Бюджетът тази година е \"тлъста лазаня\""}
{"url": "https://www.faktor.bg/bg/articles/obshtestvo/zakon-i-red/samo-za-10-mesetsa-zaloveni-2700-shofyori-sled-upotreba-na-narkotitsi", "text": "През последната година пътните полицаи хващат 10 пъти повече шофьори след употреба на наркотици в сравнение с 2014-та, съобщава Нова телевизия.  От началото на годината до края на октомври са хванати над 2700 шофьори след употреба на наркотици. През цялата 2017 г. заловените са били малко над 2800 души. Първенци в непрестижната класация до средата на годината са водачите в София, следвани от тези в Бургас, Пловдив и Стара Загора. В момента полицията залавя 10 пъти повече дрогирани зад волана, отколкото преди 3 години. Ако през 2014 г. тестваните в лаборатории проби са били средно 50-100 за година, то в края на миналата година за потвърдителен анализ са постъпили 1000 проби.  Само за 9 месеца 100 катастрофи в страната са причинени от водачи, седнали зад волана след поредната доза или цигара с трева, сочат данните на полицията. През последните години кръвните проби, които постъпват за тестване в специализираните лаборатории са 10 пъти повече. А в 90% от случаите анализът потвърждава данните от дрегера. „Ако имаме положителен тест за бензодиазепини, рискът е шофьорът да има много забавена реакция, дори да заспи на пътя. Той няма как да реагира при опасна ситуация”, каза д-р Виолета Богданова от Национален център по наркомании. Все повече са случаите на комбинирана употреба на наркотици от шофьорите. Най-често те съчетават марихуана плюс амфетамин. 75-80 % от изследванията показват комбинация с трева. По-трудно тестовете могат да засекат нови вещества, а именно внос от Китай, които вече навлизат и у нас. От липсата на адекватна реакция до еуфория. Това най-общо е ефектът от дрогата. Този ефект бързо се пренася на пътя. И зависи от типа наркотик, който водачът е употребил. „При взимане на амфетамин се получава едно тунелно виждане. Шофьорът вижда само пътят пред себе си, без да може да вижда странично какво се случва.  Дават едно измамно усещане, че можете да продължите. При употребата на симуланти говорим за зачервеняване на кожата, агресия, емоционална равнина”, допълни Виолета Богданова. „Въздействието на кокаина отзвучава от 5 до 50 минути, при амфетамин от 4 до 8 часа, при метамфетмаина до 12 часа, а при марихуаната зависи от сорта”, каза още Богданова. Често обаче уредите засичат остатъчни количества от марихуана в шофьорите няколко дни след употребата й. Според последните поправки в закона шофьорите се наказват, когато се установи употреба на наркотици, а не задължително, че са под въздействието на такива.", "date": "2018.11.05", "title": "Само за 10 месеца заловени 2700 шофьори след употреба на наркотици"}
{"url": "https://www.faktor.bg/bg/articles/tezhak-paten-intsident-v-stolitsata-zaginal-e-40-godishen-peshehodets", "text": "Сигнал за тежка катастрофа е подаден малко след 16.30 часа, съобщиха от пресцентъра на МВР. По първоначални данни на кръстовището на булевардите “Христо Ботев“ и „Мария Луиза“ микробус е блъснал пресичащ пешеходец. На място веднага са изпратени екипи на полицията и Спешна помощ. Установена е самоличността на мъжа – 40 годишен. При качването му в линейката, той е починал. Извършен е оглед. По случая е образувано досъдебно производство.", "date": "2018.11.05", "title": "Тежък пътен инцидент в столицата, загинал е 40-годишен пешеходец"}
{"url": "https://www.faktor.bg/bg/articles/tsetska-tsacheva-az-uvolnih-katya-mateva", "text": "С проблемите при издаването на българско гражданство се запознах в дълбочина след като поех поста на министър на правосъдието. Първият проблем, с който се сблъсках, е дисциплинарното производство срещу Катя Матев, тогава директор  директор на дирекция \"Българско гражданство\" в Министерството на правосъдието. Вторият бе за множество загубени и забавени преписки, разказа в \"Още от деня\" на БНТ правосъдният министър Цецка Цачева. Тя коментира темата за корупционни схеми при издаването на българско гражданство и проблемите в ДАБЧ.  \"Аз подписах заповедта за уволнение на Катя Матева. Тя не е уволнена заради това, че е подавала сигнали. Получих сигнал от ДАНС, че тя е с отнет допуск до класифицирана информация и срещу нея се водеше досъдебно производство, което нямам информация да е прекратено и към момента.От антикорупционната комисия ме уведомиха, че срещу нея има досъдебно производство. При това положение аз подписах заповедта за нейното дисциплинарно уволнение септември месец 2017 година. Това уволнение категорично няма нищо общо с подаваните от нея сигнали. Компетентните органи ще докажат, че корупционната схема не е в министерството на правосъдието, а в ДАБЧ. Не мога да кажа дали следите в разследването водят към ВМРО, не съм разследващ и не знам. До мен няма такъв изпратен сигнал\", обясни Цачева. Работната група, която анализира възможностите за подобряване на законодателството при взимане на българско гражданство категорично не е създадена след акцията в ДАБЧ. Тя работи още от началото на 2018 година, подготвена е внимателно и няма нищо стихийно при нейното съставяне. Проблеми с взимането на българско гражданство има, но ние работим усилено, за да ги отстраним и нещата да се случват чисто и прозрачно\", обяви министърът. Цачева посочи, че удостоверението за български произход се издава от Агенцията на българите в чужбина. \"Само за 2017 г. при всяко едно такова удостоверение, за което е имало съмнение, са се правили допълнителни проекти и броят им е над 5000. Това се дължи на натрупани преписки\", добави още правосъдният министър.", "date": "2018.11.05", "title": "Цецка Цачева: Аз уволних Катя Матева, получих сигнал от ДАНС, че е с отнет допуск до класифицирана информация"}
{"url": "https://www.faktor.bg/bg/articles/novini/svyat/29-sa-veche-zhertvite-na-loshoto-vreme-v-italiya", "text": "Най-малко 12 души са загинали заради лошото време на италианския средиземноморски остров Сицилия, с което общият брой на жертвите на бурите в цяла Италия през последните дни достигна 29, съобщиха местни служители, цитирани от Ройтерс. Проливните дъждове, предизвикали свличания на земни маси и наводнения, са причинили смъртта на 10 суши в района на Палермо - главния град на острова, каза днес говорител на градската префектура. Все още има изчезнали хора, добави той. Спасители откриха по-рано труповете на 9 души в наводнена къща в Кастелдача, недалеч от Палермо - майка, баща, техни родители и деца. Според местните медии жертвите са били от две семейства. Равнището на водата в местна река се повиши бързо след проливни дъждове в региона. В град Викари беше открито тялото на още един човек, съобщава агенция АНСА. Двама загинали са били открити и в района на южния сицилиански исторически град Агридженто.Те пътували с кола, която била пометена от свлачище, съобщи друг местен служител. Поройни дъждове и ураганни ветрове бушуват в страната от няколко дни. Изкоренени са милиони дървета, прекъснати са много пътища, откъснати са от света десетки селища. Едни от най-тежките поражения са нанесени в северните провинции Трентино и Венето. Вчера губернаторът на Венето Лука Зая, каза, че щетите в района възлизат на най-малко един милиард евро.", "date": "2018.11.05", "title": "29 са вече жертвите на лошото време в Италия"}
{"url": "https://www.faktor.bg/bg/articles/balgarskiyat-kulturen-klub-v-skopie-ne-stoim-zad-targoviyata-s-dokumenti-za-balgarski-proizhod", "text": "Председателят на Българския културен клуб в Скопие Лазар Младенов опроверга медийни твърдения, че организацията стои зад търговия с документи за български произход. Във връзка с разследването за корупция при даване на българско гражданство Младенов заяви пред БНР, че през 2014 г. е сезирал институциите за три фалшифицирани документа. \"Два пъти съм приказвал, че 2014 година има подадени от наше име документи в ДАБЧ на трима албанци. За съжаление, нищо не се направи от тогава да се реши този случай\". Младенов отхвърли и обвиненията, че е свързан с ВМРО и заяви, че поддържа контакти и с партии като ГЕРБ, БСП и \"Зелените\" - с всички, които поддържат българската кауза.", "date": "2018.11.05", "title": "Българският културен клуб в Скопие: През 2014 г. сезирахме за три фалшифицирани документа, но нищо не се направи"}
{"url": "https://www.faktor.bg/bg/articles/novini/svyat/vselenskiyat-patriarh-moskva-da-priznae-che-ukrainskiyat-narod-ima-pravo-na-avtokefalna-tsarkva", "text": "Вселенският патриарх Вартоломей посъветва Руската православна църква да признае автокефалията на украинската църква, съобщава Proto thema.  Той подчертал, че Вселенската патриаршия се опитва да решия църковния пхроблем на Украйна, поради което е възвикнал конфликт със \"сестринска църква\". \"Когато нашите северни братя говорят за разкол, ние говорим ца любов. На РПЦ и е трудно да разбере, как така Вселенската патриаршия е освободила толкова много народи на Балканите, отслабвайки собственото си виляние, но признавайки тяхното право на вътрешно самоопределение. Москва също трябва да признае, че украинският народ, който по неканоничен начин е бил няколко века под юрисдикцията на РПЦ има право на автокефалия\", заявил Вартоломей. Припомняме, че на 11 октомври 2018 година Синодът на Вселенската патриаршия взе решение да бъде преоставена автокефалия на украинската църква след провеждането на обединителен събор.  Русия от своя страна скъса отношения с Вселенската патриаршия, заявявайки, че това е разкол в православната църква.", "date": "2018.11.05", "title": "Вселенският патриарх: Москва да признае, че украинският народ има право на автокефална църква"}
{"url": "https://www.faktor.bg/bg/articles/dve-sgradi-se-srutiha-vav-frenskiya-grad-marsiliya", "text": "Две сгради се срутиха във френския град Марсилия, съобщиха информационните агенции. До момента се знае за двама леко ранени. Десетки пожарникари са на мястото, недалеч от прочутото Старо пристанище на Марсилия. Продължава търсенето на пострадали под рухналите сгради. Едната е била пететажна, а другата - шестетажна. Местните власти припомниха, че за едната от тях е имало заповед за евакуация заради пукнатини по нея, но не се изключва там да са живеели бездомници.", "date": "2018.11.05", "title": "Две сгради се срутиха в Марсилия"}
{"url": "https://www.faktor.bg/bg/articles/valeri-simeonov-shte-prodalzha-periodichno-da-iziskvam-informatsiya-ot-nso-za-ohranata-na-dogan", "text": "Периодично ще изисквам информация от НСО за основание за продължаване на охраната на Ахмед Доган и нейното прекратяване при отпадането на застрашеността. Това заявява вицепремиерът Валери Симеонов в съобщение до медиите. Симеонов посочва, че на поискана от него информация за необходимостта от охрана от НСО на почетния лидер на ДПС Ахмед Доган на 2 октомври е получил отговор, в който единствената конкретна информация била, че охраната се осъществява от 2009 г. На повторно искане и след срещи с министъра на вътрешните работи, вицепремиера по обществения ред и сигурността, както и с началника на НСО вицепремиерът е получил отговор от службата днес. По думите на Симеонов в писмения отговор се посочва, че основанието за охрана на Ахмед Доган е решение на комисия, състояща се от Началник на НСО, Председател на ДАНС и Главен секретар на МВР, ръководителите на служба Военна информация и на Държавна агенция \"Разузнаване\". Комисията безспорно е установила рискови заплахи, както от територията на България, така и такива, възникнали извън нея. Става въпрос за наличие на застрашеност от чужда държава. Това е наложило необходимостта от денонощна охрана на Ахмед Доган до настоящия момент, се казва в съобщението на Симеонов. \"Въпреки отказа за предоставяне на точна информация за изразходваните суми за охрана, в писмото изрично се указва, че те са многократно по-малки от сумарните разходи за охрана на лицата, които трябва да бъдат охранявани по силата на закона: президент, министър-председател, председател на Народното събрание, вицепрезидент, главен прокурор. Общият размер на месечните разходи за охрана /в т.ч. транспорт/ нямат нищо общо с разпространяваните от медиите суми и са съизмерими с месечното възнаграждение на един телевизионен водещ от сутрешен блок или на началник отдел в държавно търговско дружество. По този ред са били охранявани в определени периоди от време и други политици като Лютви Местан, Румен Петков, Иван Искров, и др.\", отбелязва Симеонов. \"След ерата на социализма, в която по политически причини загубиха живота си и бяха репресирани десетки хиляди български граждани, обявени за \"врагове на народа\", за щастие през новата история на България след 1989 г. не е допуснат случай на политическо убийство с изключение на убийството на Андрей Луканов по неизяснени политически или икономически причини. Подобен случай не бива да се допуска днес, когато България вече е член на Европейския съюз, а не на Варшавския договор. Периодично ще изисквам информация от НСО за наличието на основание за продължаване на охраната на Ахмед Доган от НСО и нейното прекратяване при отпадането или намаляването на степента на застрашеност\", посочва още Симеонов.", "date": "2018.11.05", "title": "НСО до Валери Симеонов: Пазим Доган, защото животът му е застрашен от чужда държава"}
{"url": "https://www.faktor.bg/bg/articles/novini/svyat/putin-vizhda-i-chuva-vsichko-ot-edna-chetvart-do-50-ot-rusnatsite-vav-velikobritaniya-sa-informatori-na-ruskite-spetssluzhbi", "text": "\"От една четвърт до 50% от руснаците, живеещи във Великобритания са информатори на руските спецслужби\", съобщава ВВС като се позовава на изследване на британския аналитичен ценътр Henry Jackson Society. Ричард Диърлав, бивш шеф на  MИ6, коментира доклад с думите \"руското разузнавоне на Запад продължава да е крупномащабно и натрапчиво\". Андрю Фоксъл, автор на доклада \"Путин вижда и чува всичко: как руското разузнавне заплашва Британия\" коментира в интервю за вестник Times, че такива високи показатели за броя на руските информатори и шпиони са получени и от самите руснаци, живеещи в страната.", "date": "2018.11.05", "title": "Путин вижда и чува всичко: От една четвърт до 50% от руснаците във Великобритания са информатори на руските спецслужби"}
{"url": "https://www.faktor.bg/bg/articles/otkriha-zhiva-riba-v-martvo-more-ravin-apokaliksisat-idva", "text": "Новина за откриване на жива риба в Мъртво море стана повод равин в Ерусалим да обяви идващ апокалипсис, написа британският в. \"Сън\". \"Появата на живот в мъртвите води е знак на предстоящ край на света\", обяви юдейският свещенослужител. Той се позова на книгата на староеврейския пророк Йезекиил (VI в. пр.н.е.), според която това е предшественик на апокалипсис. Според равина рибата е третият знак, който се спуска свише и предупреждава за Край на дните. \"Първият бе раждането на телето с кървав цвят край Стената на плача в Ерусалим, а вторият змията в женската част на юдейската светиня\", заяви Давид Гилад.", "date": "2018.11.05", "title": "Откриха жива риба в Мъртво море, според равин апокалипсисът идва!"}
{"url": "https://www.faktor.bg/bg/articles/novini/svyat/ruski-ekspert-prouchval-chvk-vagner-e-arestuvan-i-obvinen-v-darzhavna-izmyana", "text": "Военният експерт Владимир Нейолов, който проучвал дейността на частната военна комапния \"Вагнер\", която Кремъл използва за изпълнението на секретни спецоперации, е обвинен в държавна измяна и арестуван, съобщава newsru.com. По това обвинение Нейолов е заплашен от затвор от 12 до 20 години, а делото е засекретено. Източник от силовите структури съобщи, че, според версията на следователите Нейолов е предавал \"зад граница\" сведения представляващи държавна тайна.  Нейолов е завършил факултета по международни отношения в Санктпетербергския университет. Специализирал се е в изучаването на частни военни компании, особености на съвременните войни, военни доктрини и стратегии, автор е на редица текстове в сферата на стратегически изследнаия и военно политическия анали. Редица публикации са посветени на ЧВК \"Вагнер\". Нейолов е публикувал във ФАН, News Front и други.", "date": "2018.11.05", "title": "Руски експерт проучвал ЧВК \"Вагнер\" е арестуван и обвинен в държавна измяна"}
{"url": "https://www.faktor.bg/bg/articles/borisov-sprya-promenite-v-kodeksa-za-zastrahovane-varna-gi-za-obshtestven-debat", "text": "Не трябва да има цена на човешкия живот и въвеждането на таван на обезщетенията за близки на загинали при катастрофи е абсурдно. Това каза за Дарик депутатът от ГЕРБ Нели Петрова, чиято дъщеря загина при катастрофа на пешеходна пътека във Варна през 2011 г.   По думите й колегата й от ГЕРБ Менда Стоянова, която е автор на спорните поправки в Кодекса за застраховане, е била подведена. Петрова допълни още, че в момента застрахователи и адвокати се опитват да се възползват от тълкувателното решение на ВКС, с което беше отворен кръгът от близки на починалия, които могат да търсят компенсация за морални вреди от неговата смърт.   Премиерът и лидер на ГЕРБ Бойко Борисов разпореди на парламентарната група на партията да не гласува внесените промени в Кодекса за застраховането, докато не бъдат подложени на широк обществен дебат. Предстои обсъждането да започне в четвъртък в заседание на парламентарната комисия по бюджет и финанси.", "date": "2018.11.05", "title": "Борисов спря промените в Кодекса за застраховане, върна ги за обществен дебат"}
{"url": "https://www.faktor.bg/bg/articles/zashto-merkel-si-tragva-a-putin-ostava", "text": "Един от най-успешните тезиси, умело внедрен в съзнанието на руснаците, се заключава в това, че в политическия живот няма демокрация, има само лъжи на властниците за лековерната публика. Затова всеки път, когато през последните години някой публично повдигаше въпроса за несменяемия Путин и пребиваването му вече 18 години във властта, защитниците на сегашния господар в Кремъл тутакси си спомняха за Ангела Меркел. Те неизменно изтъкваха: \"Нищо не казвате за нейната несменяемост. С какво не ви угоди Путин?\" Дългото пребиваване на Меркел на канцлерския пост все пак е по-кратко от властването на Путин. А в конституцията на Германия няма посочени ограничения за това една и съща личност да заема повече от веднъж поста на правителствен ръководител. Между другото разликата между Меркел и Путин и тяхната власт е в няколко много важни детайла. Първо, Ангела Меркел не е държавен глава, а правителствен ръководител. Второ, тя получаваше своя мандат в хода на парламентарно гласуване, а не чрез преки избори. И трето, Меркел никога и по никакъв начин не се е опитвала да излезе от рамките на еднозначно тълкуваемото законодателство, за да продължи своето съществуване в политиката, никога не е пречила на действията на опонентите си и не е била замесена във фалшификаци.  Перспективата, че Меркел слиза от политическата сцена, трябва да е зарадвала обитателите на Кремъл. Те винаги тълкуват всички промени на Запад в своя полза. Поне в началото. Но с оглед на всичко казано дотук, заявлението на Ангела Меркел, че отначало ще се откаже от председателския пост в ХДС, а после и от поста канцлер, не изглежда толкова добре във вътрешноруски контекст. В резултат на това тя все едно си отива, но не в рамките на някаква игра в тандем. Тя слиза от германската политическата сцена. За пореден път се оказва, че всяко дълго управление има своя край. При това не непременно революционен или физиологически, а съвсем нормален, предвиден от законите, традициите и простото желание човек да си отиде достойно. Като че ли цялата логика със съвършено неуместното сравняване на несравняемото би следвало да заработи срещу Путин. Ангела Меркел си отива, а Путин - не. Във всеки случай Путин изобщо не е правил заявления, че след четвъртия си президентски мандат ще се оттегли от всички постове и от политиката. И едва ли си заслужава да чакаме подобно нещо. На фона на обявеното приключване на политическата кариера на Меркел, фактът че при упоменатите в руската конституция два мандата, Путин е президент за четвърти път, изглежда достатъчно безутешен в смисъл на някаква надежда за промени. Едва ли трябва да очакваме също тъй просветление в съзнанието на онези, които не виждат и не искат да видят разликата между двамата. Те веднага ще кажат: Ангела Меркел просто загуби власт и влияние и затова си отива. А Путин става все по-популярен и влиятелен и затова не си отива. В действителност това е вярно. Ангела Меркел преживява трудни времена като канцлерка. И изпитва по-скоро разбираема човешка умора. Разликата е в това, че демократичното устройство на Германия създава много условия, така че недоволството на обществото от управлението на правителството и умората от несменяемия правителствен ръководител да не бъдат игнорирани безкрайно. За съжаление в Русия няма действащи демократични механизми и колкото и да се възмущават гражданите по повод някои непопулярни решения, държавният глава може съвършено спокойно да продължава своя курс, без да среща никакви възражения нито в правителството, нито в парламента. Ангела Меркел си отива, защото в демократичния модел на организацията на властта е заложен принципът на нейното обновление. Всеки западен политик винаги помни, че някога трябва да си отиде и да отстъпи място на някой друг. Всеки нови избори обновяват елита, издигат се нови амбициозни политици и те не виждат нищо осъдително в това да претендират за властта и да критикуват по-старшите си колеги. И това е нещо нормално. Владимир Путин остава на власт не защото е безкрайно популярен сред населението, а защото демокрацията в Русия отдавна се е превърнала във фикция и цялата политическа система работи за собственото си съхранение и за съхранението на всички свързани с нея. И преди всичко за съхранението на Владимир Путин. И ако той сам не поиска да се оттегли от властта по някакви чисто човешки причини, никакви политически кризи няма да го принудят да са откаже доброволно от нея.", "date": "2018.11.05", "title": "Защо Меркел си тръгва, а Путин остава на власт..."}
{"url": "https://www.faktor.bg/bg/articles/trevozhna-statistika-vse-poveche-drogirani-shofyori-na-patya", "text": "Все повече дрогирани зад волана. През последната година пътните полицаи хващат 10 пъти повече шофьори след употреба на наркотици в сравнение с 2014-та. Кои са последните комбинации, които тестовете отчитат при водачите, и как се променят реакциите ни след употреба на наркотици – провери Георги Георгиев в рубриката „На твоя страна” на Нова ТВ. От началото на годината до края на октомври са хванати над 2700 шофьори след употреба на наркотици. През цялата 2017 г. заловените са били малко над 2800 души. Първенци в непрестижната класация до средата на годината са водачите в София, следвани от тези в Бургас, Пловдив и Стара Загора. В момента полицията залавя 10 пъти повече дрогирани зад волана, отколкото преди 3 години. Ако през 2014 г. тестваните в лаборатории проби са били средно 50-100 за година, то в края на миналата година за потвърдителен анализ са постъпили 1000 проби. Само за 9 месеца 100 катастрофи в страната са причинени от водачи, седнали зад волана след поредната доза или цигара с трева, сочат данните на полицията. През последните години кръвните проби, които постъпват за тестване в специализираните лаборатории са 10 пъти повече. А в 90% от случаите анализът потвърждава данните от дрегера. „Ако имаме положителен тест за бензодиазепини, рискът е шофьорът да има много забавена реакция, дори да заспи на пътя. Той няма как да реагира при опасна ситуация”, каза д-р Виолета Богданова от Национален център по наркомании. Все повече са случаите на комбинирана употреба на наркотици от шофьорите. Най-често те съчетават марихуана плюс амфетамин. 75-80 % от изследванията показват комбинация с трева. По-трудно тестовете могат да засекат нови вещества, а именно внос от Китай, които вече навлизат и у нас. От липсата на адекватна реакция до еуфория. Това най-общо е ефектът от дрогата. Този ефект бързо се пренася на пътя. И зависи от типа наркотик, който водачът е употребил. „При взимане на амфетамин се получава едно тунелно виждане. Шофьорът вижда само пътят пред себе си, без да може да вижда странично какво се случва.  Дават едно измамно усещане, че можете да продължите. При употребата на симуланти говорим за зачервеняване на кожата, агресия, емоционална равнина”, допълни Виолета Богданова. Според професионалния състезател Калин Бенчев след изпушена цигара трева или поредната доза  един автомобил се управлява трудно и от най-опитните. В интернет откриваме оферти за вещества, за които се твърди, че неутрализират тестовете. Специалистите обаче предупреждават, че освен безполезни, разтворите могат и да са опасни. „Въздействието на кокаина отзвучава от 5 до 50 минути, при амфетамин от 4 до 8 часа, при метамфетмаина до 12 часа, а при марихуаната зависи от сорта”, каза още Богданова. Често обаче уредите засичат остатъчни количества от марихуана в шофьорите няколко дни след употребата й. Според последните поправки в закона шофьорите се наказват, когато се установи употреба на наркотици. А не задължително, че са под въздействието на такива. Според Димитър Карагегов от Движение за легализация на наркотиците така много шофьори са наказвани, без да опасни на пътя. Затова от движението предлагат да се намали сензитивността на машините така че да сме сигурни, че когато има положителна проба става дума за непосредствена употреба в близките 2-5 часа. Полицаите са обучени да разпознават дрогираните на пътя. Все по-трудно е обаче да преценят само на вид дали шофьорът е употребил наркотици.", "date": "2018.11.05", "title": "Стряскаща статистика: 10 пъти повече дрогирани шофьори на пътя само за една година"}
{"url": "https://www.faktor.bg/bg/articles/sadebnoto-zasedanie-po-deloto-hitrino-shte-bade-izneseno-na-zhp-relsite-v-seloto", "text": "Съдебното заседание по делото Хитрино днес ще бъде изнесено и ще се състои на жп релсите в селото. На място вещи лица и страните в процеса ще огледат железния път и местопрозишествието където на 10 декември 2016 г се случи влаковата катастрофа, последвана от газов взрив, съобщи btv. Експлозията уби 7 души и разруши 24 къщи, а много други постройки в селото също пострадаха сериозно. 2 години по-късно, не всички щети са възстановени. Продължават съмненията как се харчат парите за Хитрино Като обвиняеми са привлечени машинистите на влака, тъй като има данни, че са влезли с прекалено висока скорост в Хитрино и така са предизвикали дерайлиране на цистерните. Началото на заседанието е в 13 ч.", "date": "2018.11.05", "title": "Съдебното заседание по делото Хитрино ще бъде изнесено на жп релсите в селото"}
{"url": "https://www.faktor.bg/bg/articles/lekaryat-pomagal-na-viktorio-dva-pati-kaza-che-e-prostrelyal-dete-si", "text": "Д-р Емил Тарашоев от Центъра за спешна медицинска помощ разказва, че състоянието на бебето е било изключително тежко и раната е била несъвместима с живота. „Аз не помня как съм се качила в линейката, само казах „Помогнете ми, защото държа детето”, разказва медицинската сестра Елеонора Младенова пред Нова ТВ.   Лекарите казват, че са направили всичко, което е зависело от тях. Когато тръгват към адреса, всички от медицинския екип знаели за убийството в столичния квартал „Надежда”. Но не предполагали, че именно детето на тази жена се нуждае от помощ. Вторият екип пристига 2 минути след първия.   „Полицаите ни обясниха, че това е човекът, прострелял жена си по-рано и избягал с детето. Знаехме вече за случая, защото колегите от дневната смяна бяха ходили на адрес в „Надежда”. На място заварихме човек, гол до кръста, по очи с белезници. Имаше огнестрелна рана на главата непроникваща, но беше в съзнание.  Когато го качихме той промърмори:  „Прострелях детето, прострелях детето”  2 пъти  и започна да прави гърчове”, казва д-р разказа д-р Марчел Стефанов от Центъра за спешна медицинска помощ. Викторио оцелява, бебето не. Дни след убийствата мъжът твърди, че не помни да е стрелял.  Нито по 23-годишната Дарина, нито по едногодишното им дете. Според медиците обаче не е възможно да няма спомен за деянието, след като два пъти е посочил, че е прострелял едногодишното си дете.", "date": "2018.11.05", "title": "Лекарят, помагал на Викторио: Два пъти каза, че е прострелял дете си"}
{"url": "https://www.faktor.bg/bg/articles/obshtestvo/ulitsata/lekar-sistemata-da-se-promeni-taka-che-da-pechelim-ot-pregledi-na-patsienti-a-ne-ot-oborota", "text": "Лекарският труд не се цени, защото е леснодостъпен. Това казва пред „Фокус“ – Бургас общопрактикуващият лекар д-р Петко Желязков. По думите му това води до една неудовлетвореност, срещана както от страна на пациентите, така и на лекарите в нашата страна.  \"Преглед или среща с тесен специалист в чужбина, може да настъпи след 2-3 месеца, ако случаят не е спешен, разбира се. В България прегледите се осъществяват много по-бързо. Ако личният лекар Ви даде 3 направления, е напълно възможно да се срещнете с трима специалисти в рамките на час\", каза още лекарят. Той добави, че големият брой пациенти за деня води до неудовлетвореност от страна на лекарите.  \"Помня и системата преди 2000-та година – тогава работехме с един пациент за около 20-30 минути. Днес пред кабинета чакат много по-голям брой пациенти и за всеки един от тях се падат по 7-8 минути, в които включвам и работата с компютър. Така че реалното време за преглед е 2-3 минути. Сами разбирате, че това води до неудовлетвореност от страна на пациентите\", поясни д-р Желязков. Той добави, че са правени много предложения в тази посока пред органите, които структурират здравната система.  \"Ние искаме да работим повече с пациентите, с по-малко документация и да ни се заплати така, че да печелим по-скоро от самия преглед, а не толкова от оборота. За момента всички искаме да преглеждаме по 30-40 пациента на ден, за да имаме доход, но това е абсурдно, тъй като води до синдром на \"изпепеляване\" при лекарите\", каза също д-р Желязков.", "date": "2018.11.05", "title": "Лекар: Системата да се промени така, че да печелим от прегледи на пациенти, а не от оборота"}
{"url": "https://www.faktor.bg/bg/articles/tramp-znae-stava-duma-za-sobstvenoto-mu-otselyavane", "text": "Междинните избори за Конгрес се провеждат две години след президентските. Те са първото сериозно изпитание за Доналд Тръмп, откакто влезе в Белия дом. Ако демократите спечелят мнозинство в Камарата на представителите, свободата на действие на републиканеца Тръмп ще бъде сериозно ограничена. Доналд Тръмп е в стихията си: от няколко седмици насам той неуморно обикаля предизборните митинги. Като боксьор, който се качва на ринга за решителна битка, Тръмп съвсем очевидно се наслаждава на изявите си пред стадиони и конгресни зали, препълнени с ликуващи негови привърженици. Посланията му са прости и лесни за запомняне: \"Демократите създават агитки на омразата, а ние създаваме работни места“, заяви той на една от тези срещи. Никой американски президент досега не е бил свалян от поста чрез импийчмънт. Евентуалните връзки на Доналд Тръмп с Русия имат потенциала да променят този факт, смятат експерти. (22.03.2017) Републиканците успяха да стопят прогнозираната преднина на демократите главно с две неща: Тръмп умело се възползва от ожесточения сблъсък на мнения, разразил се след като номинира оспорвания кандидат за върховен съдия Брет Кавано. Президентът успя да постави знак на равенство между демократите и яростните противници на Кавано, събиращи се на протести пред Капитолия. Тръмп събра точки и с другата тема – тази за нелегалната имиграция, която щяла да залее страната като истинско цунами. Президентът успя да накара мнозина избиратели да повярват, че на демократите им е все едно какво ще стане с Америка. Тръмп, както винаги, не се бие по правилата на предизборната битка – той игнорира принципи, които са били спазвани от всички негови предшественици. Основната му цел е да активизира максимално собствените си привърженици, а не да спечели гласовете на колебаещите се избиратели или на партийно необвързаните. И тази стратегия му носи успех - социолозите напоследък регистрират значително по-висока мотивация за гласуване сред републиканските избиратели.  Вече почти никой не говори за  „шамар за Тръмп“ или за „синята вълна“, с която избирателите на демократите щели да залеят страната на тези избори. Въпреки това демократите имат добри шансове да си върнат мнозинството поне в Камарата на представителите. В Сената обаче републиканците навярно ще увеличат допълнително влиянието си, понеже на тези избори се разпределят сенаторски места предимно из провинциалните региони. Ако демократите овладеят и двете камари на Американския конгрес, това може да има застрашителни последици за Тръмп, твърди политологът Дейвид Баркър от Американския университет във Вашингтон: \"За Тръмп това е въпрос, засягащ собственото му политическо оцеляване. Още от първия му ден на президентския пост над него виси заплахата за импийчмънт. Ако демократите получат мнозинство в Конгреса, би могло да се стигне дотам\". При евентуален успех на демократите, те ще могат да изберат свой председател на Долната камара на парламента, а този пост никак не е маловажен. Това ще им даде възможност да създават комисии за разследване на многобройните скандали около Тръмп, както и да защитят от уволнение специалния прокурор Робърт Мълър, разследващ т.нар. руска връзка. Казано накратко: възможностите на Тръмп да прокарва собствените си решения, ще бъдат сериозно орязани. Досегашният опит показва, че резултатите от междинните избори за Конгрес никога не са били в полза на действащия президент. Преди 4 години партията на Обама претърпя сериозно поражение. След горчиви провали на междинни избори президентите Джордж У. Буш и Бил Клинтън също бяха принудени да управляват заедно с политическите си опоненти. С цената на всичко Тръмп иска да предотврати подобна възможност. И затова той ще се бори до последния възможен миг и с всички средства. Защото иска да покаже на експертите и социолозите, че неговият усет отразява настроенията в страната по-вярно от техните прогнози.", "date": "2018.11.05", "title": "Тръмп знае цената на междинните избори - става дума за собственото му оцеляване"}
{"url": "https://www.faktor.bg/bg/articles/novini/svyat/arestuvaha-v-kiev-bivshiya-shef-na-apelativniya-sad-v-krim", "text": "Днес съдът в Киев взе решение реши да бъде арестува бившия председател на Апелативния съд на Крим, който незаконно бе анексиран от Русия, Валери Чернобук. Задържаният на 3 ноември в Киев Чернобук е заподозрян в предателство към Украйна. Това съобщи говорителят на Главна прокуратура на Украйна Андрей Лисенко съобщи това на своята страница във Facebook.  \"На 5 ноември, в 9 часа, районният съд в Киев разглежда петиция за избор на превантивна мярка на бившия шеф на Кримския апелативен съд в Чернобик. Въз основа на резултатите от петицията е наложена превантивна мярка \"задържане \", пише Лисенко.   Чернобук оглавява Апелативния съд в Крим от декември 2011 г. до април 2014 г. През юли 2014 г. с президентски указ на Петро Порошенко, той е назначен за съдия в Апелативния съд в региона Днепропетровск. През август 2016 г. Чернобук  е уволнен  поради нарушение на клетвата. Преди да вземе това решение, Комисията, която отговаря за квалификации на съдиите се запознава с видеоклип, където Чернобок казва, че никой съдия, който е решил да остане в Крим след окупацията, нарушава клетвата.  Главният прокурор на Украйна Юрий Лутченко обаче заявява, че  Чернобук е бил ангажиран в подривни дейности, подпомагайки в съдилищата на окупирания Крим да бъде въведено руското законодателство.  Бившият началник на съда подчертава също, че е участвал в антитерористичната операция в Донбас, за което е получил медал \"Ветеран от войната\".", "date": "2018.11.05", "title": "Арестуваха бивш шеф на Апелативния съд, работил за руски интереси в окупирания Крим"}
{"url": "https://www.faktor.bg/bg/articles/sotsialistite-se-pravyat-na-orban-zaradi-vlmastta-shteli-da-davat-6400-lv-za-vtoro-dete", "text": "Социалистите тръгнаха по стъпките на Орбан в Унгария и ще борят демографската криза със завишение на помощите за раждане на дете. Така, за раждане на второ бебе в семейството, от БСП ще дават по 6400 лв., обяви соцлидерката Корнелия Нинова при представянето на алтернативния бюджет на столетницата. Помощта обаче е за работещи и осигуряващи се семейства. Социалистите го предвиждат, защото държат на семейното подоходно облагане и данъчни облекчения за младите семейства, обясни соцлидерката. Това е изключително нужна мярка за насърчаване на раждаемостта при демографската катастрофа, която е налице, мотивира се Нинова. \"Има такива практики по света като в Унгария\", направи сравнението тя. В сметката си за макрорамката от партията са предвидили и преизчисляване на всички пенсии. Нинова напомни, че всяка година социалистите предлагат алтернативен бюджет и всяка година от ГЕРБ го отхвърлят агресивно. Но в крайна сметка се получавало така, че те през 2018 г. са изпълнявали бюджета, предложен от червените. Разликата била само в някакви 50 млн. лв. Изводът на соцводачката е, че ГЕРБ не изпълнили техния бюджет, а този на БСП.", "date": "2018.11.05", "title": "Социалистите се правят на Орбан за властта, ще дават  6400 лв. за второ дете"}
{"url": "https://www.faktor.bg/bg/articles/velikotarnovskiyat-universitet-anulira-diplomite-za-uchitel-na-170-italiantsi", "text": "Великотърновският университет е анулирал незаконните свидетелства за професионална квалификация „учител“ на 170 италианци, установи проверка на Окръжната прокуратура във Велико Търново. Преписката се изпраща по компетентност до Районната прокуратура в София, защото има данни за престъпление за подправяне на документ, използван пред Националната агенция по оценяване и акредитация, предаде БНР. Незаконните свидетелства бяха установени през април тази година при проверка на МОН. Италианците са били и незаконно записани, и незаконно обучавани за учители в Европейския политехнически университет в Перник. Обучението на чуждите граждани е било прехвърлено във ВТУ, който има акредитация за това, но не е било прието нужното решение на Академичния съвет, констатират проверките на Просветното министерство и Окръжната прокуратура. Установява се също, че е било подправено решение на висшия орган на ВТУ, което е престъпно деяние, посочват от прокуратурата. Подправеният документ е бил използван от ректора на ВТУ. Законът предвижда лишаване от свобода до две години.", "date": "2018.11.05", "title": "Великотърновският университет анулира дипломите за учител на 170 италианци"}
{"url": "https://www.faktor.bg/bg/articles/galap-balgarite-iskat-ostavkata-na-simeonov-no-ne-i-na-kabineta", "text": "Мнозинство от 81% смята, че Валери Симеонов трябва да подаде оставка във връзка с изказването за майките на деца с увреждания. 15% са на обратното мнение, а останалите не могат да преценят. Колкото до правителството, мнозинство от 56% са против оставката му, а 34% са \"за\", докато останалите не могат да отговорят. 64% смятат, че и Бойко Борисов е отговорен в ситуацията около Валери Симеонов, а 31% са на противоположната позиция. Останалите се затрудняват да отговорят. Това са данни на \"Галъп интернешънъл\" от независим телефонен сондаж по панелна методика, която осигурява максимална представителност на данните, проведен от 27 октомври до 2 ноември сред 800 души в цялата страна. 1% от извадката е равен на около 55 хил. души. Сондажът започна преди акциите в Държавната агенция за българите в чужбина, уточняват от социологическата агенция. Практически всички демографски групи предпочитат оставката. Изключение донякъде правят привържениците на Обединените патриоти, където близо 60% са против оставка, а близо 40% са „за“. Обратната е картината при симпатизантите на ГЕРБ – над 50% „за“ и около 40% - „против“. В този въпрос, разбира се, се отразява не само оценката за конкретния скандал, а и генералното отношение на попитаните за участието на Симеонов в политиката.", "date": "2018.11.05", "title": "Галъп: Българите искат оставката на Симеонов, но не и на кабинета"}
{"url": "https://www.faktor.bg/bg/articles/koshmar-na-patya-mazh-bez-knizhka-pogubi-sebe-si-i-dve-si-detsa", "text": "Мъж на 38 години мъж без шофьорска книжка причини тежка катастрофа край Плевен, при която загинаха две деца.   Тази нощ, на пътя между селата Староселци и Горна Митрополия, водач на лек автомобил е изгубил контрол на управлението и се е блъснал в крайпътно дърво, съобщават от МВР.    На място са загинали шофьорът и спътниците му - 12 и 14-годишен, и тримата от село Горна Митрополия.    Служители от регионалната противопожарна служба в Кнежа оказват съдействие за разрязване на огънатите ламарини и изваждане на пострадалите от колата. Огледите продължават и в момента.", "date": "2018.11.05", "title": "Кошмар на пътя: Мъж без книжка погуби себе си и две си деца"}
{"url": "https://www.faktor.bg/bg/articles/elitnite-spetschasti-naizrael-zavarshiha-voenni-manevri-v-kipar-presazdavashti-palnomashtabna-voyna", "text": ". Елитните спецчасти на Силите за отбрана на Израел (СОИ) „Маглан“ и Военновъздушните сили на Израел завършиха едноседмични военни маневри в Кипър, пресъздаващи пълномащабна война, пише онлайн изданието на гръцкия вестник Protothema, цитирана от \"Фокус\". В ученията са участвали и части на Националната гвардия на Кипър, като формированията са разиграли различни сценарии – контра-тероризъм, бой в градски условия, бой на открит терен, саботаж и военномедицински дейности в уникални учения, които, както пише изданието, са подобрили способностите на СОИ в различни сценарии за справяне с различните терористични групировки. Маневрите, както отбелязва вестникът, са пореден крайъгълен камък в сътрудничеството между въоръжените сили на Израел и Кипър и са третите между тях, които се провеждат на територията на остров Кипър. СОИ и Националната гвардия на Република Кипър са провеждали учения и на територията на еврейската държава. „По време на маневрите, бойците от „Маглан“ участваха в сложни мисии и демонстрираха професионализъм и бойна готовност, като част от продължаващото сътрудничество между армиите през последните години“, заяви командирът на „Маглан“, който остава анонимен. „В хода на седмиците войниците се справиха с динамични и редуващи се задачи, неблагоприятни климатични условия и детайлна симулация на вражески действия. Уникалният характер на тези учения е, че те представляват тактическо, физическо и ментално предизвикателство за формированията и аз съм щастлив да докладвам, че войниците и командирите са справиха с всички задачи по изключителен начин“, добави той. Председателят на звеното за международно сътрудничество на Кипър, подполковник Адонис Хараламбус, добави, че \"това е значимо учения, което илюстрира продължаващото сътрудничество между кипърската армия и СОИ през последните години\". \"Нашите войници получават значителен опит във всяко съвместно учение с командосите на СОИ, особено в областта на градския бой и бойните техники. Завършваме изключителни маневри и сме уверени, че успешното сътрудничество със СОИ ще продължи и в бъдеще. \"", "date": "2018.11.05", "title": "Елитните спецчасти на Израел завършиха в Кипър маневри, пресъздаващи пълномащабна война"}
{"url": "https://www.faktor.bg/bg/articles/kandidatite-za-kantslerskiya-stol-na-angela-merkel-premeriha-sili", "text": "Представители на партията на германския канцлер Ангела Меркел Христяндемократическия съюз влязоха в спор за това дали ХДС трябва да се върне към по-консервативна програма след оттеглянето на Меркел като председател. Кандидатите да я наследят на поста й се стягат за надпреварата за лидерското място, предаде Ройтерс, цитирана от БТА.     Здравният министър Йенс Шпан, единият от тримата претенденти за наследник на Меркел като лидер на партията, заяви, че ХДС е размил профила си с превръщането си в прекалено центристка сила през последните години.     \"Партиите трябва да се отличават по-ясно една от друга\", каза Шпан пред неделното издание на вестник \"Велт\". \"Начинът, по който ние гледаме на хората и обществото, е коренно различен от този на социалдемократите\", добави той.     Шпан е един от най-върлите критици на решението на Меркел от 2015 г. да пусне в Германия над един милион бежанци, основно мюсюлмани от зони на военни конфликти в Близкия изток.     Той отхвърли варианта за коалиция с противопоставящата се на имиграцията партия \"Алтернатива за Германия\" с думите, че ХДС не може да работи с политическа сила, която той определя като антиамериканска и която според него идеализирала руски автократи.     Заместник-председателят на ХДС Армин Лашет предупреди партията, че не трябва да се измества по-надясно. \"Убеден съм, че подобна промяна в политиката ще бъде грешка\", заяви Лашет пред всекидневника \"Зюддойче цайтунг\". ХДС трябва да се придържа към центристкия си курс, добави той.     Пред репортери точно преди вчерашното заседание на ръководството на партията в Берлин, и Лашет, и Юлия Кльокнер, друг от заместник-председателите на ХДС, заявиха, че кандидатите да наследят Меркел трябва представят кандидатурите си на няколко регионални конференции през следващите седмици.     Кандидатът, който най-вероятно ще е за това да бъде продължен центристкият курс на Меркел, е генералният секретар на партията Анегрет Крамп-Каренбауер. Тя се очаква да даде изявление за кандидатурата си през тази или следващите седмици.     Третият кандидат е Фридрих Мерц. Той е за курс към по-ниски данъци и за онзи бизнес ориентиран десен консерватизъм, който Меркел изтика на заден план.     ХДС изглежда разделен по въпроса за лидерството. Според проучване на института \"Емнид\" за неделното издание на вестник \"Билд\" 44 процента от партийните членове подкрепят Мерц, а 39 процента - Крамп-Каренбауер. Подкрепата за Шпан е 9 процента.     Миналата седмица Меркел обяви, че през декември ще се оттегли като лидер на ХДС, с което сложи край на ера, продължила почти две десетилетия. За това време тя постепенно изместваше най-влиятелната партия в Германия от дясното към центъра, отбелязва Ройтерс.     Решението си Меркел взе след два регионални избора, на които десноцентристкият й блок и Германската социалдемократическа партия постигнаха най-слабите си резултати за последните десетилетия. На тях от друга страна Зелените и АзГ съумяха да увеличат подкрепата си.     Подкрепата за коалиционния партньор на ХДС, ГСДП е ударила ново дъно според социологическо проучване. Съгласно изследване на института Форса за телевизиите РТЛ и Ен Те Фау подкрепата за ГСДП е спаднала до рекордно ниското равнище от 13 процента, а тази за блока на Меркел ХДС/ХСС нараства до 27 процента. Резултатите от проучването бяха публикувани няколко часа преди вчерашните заседания при закрити врата и на ръководството на ХДС, и на това на ГСДП. Целта на тези заседания беше именно да бъде обсъден курсът, който ще следват двете политически сили.     Заместник-председателят на ГСДП Ралф Щегнер заяви, че неговата партия няма да остане в управляващата коалиция \"на всяка цена\".     \"Ако коалицията не промени драстично и бързо своя начин на работа и образ, тя не може и няма да издържи\", каза той.      Според проучването на Форса подкрепата за Зелените, партия, подкрепяща имиграцията, се е увеличила до 24 процента. АзГ пада на 13 процента, а либералите от Свободната демократическа партия и \"Лявата партия\" са на равнище от 9 на сто.", "date": "2018.11.05", "title": "Кандидатите за канцлерския стол на Ангела Меркел премериха сили"}
{"url": "https://www.faktor.bg/bg/articles/ninova-byudzhetat-na-pravitelstvoto-e-predizboren-nyama-da-se-registrirame-pri-glasuvaneto", "text": "Бюджетът на правителството е предизборен с цел оцеляването му догодина и няма да се регистрираме при гласуването в парламента. Това каза председателят на БСП Корнелия Нинова пред журналисти преди представянето на алтернативния бюджет за 2019 г. на партията. „Поканили сме представители на хора с увреждания, синдикати, учени, лекари, учители, земеделски производители, пенсионерски организации, организации на млади хора – т.е. представители на онези организации, на които ние предлагаме политики в бюджета си, за да ги обсъдим. Предложеният бюджет от правителството има алтернатива – той представлява лош начин за оцеляване на правителството. Защото се увеличават данъците на най-уязвимите и най-бедните хора – онези, които поради това, че са бедни, карат стари коли, носят дрехи втора употреба. И вдигайки данъците на най-бедните, пари се дават на администрацията, за да се гарантират гласове за изборите“, каза още Нинова и посочи, че това е предизборен бюджет с цел оцеляване на правителството догодина.  „В нашия предлагаме дългосрочни политики, които представляват гарантиран икономически растеж с акцент през регионите и общините и българска икономика и българско производство. На второ място – мерки за преодоляване на бедността, на неравенствата. Ако трябва да обобщя с една дума, бих го нарекла демографски бюджет. Защото чрез това, което предлагаме, се гарантира подобряване на здравния статус, на образованието, на икономиката, на доходите и най-вече грижата за младите хора и за децата. Тоест, чрез един бюджет, в който има много конкретни и секторни политики, си поставяме голямата цел – демографската катастрофа, която може да се преодолее чрез множество мерки“, коментира лидерът на БСП. Попитана дали парламентарната група на „БСП за България“ ще се регистрира в парламента при гласуването на бюджета на първо четене, Нинова отговори: „Не, няма да се регистрираме. Кворумът е задължение на мнозинството по думите на премира Борисов. Ако те си го осигурят, ще участваме в дебатите с нашия алтернативен бюджет. Но няма нашите гласове да гарантират политика, която ние отричаме – политика, насочена към най-слабите и уязвими групи в полза на малко множество, струпано около управлението, за да си даде то спокойствие през следващата година“.", "date": "2018.11.05", "title": "Корнелия Нинова: Бюджетът на правителството е предизборен, няма да се регистрираме при гласуването"}
{"url": "https://www.faktor.bg/bg/articles/nyama-da-globyavat-dzhipitata-ako-patsienti-ne-idvat-na-pregledi", "text": "Личните лекари няма да бъдат санкционирани, ако пациентът не се яви на профилактичен преглед. Това се посочва в позиция на Националната здрвноосигурителна каса (НЗОК), изпратена от пресслужбата по повод появили се твърдения в медии за подобни намерения.   В Закона за здравето е регламентирано, че който не се яви на задължителен профилактичен медицински преглед, изследвания или имунизация, се наказва с глоба от 50 до 100 лв., а при повторно неявяване - от 100 до 200 лв., припомнят от пресслужбата.   От НЗОК обмислят начини за стимулиране на пациентите да се ползват от правото си на профилактичен преглед. Едва около 38% от хората на възраст над 18 години посещават личния си лекар за профилактика, заплатена от Здравната каса, допълниха още от НЗОК.   Предвижда се информационна кампания за повишаване на знанията на здравноосигурените за дейностите, които извършват общопрактикуващите лекари и лекарите специалисти от извънболничната медицинска помощ за превенция на тежки социалнозначими заболявания.", "date": "2018.11.05", "title": "Няма да глобяват джипитата, ако пациенти не идват на прегледи"}
{"url": "https://www.faktor.bg/bg/articles/izsledvane-67-ot-evropeytsite-izpitvat-nostalgiya-po-minaloto-na-nastoyashteto-gledat-skeptichno", "text": "Две трети от европейците гледат на миналото по-положително, отколкото на настоящето и са скептични към имиграцията и членството в Европейския съюз, показват резултатите от проучване, разпространени днес, предаде ДПА. Фондация \"Бертелсман\", независима изследователска група, свързана с медийната империя \"Бертелсман\", е извършила анкетата през юни сред 10 885 души в Германия, Франция, Испания, Италия и Полша. Резултатите показват, че 67 процента от анкетираните изпитват носталгия. В Германия те са 61 на сто. Общо 78 процента от тези, които са обърнали поглед към миналото, смятат, че имигрантите не желаят да се интегрират в обществото. На това мнение са 63 процента от онези, които не чувстват носталгия, предава БТА. Носталгията е белег за голяма несигурност в обществото, каза Изабел Хофман, съавтор на изследването. Фондацията посочи, че допитването е проведено в петте най-големи членки на ЕС и че то е представително за общността като цяло.", "date": "2018.11.05", "title": "Изследване: 67% от европейците изпитват носталгия по миналото, на настоящето гледат скептично"}
{"url": "https://www.faktor.bg/bg/articles/bsp-predstavyat-alternativniya-byudzhet-2019-den-predi-izvanrednoto-zasedanie-na-parlamenta", "text": "БСП ще представят алтернативния Бюджет за 2019 година. Сред акцентите в тяхното виждане за финансовата рамка за догодина са \"демографската катастрофа\" и осигуряването на безплатни учебници до 12 клас. Дискусията се организира ден преди предложената от управляващите рамка да влезе за гласуване на първо четене в пленарната зала. Заради бюджета утре депутатите ще заседават извънредно. Според разчетите на кабинета минималната заплата става 560 лева, държавните служители ще получават с 10% повече, а учителите - с 20 на сто. Пенсиите също се увеличават - от средата на следващата година. Повече пари ще има за образование, здравеопазване и отбрана.", "date": "2018.11.05", "title": "БСП представят алтернативния Бюджет 2019"}
{"url": "https://www.faktor.bg/bg/articles/lukashenko-iska-ruski-bazi-v-belarus-v-otgovor-na-amerikanskite-v-polsha", "text": "Беларуският президент Александър Лукашенко заяви, че при евентуално създаване на американска база в Полша има готовност да отвърне, като разположи в страната си допълнителни военни сили съвместно с Русия, съобщава \"Взгляд\". цитиран от БТА. Лукашенко дълго време упорито се съпротивляваше срещу изграждането на руски военни обекти в Беларус, но желанието на Полша да стане домакин на американска военна база го накара да размисли, добавя електронният вестник. \"Казах на (полския) външен министър, който говори у нас в Минск: \"Не се каним да воюваме с вас\". Затова не бива да създавате излишни бази. В противен случай ще трябва да отвърнем заедно с хората от Русия. Значи ще сме принудени нещо да разположим за противодействие срещу вас\", каза вчера Лукашенко. \"Това е доста интересно изявление, доста сериозно и донякъде позитивна промяна в позицията на Минск\", коментира московският военен експерт Антон Лавров. \"Имаме нужда от съгласието на Минск да отворим руска военна база - ето какво ни трябва в интерес на сигурността на Русия и на Беларус\", реагира Игор Коротченко, главен редактор на руското сп. \"Националная оборона\". Той обаче изтъква, че все още е рано да се говори за база на САЩ в Полша, тъй като не са подписани документи в тази връзка и американските власти не са изразявали съгласие да направят такава стъпка. За момента това са само празни приказки на полски политици. Но ако поляците и американците все пак се разберат, Москва и Минск наистина ще имат нужда от допълнителни военни сили на беларуска територия, пише \"Взгляд\". \"Става дума на някое летище в Беларус да бъде разположена пълноценна руска база, която съответно да е под руска юрисдикция, с групировка от най-нови изтребители, оборудвани с прецизни оръжия. Това ще е най-добрият отговор на агресивните планове на Варшава и Вашингтон. Още повече че имаме съюзна държава (Русия и Беларус), съвместно военно планиране\", добавя Коротченко. \"Освен въздушна база с тактически оръжия, Русия ще трябва да разположи в Беларус крилати ракети, за да парира заплахата с моментален удар откъм Варшава. Най-вероятно Русия вече има предварителни договорености с Минск и Лукашенко намеква за тях\", казва пред \"Економика сегодня\" европеистът Николай Воронин. До края на идната година в руската Оренбургска област - между европейската и азиатската част на Русия, ще застъпи на дежурство първият полк нови стратегически комплекси \"Авангард\", чиито ракети носят хиперзвукови маневриращи бойни глави, съобщава в. \"Известия\", като цитира изтночник във военното министерство на федерацията. Два ракетни полка с подобни въоръжения - общо 12 комплекса, се предвижда да бъдат разположени окончателно в Русия до 2027 г.  Москва обаче ще направи тази стъпка \"най-вероятно само ако рухнат окончателно надеждите да постигне ново споразумение със САЩ за ограничаване на стратегическите въоръжения\", допълва всекидневникът. \"В условията на хаоса, в който се превръща доскоро стройната система, регулираща отношенията в ядреното възпиране между САЩ и Русия, последното, което трябва да правим е да избързваме с войнствени стъпки и още повече с изявления. В случая с \"Авангард\" е по-важно, че демонстрирахме капацитета си за разгръщането им и потвърдихме техническите им характеристики. Това ще позволи системата да изпълни основната си роля - като аргумент в новите преговори по темата ядрено възпиране\", обобщава изданието.", "date": "2018.11.05", "title": "Лукашенко видя заплаха в US-бази в Полша, иска руски в Беларус"}
{"url": "https://www.faktor.bg/bg/articles/prokuraturata-v-ispaniya-iska-25-g-zatvor-za-bivsh-vitsepremier-na-kataluniya", "text": "Главната прокуратура на Испания официално повдигна обвинения срещу каталунските сецесионистки лидери, които са в следствения арест за ролята си в незаконния референдум от 1 октомври 2017 година и едностранното обявяване на независимост, което го последва, пише онлайн изданието на вестник El Pais, цитирани от \"Фокус\". Както се и очакваше, коментира изданието, прокурорите поискаха 25 години лишаване от свобода за бившия вицепремиер Ориол Хункерас за организиране на метеж и злоупотреба с обществени средства, а освен това обвинението иска бившият лидер на Каталунската републиканска партия (КРП) да получи забрана за заемане на изборна длъжност за следващите 25 години. Прокурорите искат 17 години лишаване от свобода за Жорди Санчес и Жорди Куйшарт, бившите ръководители на обществени организации, които работиха активно за независимост на Каталуния и Карме Форсадел, бившият председател на каталунския регионален парламент. Другите обвиняеми са пред присъди, вариращи от парични глоби до 16 години лишаване от свобода.", "date": "2018.11.05", "title": "Прокуратурата в Испания иска 25 г. затвор за  бивш вицепремиер на Каталуния"}
{"url": "https://www.faktor.bg/bg/articles/svetiyat-sinod-shte-provede-izvanredno-zasedanie-vsepravoslaven-sabor-za-predostavyane-avtokefaliya-na-ukrainskata-tsarkva", "text": "Светият синод на Българската православна църква ще проведе извънредно заседание по въпроса за свикване на Всеправославен събор за предоставяне автокефалия на украинската църква. На заседанието ще се реши дали митрополитите да подкрепят предложението на руския патриарх Кирил за свикване на Всеправославен събор за решаване на възникналите в православната църква противоречия, или ще излязат със собствена позиция. През октомври цариградският патриарх Вартоломей I се съгласи да признае независимостта на украинската православна църква от Московската патриаршия. Няколко дни по-късно Московската патриаршия преши да прекъсне всякакво общение с Цариградската патриаршия.", "date": "2018.11.05", "title": "Светият синод  с извънредно заседание, решава дали да подкрепи руския патриарх за Украйна"}
{"url": "https://www.faktor.bg/bg/articles/zhitelite-na-nova-kaledoniya-reshiha-ostavame-chast-ot-frantsiya", "text": "Мнозинството от жителите на южния тихоокеански архипелаг Нова Каледония гласуваха вчера срещу обявяването на независимост от Франция в дългоочакван референдум, увенчал 30-годишен процес на деколонизация, предаде \"Ройтерс\", цитирана от БТА. Вот \"за\" щеше да лиши Париж от опорен пункт в Индо-Тихоокеанския регион, в който Китай разширява своето присъствие, и да накърни гордостта на една бивша колониална империя, простирала се от Карибите през Субсахарска Африка до Тихия океан. Според крайните резултати 56.4% са избрали да останат част от Франция, а 43.6% предпочитат независимостта. Избирателната активност е била около 81%, посочва Би Би Си. \"Жителите на Нова Каледония предпочетоха да останат французи... Това е вот на доверие във Френската република, в нейното бъдеще и в нейните ценности\", каза президентът на Франция Еманюел Макрон в реч по френската телевизия. Референдумът бе първият вот за самоопределение, проведен във френска територия, след като Джибути - в Африканския рог - гласува за независимост през 1977 г. Избирателите на тази тихоокеанска островна територия, ползваща се със значителна степен на самоуправление, трябваше да отговорят на въпроса \"Искате ли Нова Каледония да получи пълен суверенитет и да стане независима\". Макрон каза, че разбира разочарованието на онези, които са искали независимост, но добави, че френската държава ще гарантира свобода, равенство и братство за всеки. \"Единственият губещ е изкушението за пренебрежение, за разделение, за насилие и страх; единственият печеливш е процесът на мир и духът на диалог\", каза Макрон. Страстите между настроените за независимост местни жители - канаките, и наследниците на колониалните заселници, оставащи лоялни към Париж, продължават да са разгорещени, посочва \"Ройтерс\". През последното десетилетие отношенията между двете групи видимо се подобриха, но вотът \"не\", т.е. срещу независимостта, е доста под някои предварителни прогнози, което може да окуражи националистите да поискат нов референдум в идните години. На архипелага живеят 280 хил. души, като право на глас имаха около 175 хил.", "date": "2018.11.05", "title": "Жителите на Нова Каледония решиха: Оставаме част от Франция"}
{"url": "https://www.faktor.bg/bg/articles/24-chasa-ninova-may-iska-da-unizi-stanishev-kato-izstrelya-yoncheva-parva-za-evrovota", "text": "Изненада готви соцлидерката Корнелия Нинова за евроизборите напролет. Най-вероятно червената листа ще бъде поведена от Елена Йончева. Това очакват нейни колеги депутати, пише \"24\" часа\": Изборът на Йончева има две цели, твърди изданието в коментар. Първо, русото миньонче постепенно се превръща в острие на БСП срещу ГЕРБ. Неслучайно още с влизането си в парламента тя поведе битката срещу роднинските назначения на ГЕРБ и се зае с нарушенията около изграждането на стената по границата с Турция. През юли ГЕРБ поиска прокуратурата да провери Йончева за съдружие с Цветан Василев и изнесе информация, че е била съсобственичка с него на офшорка и така източила 315 хил. лв. от КТБ. Журналистката отвърна, че това са парите, с които е купена техниката за ангажиметите ѝ към тогавашната ТВ 7 и апаратурата още е налична. Управляващите поискаха проверка срещу Йончева и заради създаването на паника, че питейната вода в Хасково е с уран.  Сега се говори, че  на журналистката е поверена нова задача - да рови всички обществени поръчки в строителството, където левицата смята, че управляващите са уязвими. На втори план с такъв водач за евровота Нинова нанася удар и вътре в партията си. Йончева дълги години живя със Сергей Станишев. И макар двамата да запазиха приятелски и коректни отношения и след раздялата си, противопоставянето им в битката за избираемо място в червената листа е удар срещу президента на ПЕС. Станишев обаче има шанс да се класира в първата тройка. За никого не е тайна, че той и Нинова са на нож не само защото още не са си простили скандала около Истанбулската конвенция, но и заради вечната подозрителност на лидерката, че експремиерът иска да се върне начело на БСП и да я измести, пише изданието.", "date": "2018.11.05", "title": "Нинова искала да унизи Станишев, като изстреля Йончева първа за евровота"}
{"url": "https://www.faktor.bg/bg/articles/boris-dzhonsan-nadahva-samishlenitsite-si-boykot-na-brekzit-na-tereza-mey", "text": "Бившият британски външен министър Борис Джонсън призова министрите да отхвърлят плана за Брекзит на Тереза Мей. Това става на фона на спекулациите, че тя е постигнала тайно споразумение с ЕС за избягване на твърда ирландска граница, но с цената на оставането на Обединеното кралство в митническия съюз, съобщи БНР. В статия за таблоида \"Сън\" Борис Джонсън предупреждава, че този план ще задържи Великобритания в митническия съюз завинаги, а не временно, както някои се надяват и отново подхваща рефрена за превръщането на Великобритания във васална държава на ЕС. Джонсън пламенно призовава министрите да отхвърлят плана на Мей, ден преди ключовото заседанието на кабинета за одобряване на предложенията на премиера. Според Джонсън одобряването на този план ще бъде най-големият коледен подарък за Брюксел. \"Дори след като напуснем ЕС, съгласно тази сделка ние ще останем в безсмисления преходен период, в който на практика ще бъдем член на ЕС, но без глас\", пише той. Бившият външен министър допълва, че по този начин Великобритания ще се превърне във васална държава или колония поне за 18 месеца, а най-вероятно и по-дълго. По-рано бившият министър за Брекзит Дейвид Дейвис призова Тереза Мей да публикува нейните предложения за сделка, за да могат министрите и депутатите да преценят какви могат да бъдат последиците. Британското правителство се опитва да постигне решителен напредък по въпроса за границата между република Ирландия и британската провинция Северна Ирландия преди петък. Лондон се надява, че в този случай председателят на Европейския съвет Доналд Туск може да свика извънредна среща на високо равнище за Брекзит преди края на месеца. Според източник от британското правителство, ако до дни бъде постигнат достатъчен напредък, се обсъжда вариантът срещата на държавните и правителствени лидери от ЕС да се състои на 22 ноември. Канцеларията на Мей обаче отрече, че има готово за подписване споразумение, пишат британските медии, цитирани от БТА. Политици от най-високите равнища на британското правителство се опасяват, че ако напредъкът не бъде постигнат до утре, когато парламентът и високопоставените министри излизат в почивка, правителството може да не получи възможност за реакция, преди да бъде обявена датата за срещата на върха. \"Реалността е, че ние се нуждаем от среща на високо равнище през ноември повече от ЕС\", заявява източник на в. \"Гардиън\" от британското правителство. Споразумение, сключено през декември, ще означава не само гласуването му по-късно, но и ще изисква разходи за планиране на варианта за напускане без споразумение, както и промяна на задачите на стотици служители в администрацията. Шансове за постигане на достатъчен напредък обаче има, смятат запознати с работата на правителството. \"Залозите са високи\", добавя източникът на британското издание. Европейски дипломати и представители на ЕС все пак предупреждават да не се проявява прекален оптимизъм. Според тях шансовете за постигане на споразумение, отговарящо на изискванията на двете страни, са само 50 на сто. Досега Брюксел настояваше споразумението да съдържа текст, според който Северна Ирландия реално остава в митническия съюз и единния пазар на ЕС, докато останалата част от Великобритания напуска блока. Европейската комисия прие, че в текста на споразумението за Брекзита може да се говори за оставане на цяла Великобритания в митническия съюз, чрез подписване на отделен договор през преходния период. Според представител на ЕС обаче подобна сделка може да замени текста, отнасящ се до оставането само на Северна Ирландия в митническия съюз, само ако тя бъде постоянна и дори в този случай ще има значителни правни затруднения. Тереза Мей ще трябва да прецени какво споразумение може да защити и как, но то няма да отговаря на \"авантюристката визия за Великобритания на Борис Джонсън\", допълва анонимният евродипломат.", "date": "2018.11.05", "title": "Борис Джонсън надъхва министрите: Бойкот на Брекзит на Тереза Мей"}
{"url": "https://www.faktor.bg/bg/articles/skandal-v-dzhordzhiya-razsledvat-demokrati-za-hakerska-ataka-sreshtu-izbornata-sistema", "text": "Властите в американския щат Джорджия са започнали разследване на регионалния клон на Демократическата партия по подозрения в хакерска атака срещу електронната система за регистрация на избиратели, съобщи телевизия CNN, цитирана от БГНЕС. По данни на медията разследването е инициирано от секретаря на щата Браян Кемп, който отговаря за провеждането на изборите.  \"Не можем да коментираме в детайли. Мога обаче да потвърдя, че срещу Демократическата партия в Джорджия е започнало разследване във връзка с възможни киберпрестъпления. Няма изтекли лични данни\", заяви Кендис Брос, говорител на щатския секретар.  За опитите за проникване в онлайн системата за регистрация на избиратели вече са уведомени Министерството на вътрешната сигурност и ФБР. От Демократическата партия определиха обвиненията като \"напълно изфабрикувани\" и обвиниха Кемп, че по този начин се опитва да спечели преимущество на изборите на 6-ти ноември.  По-рано демократите обвиниха Кемп в превишаване на правата и конфликт на интереси, защото самият той участва в изборите и същевременно ги надзирава, като поискаха оставката му.  Междинните избори за Конгрес на САЩ ще се проведат във вторник, 6-ти ноември. Ще бъдат избирани 35 от 100 сенатори и всички 435 членове на Камарата на представителите. На избори се явяват също 39 губернатори и над 6 000 членове на щатски събрания и съдии.", "date": "2018.11.05", "title": "Скандал в Джорджия: Разследват демократи за хакерска атака срещу изборната система"}
{"url": "https://www.faktor.bg/bg/articles/ekaterina-zaharieva-shte-obsadi-s-darzhavniya-sekretar-na-sasht-mayk-pompeyo-vazmozhnostta-za-otpadane-na-vizite-za-balgari", "text": "Днес министър  Екатерина Захариева ще има среща с държавния секретар на САЩ Майк Помпейо, с когото ще обсъди възможността за отпадане на визите за българи. България постигна много по време на Българското председателство на Съвета на ЕС и много искам това самочувствие да остане. Ние работим в услуга на хората и искаме те да знаят това. Няма как да успяваме в този сложен свят с тежък международен дневен ред без нашите най-добри посланици - българите зад граница. Това заяви вицепремиерът и министър на външните работи Екатерина Захариева на среща с българската общност във Вашингтон, съобщиха за медиите от МВнР. Министър Захариева подчерта, че през тези шест месеца страната ни е показала, че не само може да избере значима за целия ЕС, но и много важна и за САЩ тема и да я направи приоритет за целия Съюз. \"Не само че сключихме договор с Република Македония, който се опитвахме да сключим от 12 години, но мисля, че този договор стана тласък и даде кураж на решаването на другите тежки въпроси между Република Македония и Република Гърция. Ние показахме, че като една нова държава членка на ЕС, като държава, която де факто само от 27 години изгражда демокрацията, не сме фокусирани само върху собствените си проблеми, а можем да изведем важна за България тема и да я направим значима и за останалите 27 държави\", заяви още първият ни дипломат. Вицепремиерът Захариева подчерта, че за българското правителство е важно да работи за това българите в чужбина да започнат да се връщат обратно в страната ни. \"Знам, че още много трябва да направим. Това, което интересува нашите сънародници зад граница като мотив да се върнат, са възможностите за реализация и за работа, средата, в която живеят, доверието в институциите и в държавата. Те трябва да се чувстват в сигурна, стабилна среда и в страна, в която имат усещане, че живеят справедливо и получават справедливост\", заяви още министър Захариева. Тя подчерта, че миналата година за първи път се е наблюдавало изравняване на броя на хората, които напускат и тези, които се връщат. \"Това говори, че вървим в правилната посока\", допълни вицепремиерът. \"Правим всичко, за да дадем пълната информация на нашите сънародници зад граница за възможностите у нас. Затова в нашите задгранични представителства и заедно с бизнеса ще се опитаме да осигурим цялата информация за всички, които искат да се върнат\", каза още Екатерина Захариева. В последвалата дискусия българските граждани, живеещи във Вашингтон, демонстрираха подчертан интерес към развитието на външната политика на България. Нашите сънародници споделиха с министър Захариева, че успехите на Българското председателство са достигнали и до САЩ и те се чувстват горди от постиженията на страната ни. Представителите на българската общност зададоха и много въпроси по важни и актуални теми, сред които Брекзит, темата за миграцията, запазването на приоритета за европейската перспектива на страните от Западните Балкани и други. .", "date": "2018.11.05", "title": "Екатерина Захариева ще обсъди с Майк Помпейо възможността за отпадане на визите за българи"}
{"url": "https://www.faktor.bg/bg/articles/tsenite-na-gorivata-v-chast-ot-yugoiztochna-balgariya-namalyavat-v-severozapadna-sa-nay-visoki", "text": "Евтин внос от Турция сваля цените на горивата в част от Югоизточна България, а в Северозападна са едни от най-високите заради слабите продажби и липсата на печалба за бензиностанциите, пише \"24 часа\". Това е обяснението на големите вериги у нас за различните цени, които има в обектите на една и съща компания. (Виж картата). Търговците уточняват, че във всяка точка на България прилагат диференцирани цени, които зависят основно от конкурентната среда и икономическите разходи. Наблюденията им показвали, че при равни други условия ключов фактор при избора на потребителите била цената, а след това е по-доброто качество на продуктите и услугите. Затова никоя верига или отделна бензиностанция нямала интерес да повишава изкуствено цени, тъй като веднага намалявали продажбите. В райони, където има пряка конкуренция с малки и средни обекти, продаващи на значително по-ниски от средните цени, често и тези на обектите от големи вериги също са по-ниски от средната Това се прави, за да се стимулират продажбите и да няма загуба на клиенти. Има и бензиностанции, през които минават хиляди автомобили на ден, докато други не могат да разчитат и на стотина клиенти. Съответно и оборотите, които реализират, и печалбата или загубата, която натрупват, са различни. В някои населени места например има бензиностанции, които не могат да покрият разходите за собствената си издръжка. Те обаче не били затваряни, тъй като без тях хората нямало да имат откъде да зареждат. Обратното - в други точки от страната имало струпване на бензиностанции и там конкуренцията  принуждава всяка от веригите да се съобразява с най-ниската цена, предлагана в непосредствена близост. Влияние имат и постоянни разходи - за доставки, наеми, режийни, за съхранение и за задължителни запаси, за опазване на околната среда и охрана на труда, за изследователска и развойна дейност, данъци, такси, за маркетинг и реклама, за амортизации и т.н. Ако в някои точки на продажба тези разходи правели горивата твърде скъпи, тогава цената се намалявала, но за сметка на това се вдигала на друго място. Цените зависят от транспортните разходи и дали има възможност за внос. Във Варна и Бургас влияние оказват горива, внасяни през пристанищата, за крайдунавските региони - вносът от Румъния, за регионите на Пловдив, Благоевград, Кърджали и Кюстендил - от Гърция, в Софийски и Пловдивски - горива от Сърбия. На това се дължали и по-ниските цени в граничните региони, особено в Кюстендил и близките до Турция области, където имало внос от Турция. В Северозападна България цените били едни от най-високите  заради нейната  отдалеченост от основните  маршрути за доставка и  заради слабите продажби,  които са недостатъчни да покрият издръжката на бензиностанциите.", "date": "2018.11.05", "title": "Цените на горивата в част от Югоизточна България намаляват, в Северозападна са най-високи"}
{"url": "https://www.faktor.bg/bg/articles/novini/balgariya/revizor-borisov-mozhe-li-da-obyavi-voyna-na-sasht-i-rusiya-zaradi-tsenite-na-gorivata", "text": "Това е политическо недоволство. Една политическа сила, която не е в парламента, инспират тези протести. Това е натиск срещу премира. Те са граждански, но целят политика. Това обяви в студиото на Нова ТВ депутатът от ОП Емил Димитров – Ревизоро по повод продължаващите протести в редица градове срещу високите цени на горивата у нас. Протестиращите настояват, че в България се продават най-високите и най-некачествени горива, а държавата има лостове, чрез които да ги регулира.  Високите цени на горивата не са добре нито за хората, нито за държавата. Държавата взима ДДС и акциз – да го намали или да не го взима, за да бъдат евтини горивата? Тогава протестиращите, които смятат, че държавата има лостове да намали цените да кажат на кои да не даваме заплати, пенсии, застраховки, култура, образование. Държавата за да функционира, обаче, взема данъци, такси, акцизи, обясни Ривезоро.  Той е убеден, че държавата не е виновна за високите цени. И министър Петкова не е сбъркала, като казва, че държавата не печели от високи цени. От тях печели само контрабандата. При ниски цени ще работят бензиностанциите, които ще продават на ниски цени, но това няма да са нормалните бензиностанции, а тези на мафията.  Освен това, сега цените на горивата се определят от ОПЕК. Държавите ще подкрепят мерките на САЩ спрямо Иран, които поставят на прицел петрола и банковите транзакции. И понеже трябва се компенсира това, няма как да не се отрази на цената на горивата. Българският премиер може ли да обяви война на САЩ и Русия, заради високите цени на горивата? Абсолютно ясно, е че не можем да влияем на международните цени на горивата, аргументира позицията си Ревизоро.  По думите му дълги години са натискали цените на горивата, за да не може Русия да не печели от търговията с горива. Сега пък Тръмп защитава интересите на САЩ, които произвеждат шистов газ, който да продават на пазара.  Що се отнася до оставката на Валери Симеонов, Емил Димитров смята, че е добре да се разберат в коалицията дали това може да продължава. Защото в момента с неполитически средства се искат политически решения.", "date": "2018.11.05", "title": "﻿﻿﻿﻿Ревизор: Борисов може ли да обяви война на САЩ и Русия заради цените на горивата?"}
{"url": "https://www.faktor.bg/bg/articles/mogashtiyat-narkobaron-el-chapo-zastava-pred-sada-v-sasht", "text": "Мексиканецът Хоакин Гусман (Ел Чапо), ръководил четвърт век най-могъщия наркокартел в света и екстрадиран в САЩ през 2017 г. след две бягства в Мексико, ще бъде съден при засилени мерки за сигурност на процес, който започва днес в Ню Йорк. Според американските прокурори Ел Чапо (Дребосъка), наричан така заради ниския си ръст, е най-могъщият наркотрафикант след колумбиеца Пабло Ескобар, убит през 1993 г. Ако 61-годишният Гусман бъде признат за виновен, присъдата може да е доживотна, предаде Франс прес, цитирана от БТА. Той е обвинен, че от 1989 до 2014 г. е ръководил картела Синалоа, изпратил в САЩ над 154 тона кокаин и огромни количества хероин, метамфетамини и марихуана на стойност 14 милиарда долара. Изборът на съдебни заседатели се очаква да започне в понеделник сутринта при закрити врати, както става при процеси срещу най-опасните престъпници. Може би са получени заплахи, тъй като имената на съдебните заседатели ще се пазят в тайна и те всеки ден ще бъдат охранявани по пътя към съдебната зала. След около четиримесечно съдебно дирене журито ще трябва да реши дали събраните доказателства са достатъчни, за да бъде обявен Ел Чапо за виновен по 11-те обвинения срещу него, включително за трафик и продажба на наркотици, притежание на огнестрелни оръжия и пране на пари. Той не се признава за виновен. Ел Чапо не е обвинен в убийства, но според прокурорите има доказателства, че е поръчал да бъдат убити най-малко 37 души, допълва АФП.", "date": "2018.11.05", "title": "Могъщият наркобарон Ел Чапо застава пред съда в САЩ"}
{"url": "https://www.faktor.bg/bg/articles/novini/balgariya/ot-fonda-za-lechenie-na-detsa-mashtabnite-reformi-v-zdravnata-sistema-sa-eksperiment-s-choveshkiya-zhivot", "text": "Предстоящите мащабни реформи в здравната система са експеримент с човешкия живот, а зад тях може би прозират и лобистки интереси. Това коментира в студиото на „Тази сутрин” членът на Обществения съвет на Фонда за лечение на деца Пенка Георгиева. От началото на следващата година фондът минава към здравната каса, но съветът към него ще бъде закрит. Именно той беше звеното, което се занимава със заявленията на тежко болни деца. „Не може да тръгнеш срещу децата на България”, категорична беше Георгиева. По думите й в надзора на НЗОК няма подготвени хора, които да разглеждат специфичната документация. Освен това има и чисто законови проблеми, свързани с това за какво касата има право да плаща и къде може да го прави (напр. няма как да се поемат разходите за терапия в Турция или Англия след брекзит). Твърденията на шефа на касата д-р Дечо Дечев, че са допускани злоупотреби с офертите за лечение Георгиева насочи към зам.-управителя на касата, който разписва формулярите – това никога не е било отговорност на фонда. По думите й обаче не е нарушение заявления да идват и без оферта, защото чуждите болници не могат да предоставят винаги прогнозна сума за лечение.", "date": "2018.11.05", "title": "От Фонда за лечение на деца: Мащабните реформи в здравната система са експеримент с човешкия живот"}
{"url": "https://www.faktor.bg/bg/articles/maya-manolova-1-3", "text": "Днес омбудсманът Мая Манолова тръгва за Стара Загора с автобус,  а утре ще се вози с влак, за което съобщиха всички медии. Тя ще ползва обществен транспорт, след като преди дни стана ясно, че финансовият министър предлага от закона да отпадне правото на обществения защитник да ползва кола и шофьор от Националната служба \"Охрана\" (НСО). След обвиненията към омбудсмана, че използва автомобил и шофьор на НСО като луксозно такси, водещият на сутрешния блок на bTV  Антон Хекимян я попита  дали това е така.  \"Променят се закони, хората имат сериозни проблеми, остават без работа, моят автомобил ли е най-важният\", отговори  уж смирено тя. Хекимян не се трогна и продължи да пита  Манолова защо ползва автомобил на НСО, която е служба за охрана , а не за таксиметров превоз.   \"Моите предшественици имаха НСО, за това го ползвах и аз. Никога не съм искала охрана и НСО. На мен ми трябва личен автомобил и шофьор, за да си върша работата. Трябва да бъда на терен и пътувам много. Ще пътувам с обществения транспорт, но няма да ме спрат да работя, колкото и да им се иска. Ще се оправя и без личен автомобил\", обясни Манолова Хекимян не спря да  задава въпроси за това.  Манолова видимо се нервира  и  повиши тон, като се тросна, че това е неин личен проблем, който ще реши сама и не е нужно да занимават зрителите с него.  \"Моята работа е да помагам на гражданите и да се занимавам с техните проблеми. Това е дреболия, на фона на всичко, което се случва\", обясни тя.   Водещият я попита парите ли не й стигат, за да може да си позволи този лукс и тя категорично отговори, че в бюджета на омбудсмана за следващата година не е предвиден този разход.  \"Да, нямам пари за кола и шофьор. Стига вече\", опита да приключи темата Манолова.  Попитана как ще си тръгне от студиото на bTV, тя отговори: \"Обещаха ми от вашия екип да ми извикат такси.\"", "date": "2018.11.05", "title": "Жертвоготовна Мая Манолова: Ще пътувам с обществения транспорт, но няма да ме спрат да работя"}
{"url": "https://www.faktor.bg/bg/articles/novini/balgariya/tsonev-nyama-alternativa-na-tova-upravlenie-makar-tazi-koalitsiya-uskoreno-da-varvi-kam-proval", "text": "Още няма алтернатива на това управление, макар тази управленска коалиция ускорено да върви към провал. Какво правим – това е политическият майсторлък, да продуцираме нови реалности по време на предсрочните избори, които нямаме съмнения, че ще има. Това коментира в студиото на Нова ТВ депутатът от ДПС Йордан Цонев.  Той посочи, че първо трябва да се уточнят основните приоритети; пътищата за излизане от кризата – демографската катастрофа, с точни фокуси за развитието на икономиката; да се определи накъде да върви в следващите години България. И това да определи формата на бъдещото управление. Но кой ще бъде премиер – това ще го посочат избирателите, допълни депутатът от ДПС. Цонев отхвърли възможността за създаването на кабинет на малцинството. Тази оферта беше валидна, когато е била направена, но към този момент тя не е в сила. Националният съвет взе решение – да ускорят демонтажа на този управленски формат, в който влизат ОП. Този парламент е с изчерпан ресурс и не може да се създаде друг тип мнозинство. Ние предупреждавахме, че този тип управление ще доведе до предсрочни избори. Иначе игри с кворума няма. Има само едно нещо – това е политически инструмент, за да постигнем политическите си цели. Когато нещо е част от нашата програма, ние ще присъстваме в парламента и ще гласуваме и няма да направим компромис с нашата управленска програма, изтъкна Цонев.  Той коментира и Бюджет 2019, който от експертите бе определен като балансиран и най-добър досега. Не на това мнение обаче е ДПС. Този бюджет е предизборен, не е съобразен с икономическия цикъл. Той увеличава разходите, ще напомпи инфлацията, която ще изяде част от доходите – заплати и пенсии. С парите на данъкоплатците управляващите искат да спечелят двата избора – европейски и местни. Но този бюджет ще доведе и до трети. Лошата новина за ГЕРБ е, че изборите няма да са два, а три, като най-вероятно третите (парламентарни - б.р.) няма да спечелят.", "date": "2018.11.05", "title": "Цонев: Няма алтернатива на това управление, макар тази коалиция ускорено да върви към провал"}
{"url": "https://www.faktor.bg/bg/articles/novini/balgariya/vladimir-chukov-stranite-ot-balkanite-sme-periferni-i-ikonomicheski-marginalni-zashtoto-sme-razpokasani", "text": "Страните от Балканите сме периферни и икономически маргинални, защото сме разпокъсани. Неведнъж големите инвеститори ни казват, че би било хубаво на Балканите да направим общ пазар. Трябва да си създадем икономическо пространство. Всичко това би ни гарантирало една територия и население колкото Испания, например. Бихме могли да направим една икономическа сила. Да създадем един своеобразен Балкански Бенелюкс и да се върви към по-широка форма на политически синхрон. Това коментира в ефира на БНТ експертът проф. Владимир Чуков. ,,Целта на Нетаняху на срещата във Варна беше с идеята да промени мнението на европейските лидери за Израел. И точно такава възможност бе предоставена в \"Евксиноград\". Това е от една страна. От друга страна и тримата балкански лидери от ЕС - на България, Гърция и Румъния - търсеха начин да излязат от тази периферна ситуация, в която се намират. Въпреки това европейските и световни медии доста пестеливо отразиха тази среща'', обясни Чуков. ,,Ако погледем начина на гласуване в Европейския парламент, в ООН, ще видим как Източна и Западна Европа са разделени. Докато Запада по-скоро се дистанцира от Израел, то Източна Европа гласува шарено, там се търси подкрепата на Израел. Поради тази причина Нетаняху търси коалиция с източните държави-членки на Съюза. Очевидно е, че това е стремежът му'', добави още експертът. ,,От срещата във Варна България би могла да извлече две ползи. Първата е по въпроса с енергетиката, а втората със сигурността. Предвид сложната ситуация в посока към Западните Балкани смятам, че можем да използваме израелския опит по отношение на гарантиране на по-голяма сигурност'', завърши проф. Чуков.", "date": "2018.11.05", "title": "Владимир Чуков: Страните от Балканите сме периферни и икономически маргинални, защото сме разпокъсани"}
{"url": "https://www.faktor.bg/bg/articles/vlyazoha-v-sila-nay-surovite-sanktsii-na-sasht-sreshtu-iran", "text": "Износът на ирански петрол и финансовите транзакции с Ислямската република попадат от днес под прицела на САЩ. Най-строгите американски наказателни мерки, които влязоха в сила от полунощ, визират всяко чуждестранно физическо лице или компания, които правят бизнес с Иран в голям брой отрасли, принуждавайки компаниите да избират между иранските си инвестиции и достъпа до американския пазар, отбелязва Франс прес, цитирана от БНР. Вашингтон възстанови и всички санкции, вдигнати по силата на ядреното споразумение от 2015 година, след като президентът Доналд Тръмп изтегли САЩ от сделката. На 2 ноември държавният секретар Майк Помпео обяви, че САЩ временно ще освободят осем страни, без да уточнява кои, от действието на петролните санкции. САЩ няма да изключат страните от ЕС от антииранските петролни санкции, а списъкът на осемте, които ще бъдат освободени от ограниченията, ще бъде публикуван на 5 ноември, допълни той. Помпео е убеден, че влизащите в сила американки санкции ще принудят Техеран да промени поведението си на международната сцена.", "date": "2018.11.05", "title": "Влязоха в сила най-суровите санкции на САЩ срещу Иран"}
{"url": "https://www.faktor.bg/bg/articles/barak-obama-obvini-donald-tramp-v-lazha", "text": "Бившият президент на САЩ Барак Обама обвини настоящия Доналд Тръмп, че лъже и насажда страх с думите си за керваните от мигранти, които са се насочили към САЩ. Обама  призова демократите да проявят активност по време на появата си в Индиана преди междинните избори във вторник, пише британският вестник The Independent. Без да използва името на Тръмп, бившият президент предупреди, че републиканската администрация \"ни казва, че най-сериозната заплаха за Америка е един куп бедни, разбити, гладни бежанци на хиляда мили\". Доналд Тръмп отговаря, като обвинява предшественика си, че оставя след себе си следа от неизпълнени обещания относно търговията и икономическото възстановяване. С проучвания на общественото мнение, показващи десетки оспорвани битки за конгресмени сенатори и губернатори по време на изборите във вторник, настоящият и бившият президенти заявиха, че резултатите ще определят в какъв вид страна живеят американците през следващите две години. \"Тези избори ще решат дали ще градим този необикновен просперитет, който сме създали\", каза Тръмп пред екзалтирано множество в Мейкон, Джорджия, предупреждавайки, че демократите ще \"разрушат нашата икономика\". Проучванията на общественото мнение и прогнозите за изборите показват, че демократите имат шанс да спечелят 23-те места, от които се нуждаят, за да имат мнозинство в Камарата на представителите на САЩ, което би им позволило да блокират законодателната програма на Тръмп и да разследват неговата администрация. Републиканците предпочитат да запазят малкото си мнозинство в Сената на САЩ, понастоящем с две места, което ще им позволи да запазят правомощията си да одобряват Върховния съд на САЩ и други съдебни номинации с партийни гласове.", "date": "2018.11.05", "title": "Обама обвини Доналд Тръмп в лъжа"}
{"url": "https://www.faktor.bg/bg/articles/nezavisimaya-gazeta-rusiya-i-sasht-da-obsadyat-tretata-svetovna-voyna-na-100-godishninata-ot-kraya-na-parvata", "text": "Първата световна война ще даде повод на Русия и САЩ да обсъдят Третата, пише вестник “Независимая газета в своя водеща статия. След като САЩ обявиха оттеглянето си от Договора за премахване на ракетите със среден и по-кратък обсег (ДРСМО), стана очевидно, че съдбата му може би е основната тема на срещата на президентите Владимир Путин и Доналд Тръмп в Париж - в рамките на 100-годишнината от края на Първата световна война, предава \"Фокус\". Отношенията между двете страни, усложнени от липсата на разбирателство по редица въпроси от международния дневен ред, изглежда са лишени от възможност да постигнат компромис. А именно такива перспективи в западната експертна среда предвиждаше диалога за стратегическа стабилност в навечерието на преговорите в Хамбург през 2017 г. Но мястото, където ще се проведе следващата среща между Путин и Тръмп, вдъхва надежда, че все още има шансове да се разберат един-друг. Както казват интервюираните в Париж, Франция е готова да стане посредник между Русия и Съединените щати по всеки въпрос. \"Ние сме убедени, че диалогът допринася за процеса на изграждане на мир\", каза Кристиан Камбон – председател на Комисията по външни работи и отбрана на среща с руски журналисти в Париж във френския Сенат, в отговор на въпроса от вестника. - Ако САЩ и Русия искат диалог, мисля, че те вече са достатъчно зрели, за да говорят за нещо помежду си. Въпреки това, ако френската страна може да помогне за провеждане на този диалог или за установяване на взаимно разбирателство, ние ще сме много доволни от това. Винаги правим това от сърце и с уважение към участващите страни. Ние уважаваме както Москва, така и Вашингтон. \"", "date": "2018.11.05", "title": "“Независимая газета\":  Русия и САЩ ще обсъдят Третата световна война на 100-годишнината от края на Първата"}
{"url": "https://www.faktor.bg/bg/articles/predimno-slanchevo-s-temperaturi-do-19-gradusa", "text": "Атмосферното налягане слабо ще се понижи, но ще остане по-високо от средното за ноември. Днес в равнините и около водните басейни ще има ниска слоеста облачност или мъгла. Около и след обяд облачността ще се разкъсва, видимостта ще се подобрява. Максималните температури ще са предимно между 14° и 19°. Такава е прогнозата за времето на Националния институт по метеорология и хидрология (НИМХ) при БАН, съобщи „Фокус“.  По Черноморието ще има ниска слоеста облачност или мъгла. След обяд облачността ще се разкъса и видимостта ще се подобри, но привечер отново ще се вплътни. Ще духа слаб до умерен вятър от изток-североизток. Максималните температури ще са 16-18°, близки до температурата на морската вода. Вълнението на морето ще е 2 - 3 бала.  В планините ще преобладава слънчево време. Ще духа умерен, по високите и открити части – до силен вятър от изток-югоизток. Максимална температура на височина 1200 метра – около 14°, на 2000 метра – около 9°.", "date": "2018.11.05", "title": "Предимно слънчево, с температури до 19 градуса"}
