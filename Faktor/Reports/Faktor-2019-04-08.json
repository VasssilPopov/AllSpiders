{"url": "https://www.faktor.bg/bg/articles/ivan-geshev-1", "text": "Историята е същата както в много други малки и големи населени места, а тя е такава, че в крайна сметка е такава, че определен кръг лица, които са избрани да управляват, да благоустрояват населените места, на които са кметове, вместо да работят за гражданите, които са ги избрали,  в крайна сметка работят за себе си. Това каза зам.-главният прокурор Иван Гешев за Канал 3 във връзка с разследването на Васил Иванов в община Чупрене, където се оказа, че кметът е уредил баща си, майка си, брат си и жена си с 200 дкр в ски курорт на смешно ниски цени. Дали този човек е виновен или не, при образувано досъдебно производство, може да реши само българският съд, добави той и обясни, че в прокуратурата ежедневно пристигат сигнали за злоупотреби в местната власт. Местната власт трябва да си ъпдейтне информацията. Вече контролът върху тези нарушения е от страна на специализираната прокуратура, а не от местни структури на прокуратурата, на съда и на полицията и ситуацията е различна и ситуацията е различна. Различна е, защото не съществуват зависимостите, които за никого не са тайна на местно ниво, каза още зам.-главният прокурор. Като проблем Гешев отбеляза недостатъчното кадрово обезпечаване на специализираната прокуратура. Хубавото е, че ни имаме, имам предвид специализираната прокуратура и апелативната специализирана прокуратура, териториална  компетентност над цялата страна и нямаме зависимости с местните структура, каквито и да се те и за нас е по-лесно да разследваме тези случаи. Лошото е, че към момента кадровия ресурс е крайно ограничен. Не можеш с 40 човека да разследваш всичко важно в страната, но правим всичко възможно, увери Гешев. За една година ръстът на проверките е троен и четворен и на досъдебните производства в сравнение с предишен период и то само от сегмента местна власт, уточни Иван Гешев. Той беше категоричен, че няма да се кандидатира за главен прокурор, като подчерта и причината. \"Ако трябва да бъда точен, аз казах, че 99,9% няма да се кандидатирам за главен прокурор. Към този момент това е моето мнение. Причините са от личен характер, които не искам да споделям, но една от тях е, че нямам време да се занимавам с кални борби, които се развиват на доста разкалян терен в момента, категоричен бе Иван Гешев.", "date": "2019.04.08", "title": "Иван Гешев: Нямам време да се занимавам с кални борби, които се развиват на кален терен"}
{"url": "https://www.faktor.bg/bg/articles/ochakva-se-izvanredno-izyavlenie-na-boyko-borisov", "text": "В 18:30 часа премиерът Бойко Борисов ще направи извънредно изявление в Министерския съвет. Очаква се той да говори за безуспешно завършилия Консултативен съвет по национална сигурност при президента и да засегне темите, повдигнати на него.", "date": "2019.04.08", "title": "Очаква се извънредно изявление на Бойко Борисов"}
{"url": "https://www.faktor.bg/bg/articles/valeri-simeonov-1-25", "text": "\"Има си достатъчно закони, които не се спазват, именно за това дайте да се съсредоточим върху спазването на законите.\" Това заяви пред журналисти водачът на листата „Патриоти за Валери Симеонов“ и лидер на НФСБ Валери Симеонов по време на регистрацията на коалицията за предстоящите избори за Европейски парламент. На въпрос на журналисти, свързан с това, че БСП искат нов закон за противодействие с корупцията,  Симеонов коментира, че има изтъркан шаблон - на практиката в България по всеки нашумял въпрос да се лъжат хората, че трябва нов закон.  По думите му той не е бил поканен на Консултативния съвет за национална сигурност (КСНС) и затова не е присъствал.", "date": "2019.04.08", "title": "Симеонов: По всеки нашумял въпрос се лъжат хората, че имаме нужда от нов закон"}
{"url": "https://www.faktor.bg/bg/articles/mareshki-prezidentat-opita-da-prevarne-konsultativniya-savet-v-piar-na-ninova", "text": "Президентът Румен Радев се опита да превърне Консултативния съвет по национална сигурност в пиар на БСП и Корнелия Нинова, каза пред Би Ти Ви зам.-председателят на Народното събрание и лидер на \"Воля\" Веселин Марешки. Според него държавният глава, за когото вярва, че е добър човек, е станал говорител за тезите на Нинова. \"Нека да спечели избори и да управлява, ако иска, а не да се прави на герой. Три години след избирането му какво се е променило. Нали така спечели той изборите - с обещания за промени. Но България не се промени. Стоиш на уютно местенце и само критикуваш. Така е лесно. Обърква хората!\", посочи още лидерът на \"Воля\". Ако иска да управлява, Радев да излезе, да спечели избори, да попадне под всички удари, на които е подложена изпълнителната власт. Тогава да е герой, каза Марешки. Много преди Радев да се появи като борец срещу корупцията, това правеше Марешки като представител на българите родолюбци. Темата за корупцията не е от сега. Нея я имаше и преди три месеца. Сега се рефрешира, за да се помага от президентството на БСП за европейските избори, смята Марешки. Според него корупцията обаче върви ръка за ръка с глупостта и дори е по-невинно да си глупав, отколкото корумпиран. \"Председателят на Парламентарната комисия не е бил в състояние да дойде на заседанието, а заместникът му не е допуснат\", разкри Марешки защо Спас Гърневски не беше допуснат на заседанието и припомни, че е предупредил Радев, че няма нужда от орган като КПКОМПИ, защото има ДАНС, съд и прокуратура, но тогава държавният глава е настоял за специално законодателство за висшите политици и държавни чиновници. Сега двойният стандарт нагарча, смята Марешки.", "date": "2019.04.08", "title": "Веселин Марешки: Президентът обърква хората"}
{"url": "https://www.faktor.bg/bg/articles/novini/svyat/kremal-otvoren-za-dialog-s-ukrayna-no-bez-provokatsii", "text": "Руският президент Владимир Путин е отворен за диалог с кандидата за президент на Украйна Володимир Зеленски по проблемните въпроси от международния дневен ред, заяви на брифинг говорителят на Кремъл Дмитрий Песков, цитиран от ТАСС. По този начин той отговори на изявленията на Зеленски, че ако бъде избран, ще се постарае възможно най-бързо да постигне истинско спиране на огъня в Донбас и е готов лично да преговаря с руския президент Владимир Путин. \"Путин винаги е отворен за диалог, с изключение на ситуации, когато се опитват да подплатят този диалог с различни провокации, да го разкрасят с диверсии и тем подобни. В този случай реакцията на Путин е доста ясна, недвусмислена и решителна. Но при това президентът Путин винаги е бил и остава привърженик на диалога за решаване на онези проблеми, които стоят на дневен ред\", каза Песков.", "date": "2019.04.08", "title": "Кремъл отворен за диалог с Украйна, но без провокации"}
{"url": "https://www.faktor.bg/bg/articles/novini/balgariya/izchezna-malkata-dashterya-na-arabadzhievi", "text": "Малката дъщеря на Ветко и Маринела Арабаджиеви се е изпарила, коментират близки до фамилията. Александра Арабаджиева не отговаряла на телефона си и изтрила всички свои профили в модерните социални мрежи през последната седмица. Щерката на олигарсите не се била появявала и в столичния им хотел „Маринела“, където има свой офис и обичайно посещавала всеки ден, съобщи struma.bg. Александра трудно преживявала задържането на родителите си и на по-малкия си брат Вълчо, който месеци наред търка нара в столичния арест. Заради мерки за сигурност тя нямала абсолютно никакъв контакт с майка си и баща си и неведението я довело до тежка нервна криза. Припомняме, че белезниците щракнаха за олигарсите Арабаджиеви на 7 март тази година в испанския курортен град Кабрера де Мар заради обвинения за данъчни престъпления и пране на пари. Хотелиерите бяха хванати в къщата на Георги Семерджиев, известен в ъндърграунда като Жоро Шопа, сочен за дясна ръка на „кокаиновия крал“ Евелин Банев-Брендо. Според законите в Испания Арабаджиеви трябвало да бъдат настанени в център за задържане на чужденци, където да изчакат екстрадицията си у нас, за която все още няма точно информация кога ще се случи, но би следвало да е в рамките на два месеца.  Ветко и Маринела Арабаджиеви бяха обявени за издирване по света и у нас в края на август миналата година. Обвинени са задочно за пране на пари и данъчни престъпления в особено големи размери.", "date": "2019.04.08", "title": "Изчезна малката дъщеря на Арабаджиеви"}
{"url": "https://www.faktor.bg/bg/articles/boyko-borisov-1-18", "text": "Разбрах неща за КСНС при президента, които ако не бях там, нямаше да повярвам, че са казани. Не очаквах такова поведение. Чух преразкази, които не отговарят на истината. Това заяви на извънреден брифинг в Министерски съвет премиерът Бойко Борисов В коментара, който направи по повод изказването на президента Румен Радев след приключването на КСНС, той посочи, че това, което е било предложено, най-вероятно е написано от г-н Иво Христов.  \"Това беше предизборен подарък за г-жа Корнелия Нинова. Искам да преразкажа нещата и от наша гледна точка. Още с влизането си Корнелия Нинова започна да обяснява, че в държавата всяка година се крадат по 10 млрд. Това са фантасмагории. Аз съм готов да седнем с нашите екипи да дебатираме по тази тема. 5 млрд. се дават за пътища, мантинели и т.н. и вие това го виждате. Поисках да говорим и за приватизацията, но предложението ми бе отхвърлено. Румен Радев като ходи в чужбина взима министри, те му организират срещите в чужбина, и там всичко минава наред. А като се върне тук, обяснява, че министрите са корумпирани. Как се получава това? И онзи ден с германския президент заявиха, че в България всичко е прекрасно\", даде пример Борисов. Премиерът засегна и темата за избора на европейски прокурор, за който лидерът на БСП Корнелия Нинова в много постове намекнала, че вероятно Борисов се страхува да подкрепи Лаура Кьовеши за високия пост, след като в Румъния беше издадено нареждане да не напуска страната. \"Думите ми към Корнелия Нинова за Румъния и Кьовеши ги има записани в стенограмата. Президентът да я разсекрети. Най-искрено и казах да провери в Румъния. Европейският съвет не се е занимавал с новия европейски прокурор. Взето бе решение новият Европарламент да се занимава с тази тема. Разбирате ли внушенията? Нинова не спира да повтаря, че ме е страх\" посочи Борисов.  Той призова президента Радев да отвори стенограмите, защото по време на съвета не спрял да повтаря, че медиите са разкрили всичко по скандалите с апартаментите и да вземе да махне клишето, че медиите не са свободни.  \"Всичко излиза и има всякакви материали. Нищо не е скрито. Пак ще повторя, че по \"Апартамент гейт\" само ние предприехме мерки. Министри подадоха оставки. Сега и още един министър може да подаде оставка. След днешното КСНС разбрах къде е заровено кучето обаче - искат нов закон за КОНПИ и председателят да се избира от президента. Като видях как се споглеждат Иво Христов и Корнелия Нинова ми стана ясно всичко\", разкри още Бойко Борисов. \"Друго, което президентът не коментира, е как така България е с най-нисък дълг - от 28% сме го свалили на 18%? Как така върнахме парите на вложителите на КТБ? Как платихме за двата реактора на АЕЦ \"Белене\"? Как се вдигнаха заплатите на полицаи, учители, лекари? Откъде дойдоха парите за коледни и великденски добавки? Как България има най-висок БВП? Ето това си говорихме на КСНС. Накрая решихме, че няма да излезем с общо становище. Президентът е свикал КСНС и има право да даде пресконференция, но да спомене всичко, за което сме говорили\", призова премиерът. Той не пропусна да отбележи и желанието на социалистите да има нов антикорупционен закон, за който стана ясно още преди Консултативния съвет. \"ОТ БСП искат нов закон за борба с корупцията. Как да стане това? Да ни гледат в парламента, те да си лежат вкъщи и ние като чираци да го приемем в парламента. Проблеми има, но трябва да ги видим и да ги анализираме. Да видим какво не работи в сегашния закон. Контрабандата е на рекордно ниски нива. Държавата работи и има огромен излишък. Всичко това говори, че в държавата се работи. От КСНС си тръгнах в толкова добро настроение. Бяхме в толкова радушно настроение с президента. Явно, след като си тръгна, някой влиза при него и започва да му говори други неща\", предполага министър-председателят. \"Заявих, че в парламента трябва да се създаде комисия за всички замесени в \"Апартамент гейт\". Аз не искам да се занимавам с апартаменти на хора, които извън ГЕРБ. Не виждам за какво бранене на статуквото говори тогава Нинова. Цветан Цветанов имаше рожден ден днес и му казах, че съм го наказал по възможно най-тежкия начин. Това е. В ГЕРБ сме допускали грешки, но винаги сме взимали морални решения и сме понасяли отговорност\", категоричен бе Бойко Борисов.", "date": "2019.04.08", "title": "Бойко Борисов: Не очаквах да чуя при президента преразкази, които не отговарят на истината"}
{"url": "https://www.faktor.bg/bg/articles/ninova-tozi-konsultativen-savet-ne-beshe-pod-nashe-davlenie", "text": "Лидерът на БСП Корнелия Нинова коментира в предаването на БНТ \"Още от деня\" провелото се днес заседание на КСНС за корупцията по върховете на властта. \"Статуквото се бранеше с всички сили - да няма промяна. На заседанието при президента управляващите се държаха \"арогантно, с неразбиране, че корупцията е обрасла навсякъде\". Очертаха се две линии на поведение. Управляващите твърдяха, че няма нужда от промени в законите, че държавата работи, че институциите са си на място, че са взети политически оставки и с това проблемът, конкретно за апартаментите е решен. И другата линия - предложението от президента за конкретна декларация и моите три предложения. Оставките не решават проблема, а управляващите демонстрират чувство за безнаказаност\", заяви Нинова. \"Нашите предложения съответстват на мисленето на хората. Корупцията е обхванала всички нива на управлението. Цветанов няма чувство за вина, това е арогантност. Той всеки ден говори, че след проверките всички ще му се извиняват, казва, че ще започне и дела. Не се страхувам, че камъните летят и към нас\", отговори тя на въпрос дали се притеснява, ако нейни ръководители се окажат купувачи на евтини апартаменти.  Нинова бе категорична, че законите и правилата трябва да са еднакви за всички. \"Трябва да започне наистина борбата с корупцията.\" От БСП предлагат да се промени законът така, че да могат да се контролират актовете на главния прокурор. Освен това искат нов антикорупционен закон и орган, който да се бори с корупцията. „Има толкова смели хора България, които могат да се борят“. Искаме да има взаимен контрол и възпиране на властите, каза Нинова. На въпрос защо водач на евролистата на БСП е лице, което е със свален имунитет и се разследва за пране на пари, Нинова отговори: „Това е политически процес. За цялата афера на КТБ излиза Елена Йончева, която не е политик, а журналист, който извади поредица от злоупотреби“.", "date": "2019.04.08", "title": "Нинова: Не се страхувам, че камъните ще полетят и към нас"}
{"url": "https://www.faktor.bg/bg/articles/tsveta-karayancheva-balgariya-shte-e-sred-nay-zasegnatite-ot-paketa-makron", "text": "България е една от страните, които ще бъдат най-сериозно засегнати от приетия миналата седмица от Европейския парламент пакет „Мобилност“. Това посочи председателят на Народното събрание Цвета Караянчева в изказване пред Конференцията на председателите на парламенти на страните-членки на ЕС.  Пакетът „Мобилност“ поставя под изпитание хиляди български семейства и застрашава цял един бранш, подчерта тя. Над 60 000 – толкова са домакинствата в България, в които поне едно лице работи като водач на тежкотоварен автомобил, и пакетът „Мобилност“, освен че застрашава тяхното препитание, излишно подхранва евроскептицизма в навечерието на европейските избори, допълни председателят на българския парламент. Форумът се провежда в австрийската столица Виена, а изказването си председателят на Народното събрание направи в рамките на сесията „Европейският съюз и неговите съседи“. Цвета Караянчева подчерта, че ощетяващият България пакет „Мобилност“ е индикатор за много по-дълбоки и тревожни проблеми, свързани с бъдещето на Европейския съюз. „Стремежът към консенсус по никакъв начин не трябва да предизвиква разделение – и то не по партиен, а по национален признак.  Никоя  политика на ЕС не трябва да оставя лош привкус за протекционизъм и за рестрикции, които  противоречат на основните ценности на ЕС. Разделението на център и периферия, както и Европа на две скорости, са неприемливи“, категорична бе Караянчева. В духа на днешната сесия „Европейският съюз и неговите съседи“ председателят на Народното събрание отчете, че определянето на европейското бъдеще на страните от Западните Балкани като основен приоритет на първото Българско председателство на Съвета на ЕС е геостратегическа инвестиция в стабилна, силна и обединена Европа. „Именно европейската перспектива е двигател за демократизация и икономическа трансформация. Гарантирането обаче на такава перспектива не е кратък процес. Ето защо е необходима приемственост и съм радостна, че и Австрийското, и Румънското председателство свършиха много работа в тази насока“, каза още Цвета Караянчева. Тя обърна специално внимание на темата за дигиталния дневен ред на Западните Балкани, повишаването на възможностите за комуникация между хората и бизнеса, както и на подобряването на цялостния инвестиционен климат за дигитални проекти в региона. По думите й всичко това ще доведе до подобряване на качеството на живот на жителите на региона. Според председателя на парламента ЕС в момента преживява тежки времена и това окуражава популистите да заливат обществеността с мрачни прогнози за залез на европейския проект. „ЕС обаче не е в безпътица. Необходим е стратегически дебат за бъдещето на европейския проект, искрен и откровен разговор с гражданите“, коментира още Цвета Караянчева.", "date": "2019.04.08", "title": "Цвета Караянчева: България ще е сред най-засегнатите от пакета \"Макрон\", застрашава цял един бранш"}
{"url": "https://www.faktor.bg/bg/articles/harizanov-1", "text": "Не съм съгласен, че \"Апатамент гейт\" е компроматна война. Авторите на атаката са си свършили работата. Обектите на атаките - не видях у тях  никаква арогантност, те са хора, които поеха своята отговорност. Това заяви в студиото на БНТ анализаторът Георги Харизанов. Той смята, че оставките са първа стъпка, те са решение на етичния казус. Това е ходът, който показва политическото действие. И Борисов в това отношение е показал последователност. Останалото е работа на правораздавателните органи, посочи анализаторът. Според Харизанов отговорът на въпроса от къде имаш тези пари никак не е труден, защото може да се даде при една бърза проверка. Но бавенето на тези проверки създава големи съмнения, че се опитват да смачкват и прикриват истината, което създава недоверие в обществото. Има конкретни стъпки, които трябва да бъдат направени, за да се води борбата с корупцията. Освен това има антикорупционен закон и неговата сила е в това, че КОНПИ има ресурса и правомощията да прави проверки, които да бъдат публични, аргументира се Георги Харизанов.", "date": "2019.04.08", "title": "Харизанов: \"Апартамент гейт\" не е компроматна война, обектите на атаки поеха своята отговорност"}
{"url": "https://www.faktor.bg/bg/articles/meditsinskite-sestri-gotvyat-mashtaben-protest", "text": "Медицинските сестри готвят мащабен национален протест, защото не са доволни от преговорите с министъра на здравеопазването относно методиката за определяне на работните заплати. \"Не постигнахме съгласие за стартова заплата от две минимални работни заплати\", съобщи Димитрия Димитрова: „Подготвяме голям, грандиозен протест на 15 май в София здравните работници и медицинските специалисти от цяла България. Ще започнем в 14 часа от Министерския съвет с шествие до тук, с блокиране на движението и на възловите кръстовища в София\". \"Няма как да бъдат изпълнени исканията, защото не проявиха разбиране, че трябва да бъдем с основни стартови заплати – да започнем всички новозапочнали със стаж, с една основна заплата и оттам насетне да се надгражда\", каза още Димитрова. Има политическа воля за увеличаване на работните заплати на професионалистите по здравни грижи, съобщиха след срещата от Министерството на здравеопазването. Методиката за справедливо разпределение на средствата за работна заплата ще бъде готова до 10 май. Дотогава ще се уточняват различните заплати в болниците и защо има диспропорции във формирането им. От министерството са категорични, че тези несъответствия ще бъдат преодолени с новата методика.", "date": "2019.04.08", "title": "Медицинските сестри готвят мащабен протест на 15 май"}
{"url": "https://www.faktor.bg/bg/articles/psihichno-bolen-prebi-ohranitel-v-ofisa-na-ataka", "text": "Мъж преби охранител на Столична библиотека, информира БНР. 33-годишен мъж се е опитал да нахлуе в сградата на библиотеката, където се помещават още Комисията за защита на потребителите (КЗП) и офисът на ПП \"Атака\". Мъжът е нападнал и пребил възрастен охранител, който седи на входа на сградата. След това нападателят е задържан. Пострадалият мъж е откаран в болнично заведение в тежко състояние. Няма опасност за живота му. По данни на общественото радио нападателят има регистрации като психично болен. Към момента неговите мотиви за атаката не са ясни. Сградата е отцепена от органите на реда и в нея не се допускат хора.", "date": "2019.04.08", "title": "Психично болен преби охранител пред офиса на \"Атака\""}
{"url": "https://www.faktor.bg/bg/articles/novini/balgariya/ekspert-ppognozite-za-nov-pact-na-tsenite-na-zhilishtata-ne-sa-ppitecnitelni", "text": "Aĸo и пpeз тaзи гoдинa имoтитe oтбeлeжaт пocĸъпвaнe, тo нямa дa бъдe пoвeчe oт 1-2%. Toвa cмятa пpeдceдaтeлят нa Упpaвитeлния cъвeт нa Haциoнaлнoтo cдpyжeниe \"Heдвижими имoти\" Дoбpoмиp Гaнeв. Πo нeгoвитe дyми пpoгнoзитe зa нoв pъcт нa cтoйнocттa нa жилищaтa нa бългapcĸия пaзap нe изглeждa тoлĸoвa пpитecнитeлнo, ĸoлĸoтo бяxa peaлнитe пoвишeния oт пpeди няĸoлĸo гoдини. Eĸcпepтът пocoчвa, чe ĸyпyвaчитe нa имoти тpябвa дa тъpcят cъвeти oт юpидичecĸи и пaзapни ĸoнcyлтaнти, пpeди дa взeмaт oĸoнчaтeлнo peшeниe зa дaдeнa cдeлĸa. \"Cтpoитeлитe вeчe cтaвaт пo-гъвĸaви ĸъм cвoитe oфepти зapaди пoвишeнoтo пpeдлaгaнe нa пaзapa\", ĸoмeнтиpa Гaнeв в интepвю зa ВlооmbеrgТV. \"Oбeмът oт cдeлĸи зa минaлaтa гoдинa e нaй-ниcĸият oт изминaлитe 5 гoдини - 212 000 зa цялaтa cтpaнa. A pъcтът в paзpeшeниятa зa cтpoeж e 113%\", пocoчвa тoй. Πo нeгoвитe дyми в cлyчaй, чe цялoтo тoвa cтpoитeлcтвo ce peaлизиpa, нeизбeжнo тoвa щe дaдe peзyлтaт въpxy цeнитe нa пaзapa.", "date": "2019.04.08", "title": "Експерт: Пpoгнoзитe зa нoв pъcт нa цените нa жилищaтa нe са пpитecнитeлни"}
{"url": "https://www.faktor.bg/bg/articles/dnsk-spira-okonchatelno-stroezha-na-zlaten-vek", "text": "Следващият понеделник на фирма „Артекс“ ще бъде връчен протокол от Дирекция за национален строителен контрол за спирането на строителството на сградата „Златен век“ в столичния квартал Лозенец. Това стана ясно след срещата на премиера Бойко Борисов с Инициативния комитет „Лозенец“, който настоя строителството да се прекрати. В срещата участваха министри и кметът на София Йорданка Фандъкова. Заповедта на ДНСК, която ще бъде връчена следващия понеделник на фирмата „Артекс“, е за окончателното спиране строителството на сградата „Златен век“, стана ясно от казаното. Това ще стане идната седмица, защото дотогава текат срокове за обжалване. Мотивите, с които това ще се случи, е най-вече заради това, че фирмата не е подновила до ноември миналата година разрешителното си за строеж, обясни министърът на регионалното развитие Петя Аврамова. „Първо, нарушения по време на строителството, и второ - липса на презаверено разрешение за строеж. До ноември 2018-та година е бил гратисният период, в който фирма „Артекс“ е можела да внесе такова искане за презаверка на разрешението за строеж. Видно е от всички документи, които и арх. Здравков притежава, и ДНСК. Такова искане липсва“, подчерта тя. Воислав Тодоров от ИК „Лозенец“, който настояваше строителството на „Златен век“ да спре, обяви, че Инициативният комитет отлага протестите си за седмица, за да види какво ще се случи след връчването на този акт на ДНСК, с който окончателно строителството трябва да спре. „Строителството трябва да бъде окончателно спряно. Не да бъде спряно за месец, два, три, докато се правят някакви допълнителни корекции по градата, а да бъде окончателно спряно заради изтекло разрешение. Това е огромен пробив, огромен успех за гражданското общество“, заяви Тодоров. Не е ясно обаче какво ще се случи с изграденото до момента, защото инвеститорът вероятно ще обжалва заповедта на ДНСК. Това посочи главният архитект на София Здравко Здравко. По думите му, построеното до ноември 2018-та година е законно, макар и строителното разрешение да е изтекло през 2017 година.", "date": "2019.04.08", "title": "ДНСК спира окончателно строежа на „Златен век“"}
{"url": "https://www.faktor.bg/bg/articles/energiynite-ministri-na-balgariya-i-gartsiya-s-aktualiziran-grafik-za-gazovata-vrazka-mezhdu-dvete-strani", "text": "Министърът на енергетиката на Република България Теменужка Петкова и министърът на околната среда, енергетиката и климатичните промени на република Гърция Йоргос Статакис обсъдиха необходимите последващи действия за реализация на проекта за изграждане на газовата връзка Гърция-България. Това съобщиха от пресцентъра на министерството.  Двамата бяха категорични, че ще се работи по актуализиран графикът по проекта, така че интерконекторът да бъде въведен в експлоатация през 2020 година, в синергия с пуска на Трансадриатическия газопровод.  По време на визитата си в София министър Статакис потвърди, че интерконекторът Гърция-България е приоритетен проект и за гръцката страна. Министрите Петкова и Статакис подчертаха, че основен приоритет е успешното приключване на обществените поръчки за избор на строител, за доставчик на тръби и за строителен надзор. Очаква се всички тръжни процедури по проекта да приключат до края на месец април. Обсъдено бе и предстоящо подписване на междуправителствено споразумение, което да стабилизира данъчно-правния режим на проекта за период от 25 години.", "date": "2019.04.08", "title": "Енергийните министри на България и Гърция с актуализиран график за газовата връзка"}
{"url": "https://www.faktor.bg/bg/articles/v-bsp-zakonat-za-omertata-pazi-obvinenite-v-koruptsiya", "text": "Звучи като виц, но БСП, начело с лидера си Корнелия Нинова искат да играят ролята на острие в борбата срещу корупцията на очаквания Консултативен съвет по национална сигурност при президента. Румен Радев козирува на Корнелия и постави акцента върху темата  „Корупция” по поръчка на БСП, призна  червеният Красимир Янков. На прицел са поставени управляващите, след избухването на аферата \"Апартаментгейт\", но печалната истина е, че в заседателната зала на „Дондуков”2 на 8 април няма да има партия, която да е  цялата в бяло, за да поеме ролята на морален съдник. И на държавния глава тази роля не му приляга никак. Най-малко пък  има правото  И за най-непредубедените отдавна няма съмнение, че корупцията през целия преход е с щампата на БКП-БСП, по съветско-руски модел. Сам по себе си е красноречив фактът, че в настоящия парламент червената партия е с най-много депутати със свален имунитет, заради далавери и корупция – Манол Генов, Елена Йончева, Георги Михайлов. След съставянето на 44-то Народно събрание гръмна скандалът, че червеният депутат от Асеновград  Срещу заплащане са склонявани лица да пуснат бюлетина за „БСП Лява България”. Престъпленията касаят два члена от Наказателния кодекс, а предвижданите по тях наказания са лишаване от свобода до шест години и парична глоба до 20 хил. лв. С помощта и на СРС-та разследващите са установили, че престъпната схема за търговия с гласове е пробила дори в затвора в Пловдив. От придобитата информация става ясно, че един от затворниците, чрез нелегално внесен мобилен телефон е провеждал интензивна комуникация с кандидата за депутат Манол Генов от БСП. Целта на разговорите е била организирането и предлагането на пари в брой на лица от Асеновград, с цел да бъдат склонени да гласуват за определена политическа сила – БСП. Брокерът, излежаващ присъда, уверявал, че ще организира цялата си рода, като за всеки глас щял да получи между 25-30 лева от организатора. Брокерът дори настоявал важният играч от БСП да му съдейства да го пуснат в деня на изборите от затворническото общежития, за да организира по-добре схемата с купуването на гласове. Освен СРС-та, разследващите са събрали и достатъчно самопризнания от други затворници, които са станали свидетели на аферата. Срещу червения депутат Манол Генов тече проверка и за друга далавера – като изпълняващ длъжността зам.-кмет на Асеновград, без изрично упълномощаване е бил подписан и одобрен проект за изменение на ПУП, попадащ в защитена територия за опазване на културното наследство. Заповедта била издадена без да бъде съгласувана с Министерство на културата. Главният архитект отказал да приеме изменения ПУП на имот, но Манол Генов започва да го притиска да реши проблема, като обещава да лобира пред кмета да бъде повишена заплатата на архитекта. Според разследващите това дава основание срещу Манол Генов да бъде възбудено и наказателно преследване и като подбудител, опитал умишлено да склони държавен служител да извърши противозаконна дейност. Елена Йончева, която Корнелия Нинова наложи, въпреки волята на партията, за водач на листата на БСП в предстоящите европейски избори се оказа  На 31 август 2018 година срещу нея е образувано досъдебно производство, за извършени финансови операции с парични средства в особено големи размери, присвоени чрез престъпление от фалиралата КТБ чрез офшорната компания „Далий Трейдинг Лимитид”. Като едноличен собственик на „Авторска телевизия” ЕООД Елена Йончева е взела решение да учреди съвместно дружество с офшорната компания „Далий Трейдинг Лимитид”, регистрирана на Британските Вирджински острови. Така се ражда новата компания  „Офроуд” ООД. В нея Йончева и офшорката си разделят собствеността по 50%, но въпреки всяка бизнес логика „Авторска телевизия” ЕООД срещу нейните 50% собственост внася 5000 лв., а съдружникът „Далий Трейдинг Лимитид”, срещу същата собственост прави парична вноска в размер на 315 хил. лв. „Далий Трейдинг Лимитид” се задължава да внесе  и допълнителна сума от 250 хил. евро. Управител на новото дружества става Елена Йончева, която веднага си определя месечна заплата в размер на 10 бона. Като шеф на „Офроуд” Йончева сключва веднага договор с КТБ за платежни услуги. Според държавното обвинение в случая става дума за тежко престъпление – пране а пари, като паричният поток е с вероятно престъпен произход – присвоени от длъжностни лица средства, собственост на КТБ. Депутатът Елена Йончева твърди, че е невинна и не е знаела за връзката на парите с КТБ. Но и до днес няма логичен отговор от нея как офшорната компания, зад която се предполага, че стои банкерът беглец Цветан Василев е избрала именно нея, за да правят бизнес и защо двете страни в новото дружество „Офроуд” внасят космически несъпоставими суми, въпреки че притежават по 50%? Едва ли на друг български журналист би се усмихнало подобно щастие. Третият червен депутат През юни 2016 г. Дирекция „Вътрешен одит“ към Министерството на здравеопазването завършва подробен и много задълбочен одитен доклад ВО-07/30.06.201 г. Докладът касае „Специализираната болница за активно лечение на хематологични заболявания“ (СБАЛХЗ) ЕАД-София. С този доклад вътрешният одит на министерството проверява законосъобразното определяне, осчетоводяване и отчитане на вземания и задължения на болницата, ефективни ли са били дейностите по управление и контрол на изпълнителния директор и Съвета на директорите на болницата, законосъобразността на проведените обществени поръчки за доставки и услуги, както и адекватността и ефективността на подписаните от изпълнителния директор по това време договори с външни изпълнители и доставчици. Кой е изпълнителен директор по това време ли? Казва се Георги Михайлов, днес народен представител от БСП и основен говорител по темата „Здравеопазване“. Резюмето на одитния доклад е безпощадно, там се съдържат следните изводи и заключения: 1. За периода 2014-2015 г. резултатите от дейността на дружеството са отрицателни, като през 2015 г. реализираната загуба се е увеличила почти два пъти. Болницата приключва годината със счетоводна загуба от почти 6 млн. лв., а просрочените вземания са се увеличили с над 77 %; 2. Не са предприети активни действия за снижаване на загубите и не е разработен план за действия за тяхното намаляване; 3. Допуснато е да бъдат закупувани лекарства на цени, надвишаващи определените стойности за опаковка,изчислени на база референтна стойност от Приложение № 2 на Позитивния лекарствен списък; 4. В СБАЛХЗ не е регламентиран процеса по сключване на договори, включващ иницииране, контролни процедури, отговорни лица, движение на документи, съхранение, архивиране и пр.; 5. Незавиисмо от тежкото финансово състояние на болницата е допуснато да се изразходват средства на болницата в размер 264 872 лв. за проучвателни и проектни работи и консултантски услуги при липса на възможност за реализирането им; 6. При проверката на обществените поръчки се установяват множество нарушения на ЗОП и „Вътрешните правила за възлагане на обществени поръчки в „СБАЛХЗ“ ЕАД-София, пропуски, грешки и нередности; 7. По отношение на голяма част от сключените договори през одитирания период не е извършван и документиран предварителен контрол за законосъобразност. Регламентиран е такъв праг на същественост за осъществяване на предварителен контрол, който позволява много големи парични потоци при финансови задължения под установения праг да останат без контрол. За разлика от управляващите, които търсят чрез оставки веднага изчистване от всяка афера, в БСП законът за омертата важи в пълна сила. Нинова като орлица брани  партийните клиенти на държавното обвинение, защото и над самата нея тегне с години тежката сянка на корупцията. Първо с нагласената приватизация на „Техноимпекс”, обявена официално от самата БСП като разбойническа, а по-късно и с решението на премиера Сергей Станишев да освободи Корнелия Нинова от поста зам.- министър заради корупционни практики.", "date": "2019.04.08", "title": "В БСП законът за омертата пази обвинените в корупция"}
{"url": "https://www.faktor.bg/bg/articles/spetssadat-otstrani-ot-dlazhnost-kmeta-na-sozopol", "text": "Спецсъдът отстрани от длъжност кмета на Созопол Панайот Рейзи и главния счетоводител на общината Златка Мусева, предаде БНР. Делото е по искане на Специализираната прокуратура, а мотивите са в 66 страници. Заседанието започна с искане на защитата за прекратяване на делото. Според адвоката на Рейзи и Мусева спецсъдът не е компетентен да го гледа, защото разследването се води от Софийската градска прокуратура и докато не се стигне до внасяне на обвинителен акт, то ще е от компетентността на Софийския градски съд.  Прокуратурата не се съгласи, съдът също и делото започна по същество, като адвокатът на двамата се опита да обезсмисли отстраняването им, като представи молби за отпуск, подписани днес от двамата, за дълъг период от време - до юни. Според прокуратурата Рейзи и Мусева в съучастие с още едно лице са източили близо 2 милиона лева от общинския бюджет - пари, предназначени за строително-монтажни работи, които отивали не при фирмата, извършила ремонта, а у частно лице. По делото трябва да бъдат разпитани много от подчинените на двамата и затова, според прокуратурата, ако те останат на позициите си, ще повлияят на техните показания. С това не се съгласиха нито Рейзи, нито Мусева и поискаха съдът да откаже на прокуратурата да ги отстрани от длъжност.", "date": "2019.04.08", "title": "Спецсъдът отстрани от длъжност кмета на Созопол"}
{"url": "https://www.faktor.bg/bg/articles/prokuraturata-proveryava-imotite-na-angelkova-i-zhablyanov", "text": "Прокуратурата е наредила на Антикорупционната комисия да провери как са купили жилищата си министърът на туризма Николина Ангелкова и депутатът от БСП Валери Жаблянов. Сигналът срещу Ангелкова е от Валери Симеонов и депутати от НФСБ, а за Жаблянов -  по публикация на \"24 часа\". Междувременно, от Антикорупционната комисия обявиха, без да съобщават конкретно име, че работят по сигнал срещу приближено  до политически лидер лице, съобщи БНР. На Антикорупционната комисия е възложено  да събере информация за имотите на двамата - евентуално бивши собственици, актуално състояние на дружеството продавач, продажна цена, дължими данъци и такси и произход на средствата за покупката. Обяснения ще се снемат от всеки купувач, от лицата, представляващи дружеството продавач, включително и  за предишни отношения и познанства между тях. От Ангелкова и Жаблянов ще се  поиска съгласие за разкриване на банкова тайна, а  ако откажат -  ще бъде свалена по реда на Закона за кредитните институции.  Малко преди да стане ясно, че кръгът на проверяваните по \"Апартаментгейт\" се разширява, от Антикорупционната комисия се оплакаха, че са обект на атака от \"двама олигарси и една политическа партия, за което има 2 200 000 000 причини\". Проверяваното от тях лице, освен като приближено до партиен лидер, е описано и като  \"висш държавен служител, който, възползвайки се от служебното си положение, се е облагодетелствал неправомерно\". Не става ясно дали е бивш или настоящ държавен служител, но става ясно, че е организирал изборите на определена политическа партия и че се  проверява и за това, че до него е достигала информация за вътрешен за Антикоруционната комисия човек. Материалите за изнасяне на информация са предадени на прокуратурата, допълват от Антикорупционната комисия.", "date": "2019.04.08", "title": "Прокуратурата проверява имотите на Ангелкова и Жаблянов"}
{"url": "https://www.faktor.bg/bg/articles/germanskata-politsiya-zadarzha-balgarina-ubil-saprugata-si-medi", "text": "Германската полиция е задържала 24-годишния Кирил Челебиев, който бе обявен за издирване като заподозрян за убийството на съпругата му Меди, съобщи Билд. Българинът е бил заловен около 12 часа днес в магазин за строителни материали в индустриалната зона на градчето Бад Наухайм. Той е отведен в полицията, където следствените действия ще продължат.  Тялото на 25-годишната съпруга на Кирил - Меди Челебиева бе открито снощи в апартамент в германския град, където съпрузите пристигнали през 2017 г. Дотогава двамата живеели в Пловдив, където Кирил работел във верига за бързо хранене. Той е завършил СОУ \"Отец Паисий\" в град Стамболийски.  По-рано от германската полиция съобщиха, че според свидетелски показания Челебиев има психически проблеми. Криминалистите предупредиха хората в градчето, което се намира недалеч от Франкфурт, да бъдат внимателни, защото издирваният е опасен.  До края на деня трябва да бъде извършена и аутопсията на 25-годишната Меди. Към момента германските разследващи не дават подробности за жестокото й убийство.", "date": "2019.04.08", "title": "Германската полиция задържа българина, издирван за убийството на съпругата си Меди"}
{"url": "https://www.faktor.bg/bg/articles/sofiyska-gradska-prokuratura-proveryava-padnaliya-kray-skopoie-chesna", "text": "Софийска градска прокуратура образува досъдебно производство във връзка със самолетната катастрофа от 02.04.2019 г., случила се на територията на Република Северна Македония /РСМ/, при която загинаха четирима български граждани. Това съобщиха от държавното обвинение. Досъдебното производство се образува за това, че на 02.04.2019 г. на територията на РСМ неизвестен повредил или допуснал да се повреди малък самолет тип „Чесна“ с немска регистрация и при катастрофа на борда на самолета е настъпила смъртта на повече от едно лица - загинали са четирима български граждани, членове на едно семейство – престъпление по чл. 340, ал. 5, б. „Б“, пр. 2, вр. чл. 340, ал. 1, пр. 3 НК. В хода на разследването ще бъдат разпитани служители на дирекция „Консулски отношения“ в МВнР, запознати със случая, представители на ръководството на въздушното движение на РСМ, ще изяснят данните за силна турбуленция и за загубен контрол от пилота над въздухоплавателното средство. СГП ще изиска информация относно назначените до момента експертизи в Р С Македония, в т.ч. и за резултатите от същите, и след съгласуване с наблюдаващия прокурор ще се назначи извършването на допълнителни такива с цел установяване наличието на повреда на самолета. Разследването ще бъде възложено на следовател от НСлС заради фактическата и правната му сложност.", "date": "2019.04.08", "title": "Прокуратурата проверява допусната от \"неизвестен\" повреда в падналия край Скопие \"Чесна\""}
{"url": "https://www.faktor.bg/bg/articles/bsp-podade-6-zhalbi-v-vas-sreshtu-rayonni-izbiratelni-komisii", "text": "Шест жалби са постъпили днес до 15 часа във Върховния административен съд - ВАС срещу решения на ЦИК, с които се определя състава на районни избирателни комисии. По тях са образувани и насрочени дела за 9 април от 13 часа. Съгласно Изборния кодекс решенията по тях ще бъдат обявени в срок от 3 дни от датата на постъпване на жалбите, както и ще бъдат публикувани в интернет сайта на ВАС. Жалбите срещу решения на ЦИК с номера 54, 55, 65, 66, 67 и 72 са подадени от \"БСП за България\", като срещу решение № 54 има постъпила жалба и от \"България без цензура\", както и искане за спиране на предварителното изпълнение на решението. Съгласно Заповед на председателя на Върховния административен съд за евроизборите ще действат постоянни дежурни съдийски състави, разпределени по седмици. Докладчиците се определят чрез системата на ВСС за случайно разпределение на делата.", "date": "2019.04.08", "title": "БСП подаде 6 жалби в ВАС срещу районни избирателни комисии"}
{"url": "https://www.faktor.bg/bg/articles/gardian-homofobski-skandal-udari-evropeyskata-stolitsa-na-kulturata-plovdiv", "text": "При това положение Ралица Добрева, която трябваше да отстъпи на Цачева, ще остане народен представител. Още в неделя ЦИК е взела решението въз основа на заявление от ексминистър Цецка Цачева, че \"не желае да бъде обявена за народен представител от листата на ГЕРБ от Плевенския избирателен район\".   Ралица Добрева влезе в Народното събрание, след като миналата година Ивайло Московски, бившият министър на транспорта, стана за кратко депутат, а после замина на работа в Черноморската банка. Сега тя остава депутат, защото Цецка Цачева няма да се върне в Народното събрание.   Бившият правосъден министър подаде оставка преди две седмици, след като сайтът \"Биволъ\" и Антикорупционният фонд разкриха, че тя, зам.-председателя на ГЕРБ Цветан Цветанов и депутата Вежди Рашидов са си купили апартаменти на занижени цени в столичния квартал \"Изток\" от фирмата \"Артекс инженеринг\". Жилището на Цачева е 198 кв.м заедно с гараж от 20 кв.м. За него Цачева и сестра ѝ Ирина са плати 285 хил. лв., което прави около 660 евро на кв.м общо за двата обекта, или поне два пъти под пазарните цени, припомня \"Капитал\".", "date": "2019.04.08", "title": "Цецка Цачева се отказа от депутатското място"}
{"url": "https://www.faktor.bg/bg/articles/politik-na-tsarya-i-kuneva-stana-dekan-na-yuridicheskiya-fakultet-v-alma-matev", "text": "Бившият образователен министър проф. Даниел Вълчев е новият декан на Юридическия факултет на Софийския университет \"Св. Климент Охридски\". Той е избран от Общото събрание на факултета в конкуренция с проф. Цветан Сивков и доц. Анета Антонова, която досега беше зам.-декан по учебната дейност, съобщава lex.bg. Проф. Вълчев е възпитаник на факултета и преподавател там от повече от 25 години. През 1995 г. защитава дисертация на тема \"Държавна власт и народен суверенитет\". От 2004 г. е доцент в катедрата \"Теория и история на държавата и правото\". От 2013 година е професор по право. Проф. Вълчев води лекционни курсове по Обща теория на правото, Обща теория на държавата, Политически и правни учения, Защита на правата на човека в СУ. Той е почетен доктор на Soka University, Токио и почетен професор на Шанхайския университет. Кариерата му в политиката започна с НДСВ през 2001 година. Даниел Вълчев първо беше депутат от НДСВ, а от 2005 г. до 2009 г. беше и министър на образованието и науката.", "date": "2019.04.08", "title": "Политик на царя и Кунева стана декан на Юридическия факултет в Алма Матер"}
{"url": "https://www.faktor.bg/bg/articles/spetsialna-zadacha-do-ds-shte-stroim-zreliya-sotsializam-s-krazhbi-na-zapadni-tehnologii", "text": "В началото на 80-те години на миналия век Държавна сигурност получава специална задача от компартията – в помощ на изграждането на т. нар. зрял социализъм да придобива (краде, б.а.) „военна, научна, техническа и икономическа информация от противника”. Противникът са капиталистическите страни, а задачата заляга в строго секретна заповед на министъра на вътрешните работи Димитър Стоянов от 1981 г., която  публикува. Същата година научно-техническото разузнаване е издигнато от Политбюро в самостоятелно управление в рамките на Първо главно управление на ДС (външнополитическото разузнаване, б.а.) и е натоварено да краде западни технологии с ускорени темпове, тъй като вече технологичното ембарго, наложено четири десетилетия по-рано от Запада на съветския блок се усеща още по-осезателно. В заповедта на министъра на вътрешните работи обаче дейността по кражбите на западни технологии не е ограничена само до НТР, а е възложена и на управленията като Второ главно управление на ДС (контраразузнаването), Трето управление на ДС (военното контраразузнаване), Софийско градско управление на ДС, както и до окръжните управления на МВР-ДС. При необходимост те са задължени по тази линия да предадат своите агенти на УНТ, което координира работата по това направление. Документът е включен в сборника „Държавна сигурност и научно-техническото разузнаване” на Комисията по досиетата, 2013 година.", "date": "2019.04.08", "title": "Специална задача до ДС: Ще строим зрелия социализъм с кражби на западни технологии"}
{"url": "https://www.faktor.bg/bg/articles/kitayska-lizingova-kompaniya-preustanovi-porachkite-za-boeing-737-max", "text": "Китайската лизингова компания China Aircraft Leasing Group Holdings е спряла поръчката си за 100 самолета на \"Боинг\" от модела 737 MAX, докато не бъде уверена в безопасността им, съобщи в понеделник изданието South China Morning Post. През юни 2017-a година китайската лизингова компания поръча 50 самолета от този модел на \"Боинг\", като през декември същата година тя увеличи поръчката с 25 самолета с възможност за още 25 като част от плановете си за разширяване на флотилията. Първият самолет трябваше да бъде доставен първоначално през третото тримесечие на настоящата година. Председателят на компанията Чен Шуан обаче заяви в понеделник, че поръчката е била спряна, както и плащането на договорените вноски. Той не уточни сумата на удържаното плащане, но трябва да се има предвид, че поръчката за първите 50 самолета е оценена на почти 6 млрд. долара. Самолетите 737 MAX продължават да бъде приземени принудително по целия свят след фаталната катастрофа през март на този модел на въздухоплавателната компания Ethiopian Airlines при която загинаха всичките 157 души на борда. Предварителният доклад, който наскоро бе представен от Министерството на транспорта на Етиопия, обвинява системите за контрол на 737 Max за тази катастрофата. През миналата седмица от \"Боинг\" посочиха, че за открили и втори, макар и \"незначителен\" софтуерен проблем в самолетите си 737 MAX, но той не е свързан със “Системата за усилване на маневрените характеристики” (MCAS), която се предполага, че е причина за смъртоносните катастрофи на двата самолета 737 MAX 8 на компаниите Ethiopian Airlines и Lion Air. В края на предходната седмица американският самолетостроителен гигант също така обяви, че до средата на април ще намали \"временно\" ежемесечното производство на самолети 737 Max от 52 на 42 броя с оглед на продължаващото спиране на доставките на този модел. Всички това провокира солиден спад на акциите на Boeing Co. с близо 4,5% на извънборсовата търговия на Уолстрийт, което допринася за понижение с около 100 пункта (с 0,4%) на фючърсите на фондовия индекс DJIA малко преди старта на американската търговия в понеделник.", "date": "2019.04.08", "title": "Китайска лизингова компания преустанови поръчките за 100 самолета на Boeing 737 MAX"}
{"url": "https://www.faktor.bg/bg/articles/paketat-mobilnost-otnovo-vliza-v-transportnata-komisiya-na-ep", "text": "Комисията по транспорта на Европейския парламент ще гледа пакета \"Мобилност\".  Тя трябва да реши дали да даде мандат за преговори между Европейския парламент, Европейската комисия и Съвета на Европейския съюз.  Целта на българските евродепутати е да не допуснат гласуване на пакета на второ четене в рамките на този Европарламент.   Припомняме, че при първото разглеждане в пленарна зала поправките, сред които и тези, които не са в интерес на българските превозвачи бяха приети. Бяха отхвърлени всички над 1000 предложения за промени, предложени от българските евродепутати и от колегите им от Източна Европа. Страната ни ще се опита да забави преговорите до края на румънското председателство на ЕС и до следващия Европейски парламент, който ще бъде избран след изборите.", "date": "2019.04.08", "title": "Пакетът \"Мобилност\" отново влиза в транспортната комисия на ЕП"}
{"url": "https://www.faktor.bg/bg/articles/novini/balgariya/maya-manolova-v-bryuksel-bitkata-za-kachestvoto-na-hranite-ne-e-mezhdu-zapadna-i-iztochna-evropa", "text": "\"Механизмите за участие на гражданите при вземане на решения и на национално равнище, и на равнище ЕС не работят ефективно. Каналите за комуникация между гражданите и институциите са обрасли в тежка бюрокрация и единственият начин гласът на хората да бъде чут, е като оказват натиск, предприемат драстични мерки и получат подкрепа от институции като омбудсмана.“ Това заяви днес националният обществен защитник Мая Манолова в Брюксел, по време на годишната конференция на Европейската мрежа на омбудсманите.  Манолова предупреди, че ако институциите продължат да пренебрегват гласа на гражданите, броят на евроскептиците ще нараства, а това не трябва да се допуска. Тя се обърна към колегите си омбудсмани от ЕС с послание да подкрепят забраната с двойните стандарти при храните в ЕС, която ще бъде гласувана на 16 април в Европейския парламент.  \"Начинът това да стане е като обърнем специално внимание на евродепутатите от своите държави за важността на решението, което предстои да вземат и което категорично трябва да бъде в интерес на всички европейски граждани“, заяви Манолова на форума. Тя подчерта, че битката не е между Западна и Източна Европа, независимо че темата за по-лошото качество на храните от един и същи бранд бе повдигната от Вишеградската четворка, а в България от институцията на Омбудсмана. \"Това е битка на всички европейски граждани срещу обидната практика на икономически силните мултинационални компании да третират хората различно, като им продават по-лошо качество храни“, заяви Манолова. По думите й, темата е показателна колко дълго време и усилия са необходими на администрацията в Брюксел да чуе гласа на гражданите и доказва, че механизмите за тяхното участие при вземане на решения са неефективни. \"Проведохме редица проучвания, изградихме национална коалиция, изпратихме редица писма и декларации до европейския омбудсман, европейски комисари и председателя на Комисията Жан-Клод Юнкер с искане за законодателни промени. Отправихме петиция до Европейския парламент, която защитих в Комисията по петициите в началото на тази година и която бе единодушно подкрепена. Организирах форум на високо равнище в рамките на българското председателство на Съвета на ЕС, на който еврокомисарят по потребителите Вера Юрова представи \"Новия търговски механизъм за потребителите“, който забранява двойните стандарти при храните в ЕС. И след всички тези усилия какво мислите, че се е случило. Към днешна дата проблемът все още не е решен”, отбеляза Мая Манолова. И допълни, че все пак има светлина в тунела, тъй като преговарящите от ЕС миналата седмица постигнаха споразумение по този въпрос - практиката на предлагане на храни с двойно качество ще се смята за заблуждаваща търговска практика.", "date": "2019.04.08", "title": "Мая Манолова в Брюксел:  Битката за качеството на храните не е между Западна и Източна Европа"}
{"url": "https://www.faktor.bg/bg/articles/rumen-radev-tryabva-da-dokazhem-che-ima-darzhavnost-vsichki-nosim-ednakva-otgovornost", "text": "Президентът Румен Радев направи изявление след проведения днес Консултативен съвет по национална сигурност, в който участниците в заседанието не успяха да се обединят окло общо становище. \"Имахме разминавания във въпросите за измеренията на корупцията във висшите публични длъжности\", каза Радев. „В хода на дискусиите на съвета предложих проект на становище. Той не се прие от участниците на съвета. Там, където имахме разминавания, са основно във въпросите какви са измеренията на корупцията във висшите публични длъжности, доколко ефективна е тя на този етап и, разбира се, предложенията за решение“, каза държавният глава. По думите му е имало разминавания в ефективността от Антикорупционната комисия. „Разминавания доколко НС осъществява реален контрол върху тази комисия. Разминаване в оценката ни за ефективността на нормативната база“, посочи президентът. „На първо място, нарушаване на институционалния баланс при назначаването на ръководството на антикорупционната комисия. Поради пасивни методи в борба с корупцията. Поради ограничен обхват на проверката на свързани лица. Поради ограничен времеви обхват на проверки след освобождаване на длъжността”, заяви още Радев. „Решенията, които предложих, се състоят, първо, в това НС да разгледа и приеме нов закон за борба с корупцията, който да отчита констатираните недъзи на сегашния. НС да създаде временна комисия за дейността на КПКОНПИ. Оправомощените органи да извършат в кратък срок проверка на всички изнесени в публичното пространство факти и документи, които касаят лица, заемащи висши публични длъжности, а пълните протоколи от проверките да станат публично достояние. Изпълнителната и законодателната власт да предложат законодателен пакет, насочен към ограничаване на условията за генериране на корупцията”, допълни президентът.  \"Апартаментгейт\" не може да се лекува с оставки. Това е само айсберг на истинската корупция. Българите да възпитат своите полиици да живеят само от заплати\", посъветва президентът.  \"Призовах всички участници в КСНС - нямаме време, трябва да се вземат решителни мерки и да докажем, че има държавност. Всички носят еднаква отговорност\", завърши той.", "date": "2019.04.08", "title": "Румен Радев: Трябва да докажем, че има държавност, всички носим еднаква отговорност"}
{"url": "https://www.faktor.bg/bg/articles/vasko-krapkata", "text": "„30 години е едно добро начало. Като че ли беше вчера, когато започнахме – на шега”, каза Васко Кръпката. В ефира на „Плюс-Минус. Коментарът след новините” българският певец сподели истории от кариерата си по повод 30 годишнината от основаването на групата му „Подуене Блус Бенд”. Той разказа и за ранните си пътувания в чужбина като музикант. „Днес сме вече много напред. Когато отидох тогава, разбрах колко сме назад”, добави изпълнителят. Според него носталгията, която някои днес изпитвали към отминалият политически режим е „абсолютно лъжовна ситуация”. „Хората са подведени от фалшива информация. Ние, които нямаме носталгия, и тогава се оправяхме и сега се оправяме”, сподели Кръпката. По думите му в България се живее „бедно, но свободно”. \"Светът е „изтрещял”, в държави като Нова Зеландия клубовете затвярят в 11 часа. Някои от хората там протестират срещу това”, допълни певецът.", "date": "2019.04.08", "title": "Васко Кръпката: Носталгията по комунизма е лъжовна история"}
{"url": "https://www.faktor.bg/bg/articles/putin-turski-potok-mozhe-da-zaraboti-oshte-v-kraya-na-tazi-godina", "text": "Руският президент Владимир Путин заяви, че е необходимо да се завърши изграждането на приемния терминал, за да може газопроводът \"Турски поток\" да бъде пуснат в експлоатация преди края на тази година, съобщават РИА Новости и БГНЕС. \"Необходимо е да приключим работата по изграждането на терминал за приемане на черноморското крайбрежие на Турция, за да може \"Турският поток\", както беше договорено, да бъде пуснат в експлоатация преди края на тази година,\" каза той на среща на руско-турския съвет за сътрудничество на високо равнище в Москва. \"Турски поток\" е проект за износ на газ от Русия до Турция през Черно море и до турската граница със съседните страни. Проектът включва изграждането на тръбопровод, състоящ се от две линии с капацитет от 15.75 милиарда кубически метра всяка. Първата линия е предназначена за доставка на руски газ за турските потребители, а втората за доставка на газ за страните от Южна и Югоизточна Европа. Стартирането на газопровода е планирано до края на 2019 година.", "date": "2019.04.08", "title": "Путин: \"Турски поток\" може да заработи още в края на тази година"}
{"url": "https://www.faktor.bg/bg/articles/erdogan-zapodozrya-organizirana-prestapnost-na-vota-v-istanbul", "text": "Президентът на Турция Реджеп Ердоган заподозря \"организирана престъпност\" по време на местните избори за кмет на Истанбул, информира АФП. Според неофициалните резултати кандидатът на управляващата Партия на справедливостта и развитието губи с малка разлика. Партията поиска преброяване на гласовете в Анкара и Истанбул заради изборни нередности. Към момента Партията на справедливостта и развитието на Ердоган губи и в двата града, което е голям удар за управляващите. На пресконференция преди да отлети за Русия турският лидер обяви, че е имало престъпни действия по време на вота. Има елемент на кражба. Кражба на вота, смята той. Резултатите показват, че Екрем Имамоглу от опозиционната Народнорепубликанска партия (НРП) получава най-голяма подкрепа за кмет на Истанбул. Имамоглу е подкрепен от 48,79%, докато кандидатът на турската управляваща партия Бинали Йълдъръм - 48,51%. Разликата е около 25 000 гласа.", "date": "2019.04.08", "title": "Ердоган изригна: Има елемент на кражба на вота в Истанбул"}
{"url": "https://www.faktor.bg/bg/articles/rusko-izdanie-manipulira-balgariya-izchezva-zashtoto-se-otkaza-ot-druzhbata-s-moskva", "text": "Руското седмично издание „Аргументи и факти“ публикува статия на свой наблюдател, посетил София, за да „види как живеят сега българите“. Тя е пълна с откровени нелепици и манипулации, стигащи до безумие.  Агенция „Фокус“ представи превод на материала „Страна на нощни призраци: Отказалата се от дружба с България изчезва“, част от, който публикуваме.  В съветските времена, извън СССР за нас нямаше по-близка република от тази на „братушките“. Впоследствие страната (България – бел. р.) преориентира своята политика към Запада.  „Страхувам се да отида в някои райони късно вечер\", казва Константин Мирчев, бивш директор на библиотека в София. „Страшна тъмнина - цели къщи са празни. Минавам през квартала - нито един прозорец не свети. Веднъж сякаш видях човек, приближих се по-близо - не, сторило ми се е... Така живеем сега: с приближаването на нощта на много места можете да срещнете само призраци\". От 1989 до 2019 г. населението на България е намаляло от девет на седем милиона души, поставяйки страната на първо място в света със спад на населението. Според прогнозите на социолозите, след само още 30 години в страната ще останат само 5,5 млн. души. „Самият аз бях доволен от свалянето през 1989 г. на комунистическия лидер на страната Тодор Живков”, спомня си Константин Мирчев. „Струваше ми се - ще има само рай. Животът скоро се влоши значително поради шоковите икономически реформи, бяхме помолени да потърпим. През 2007 г. България се присъедини към ЕС и си помислих - добре, ние се стремим към това, отсега нататък сме част от богатия Запад. Уви, страната ми се превръща в безлюдна пустиня...\" „Нашето земеделие е унищожено“. Как живее България в Европейския съюз? Фермерът Мустафа Хаджиев не може да се държи спокойно, когато говори за Европейския съюз. Половината от думите му – ругатни. „През целия си живот отглеждах „турски“ тютюн на парцел в планината, нямам друг източник на доходи. От 2010 г. длъжностни лица от ЕС на два пъти се опитаха да забранят производството на този вид тютюн в България, въпреки че 200 хиляди души са заети в бизнеса - самите селяни, продавачите ... Нямам съмнение, че Европейският съюз ще постигне целта си: тогава моето семейство ще загуби своите посеви и ще се разори. Когато казват, че „ЕС ще ви компенсира за всичко“, за мен става смешно: нашите министри ограбват западната помощ. Къде ще отида? Да, ще отида да мия чиниите във Франция или Германия, няма друг избор”. Например, по настояване на ЕС и САЩ, през 2014 г. бе спряно изграждането на газопровода „Южен поток“, предназначен да доставя газ от Руската федерация на Балканите. В резултат на това Русия изостави проекта, а България загуби 3 млрд. от транзитни такси - разбира се, никой не ги възстанови. Миналата година българският премиер Бойко Борисов се извини на Русия за спирането на „Южен поток“ и призова българите да простят. „Същите неща се случват в Литва и Латвия”, обяснява Любомир Симеонов, собственик на компания, която наема българи в ЕС. „Там, като нас, местните политици се бориха страстно срещу зависимостта от Русия и изпаднаха в пълно робство на Запада. Оттук те вече заминават за Европа и Америка с цели градове – продават се на богатите за стотинки. Водопроводчици, чистачи, строители, сервитьори - това е съдбата на младите хора в България. В нашия химн „Мила родино\" имаше следните думи: „Дружно братя българи, с нас Москва е в мир и бой“. През 1990 г. тези думи бяха зачеркнати - те казват, че не искаме да зависим от руснаците, добрият Запад ще ни помогне. България не беше марионетна държава по времето на Живков, ние не се подчинихме на Кремъл във всичко. А сега не само да понечим да възразим – камшикът на Брюксел плющи камшикът – и на място!“.  „Сега ни казват: България не е истинска държава, Живков е кукла, а кукловодите седят в Кремъл”, казва бившият служител на Министерството на образованието Христо Трайчев. „Но по време на сътрудничеството със Съветския съюз руснаците не отвориха собствените си вериги магазини, не разказаха на българските фермери какво растат в техните полета и не изпращаха български войници във войната в Афганистан. Не бяхме просяци, не миехме чиниите и не търкахме подове в Москва или Ленинград. А американците принудиха съвременните власти да изпратят нашите войници в Ирак, от които 13 българи се върнаха в ковчези, а няколко десетки - като инвалиди. И така, кой сега е истинският кукловод, къде е истинската независимост, която ни бе обещана? Разбира се, хората си тръгват, защо да живеят тук? Самият аз щях да си тръгна, но вече съм стар“.", "date": "2019.04.08", "title": "Руско издание манипулира: България изчезва, защото се отказа от дружбата с Москва"}
{"url": "https://www.faktor.bg/bg/articles/vazdushna-ataka-nad-tripoli", "text": "Военен самолет атакува днес единственото функциониращо летище на Триполи. Летище Матига се намира в източно предградие на града. ООН продължава работата си в Триполи въпреки ескалиращите сражения южно от столицата, съобщи днес в Twitter мисията на Обединените нации в Либия. Те добавиха, че специалният пратеник на ООН Гасан Саламе се е срещнал с премиера на правителството в Триполи – Файез Сарадж, в резиденцията му в столицата и са обсъдили как Обединените нации “могат да помогнат в този изключително важен и труден момент”. Либийските власти са затворили летището, съобщи служител по сигурността от аерогарата, цитиран от Ройтерс и БТА. Кореспондент на агенцията каза, че пътниците са напуснали терминала на летището. Същевременно Либийската национална армия опроверга информацията, че е отстъпила контрола над друго летище на Триполи - международното, и заяви, че продължава да го контролира, предаде ТАСС, като се позова на говорителя на ЛНА бриг. ген. Ахмед Мисмари. \"Летището на Триполи се намира под контрола на ЛНА\", заяви той в ефира на телевизионния канал \"Ал Хадас\" в коментар на по-ранно съобщение, че ЛНА е изтеглила силите си от летището. В частност става дума за информация на телевизионния канал \"Скай нюз-Арабия\", който се позова на свои източници, че контролът над обекта е преминал в ръцете на въоръжените формирования, лоялни на правителството на националното единство на Файез Сарадж.", "date": "2019.04.08", "title": "Въздушна атака над Триполи"}
{"url": "https://www.faktor.bg/bg/articles/zalichiha-fidel-kastro-i-volen-siderov-ot-stenite-v-staro-zhelezare", "text": "Част от графитите, изобразяващи световни лидери, български политици и известни личности в село Старо Железаре, бяха заличени. От композицията бяха задраскани с червен спрей ликовете на Волен Сидеров и на Фидел Кастро. Автори на творбите са полякинята Катаржина и съпругът ѝ Венцислав. Помагат им и студенти. Старо Железаре придоби голяма популярност заради нестандартната идея, а творбите по стените бяха показани и от международни медии. Преди дни обаче част от лицата осъмнаха задраскани с червен спрей. Сред зачеркнатите лица са тези на Индира Ганди, Фидел Кастро и Волен Сидеров. Заличен е и образът на Ангела Меркел, съобщава Bulgaria ON AIR. Възрастните хора в селото са безкрайно разочаровани от вандалския акт. Катаржина също е разочарована от случилото се, подозира, че може да е станало по поръчка и от политически подбуди, но вече обмисля кои да са следващите нарисувани лица.", "date": "2019.04.08", "title": "Заличиха Фидел Кастро и Волен Сидеров от стените в Старо Железаре"}
{"url": "https://www.faktor.bg/bg/articles/8-godishno-momche-namushka-sestra-si-v-kazanlak", "text": "8-годишно момче е намушкало сестра си с нож в корема. Четирите на семейството са били оставени самички в дома си. Момичето и брат ѝ започнали да се карат. По време на свадата то го ударило, след което момчето взело кухненски нож и я го намушкало в корема, съобщават от МВР.  Детето е откарано веднага в болница, където му е направена операция. Животът на момичето е извън опасност след, казаха от Университетска болница.", "date": "2019.04.08", "title": "8-годишно момче намушка сестра си в Казанлък"}
{"url": "https://www.faktor.bg/bg/articles/obshtestvo/zakon-i-red/obsazhdat-situatsiyata-po-granitsata-na-sreshta-pri-premiera", "text": "Очаква се днес ръководствата на МВР, на Министерството на отбраната и на армията да докладват пред премиера Бойко Борисов за ситуацията по границата ни с Гърция. По думите на вицепремиера и министър на отбраната Красимир Каракачанов няма непосредствена опасност от мигрантска вълна към България, но при нужда армията има готовност да изпрати до 3000 военнослужещи на границата.  Повод за притесненията е напрежението в лагера \"Диавата\" в Гърция край границата с Македония.", "date": "2019.04.08", "title": "Обсъждат ситуацията по границата на среща при премиера"}
{"url": "https://www.faktor.bg/bg/articles/daritkova-1", "text": "Предложенията на президента на КНСС по-скоро отговарят на нечии политически интереси.Това заяви пред журналисти след КСНС д-р Даниела Дариткова, председател на ПГ на ГЕРБ.   \"Показали сме политическа воля и морал за борба с корупцията, но декларацията на президента съдържаше внушения, които не кореспондират с реалностите. „Ще припомня, че самият член на „БСП за България“ г-н Янков е казал, че президентът е свикал КСНС по поръчение на Корнелия Нинова. Дори г-жа Нинова накрая гласува да не излезем с общо становище. Подложихме на решение това дали да имаме общо становище и всички гласуваха да нямаме такова“, каза още д-р Дариткова. „Предложеният проект за решение получихме в момента на заседанието. Нещо, като решение, което трябва да се обсъди в момента и да се приеме задължително. Тази практика на работа на КСНС беше изключително изненадваща за мен като участник за първи път в КСНС“, посочи тя. По думите й участниците на заседанието са обсъдили всички елементи. „Оказа се, че повечето от абзаците се повтарят с предходно решение на КСНС, посветен на проблемите на корупцията. Имахме и общи решения, че трябва да се направи оценка на въздействието на антикорупционното законодателство“, заяви д-р Дариткова. По думите й общо е било намерението да се анализира дейността на КПКОНПИ.", "date": "2019.04.08", "title": "Д-р Дариткова: Декларацията на президента съдържаше внушения"}
{"url": "https://www.faktor.bg/bg/articles/novini/svyat/roskomnadzor-gromi-krititsite-na-putin-v-internet-predizvika-ogromen-interes-kam-tyah-video", "text": "Цензорите от руската Федерална служба за надзор на връзките, информационните технологии и масовите комуникации \"Роскомнадзор\" громят критиците на Путин в интернет, но предизвика огромен интерес към тях,  твърди Радио \"Свобода\". Свободните журналисти намират всякакви начини да се борят с цензурата и да намират вратички в новите поправки в медийния закон, приети наскоро от Държавната Дума , стегнали примката около шията на онлайн иднията, както ще видите. Цензората е в настъпление, но тя само настървява журналистите. Според новите поправки на закона на онлайн-изданията, че и на частни лица, може да бъде търсена отговорност за разпространяване на фалшиви новини, но и за... незачитане или обиди към правителствените институции или държавната власт. А е много обидно за Кремъл да се доказва как там се краде в гигантски размери или да се коментират авантюрите във външната политика, водещи страната към тотална изолация.   Законът  дава възможност на онлайн-изданията в кратък срок да отстранят спорните съдържания. Ако не се съобразят с указанието, съответният сайт може да бъде закрит или да му бъде наложена парична глоба до 20 хиляди евро - и до 5 хиляди евро за частни лица. За сравнение: средният брутен годишен доход в Русия възлиза на 6300 евро.", "date": "2019.04.08", "title": "Роскомнадзор громи критиците на Путин в интернет, предизвика огромен интерес към тях (ВИДЕО)"}
{"url": "https://www.faktor.bg/bg/articles/barekov-kato-lazhlivo-ovcharche-nyama-da-stavam-daskal-podkrepete-me-na-26-may-za-evrodeputat", "text": "Евродепутатът Николай Бареков, който преди няколко месеца публично обяви, че няма да участва в изборите за Европарламент на 26 май, а предпочита да упражнява учителската професия, очевидно е обърнал палачинката и твърдо е решил да не се разделя с Брюксел. Бившият ТВ водещ официално обяви във Фейсбук, че е променил мнението си и твърдо се включи в битката за новия Европейски парламент. \"На война като на война! Защо трябва да подкрепите мен и Презареди България на 26 май! Защо българите знаят, че работя самичък и единствен от политиците за народа и ми пука за него! Само аз гарантирам, че в Европа мога да работя и за доходите на българина. Доказано от приемането на Пакета Мобилност и войната ми с олигарсите и властта! Накажете мишките и мошениците като ме подкрепите\", призова в социалните мрежи Николай Бареков.", "date": "2019.04.08", "title": "Бареков като лъжливото овчарче: Няма да ставам даскал, подкрепете ме на 26 май за евродепутат (ВИДЕО)"}
{"url": "https://www.faktor.bg/bg/articles/priklyuchi-ksns-ne-e-postignato-saglasie", "text": "Приключи КСНС при президента.  \"Беше обсъдена ситуацията. Не се стигна до общо становище.\" Това каза министърът на вътрешните работи Младен Маринов след заседанието. Специално МВР всеки ден постига резултати, добави той. От своя страна лидерът на \"Воля\" Веселин Марешки заяви: БСП и Корнелия Нинова вкараха текстове, които пряко щяха да им помогнат на предстоящите избори. Това беше неприемливо за всички други.” Според него Съветът не е бил особено ефективен.   \"Това е един грозен опит президентската институция да бъде употребена като на пиар фирма БСП, а самия президент – като личен пиар-консултант на Корнелия Нинова. Това не доведе до никакви съществени резултати\". Само от БСП са одобрили предложената от президента декларация и затова няма заключителен документ от заседанието, заяви лидерът на БСП Корнелия Нинова.  Изявление на президента Радев е насрочено за 16:45 ч.", "date": "2019.04.08", "title": "Марешки след КСНС: Нинова вкара текстове, които пряко да помогнат на БСП на предстоящите избори"}
{"url": "https://www.faktor.bg/bg/articles/antikoruptsiya-tryabva-da-proveri-elena-yoncheva-i-ostanalite-deputati-bez-imunitet", "text": "Комисията “Антикорупция”, както е известна КПКОНПИ, трябва да проверява депутатите, срещу които има искане за отнемане на депутатския имунитет от съдебните органи дали имуществото им не е придобито от престъпна дейност и евентуално да го запорира. Един такъв депутат е Елена Йончева, която поведе листата на БСП за евродепутати. Срещу нея има обвинение за пране на 333 000 евро, получени от Цветан Василев, пише \"24 часа\". Искането за отнемането на имунитета е от 8 ноември 2018 г. на главния прокурор Сотир Цацаров. Елена Йончева, чрез нейната фирма“Авторска телевизия” ЕООД, заедно с “Далий трейдинг лимитид”, регистрирана в офшорните Британски Вирджински острови, основава “Офроуд” ООД, припомня изданието. На 13.06.2012 г. и 22.06.2012 г. от сметка на офшорно дружество “Далий трейдинг лимитид” по две сметки на търговското дружество “Офроуд” са получени 333 000,00 евро. Специализираната прокуратура е събрала доказателства за произхода на преведените парични средства от “Далий трейдинг лимитид” на “Офроуд” ООД. Установено е, че това са средства, собственост на КТБ АД, които са присвоени от три длъжностни лица от КТБ, на които предстои повдигане на обвинение. От извлеченията от различни банкови сметки е установено, че тези парични средства са били преведени от КТБ в полза на 5 фактически контролирани от Цветан Василев търговски дружества, сред които е и “Далии трейдинг лимитед”. Йончева е извършвала преводи за закупуване на аудио- и видеотехника. Всеки месец е нареждала и теглила в брой и определената от самата нея собствена заплата като управител на “Офроуд”ООД в размер на по 12 720 лева месечно. Събраните доказателства са обосновали извод, че Елена Йончева е знаела за престъпния произход на средствата и че са предмет на длъжностно присвояване. На 22.01.2019 г. Специализираната прокуратура привлече като обвиняема Елена Йончева – народен представител в 44- ото народно събрание за пране на пари в размер на 333 000 евро, извършено в периода 13.06.2012 г. до 6.11.2014 г. в съучастие с още едно лице - Б. М., като Йончева е извършител, а Б. М. е неин помагач. Според обвинението в инкриминирания период Йончева е получила 333 000 евро, за които е знаела, че са придобити от престъпление. На Йончева е наложена парична гаранция от 20 000 лв.", "date": "2019.04.08", "title": "\"Антикорупция\" трябва да провери Елена Йончева и останалите депутати без имунитет"}
{"url": "https://www.faktor.bg/bg/articles/korneliya-ninova-bez-sram-byah-svidetel-na-branene-na-statukvoto-sas-zabi-i-nokti", "text": "На КСНС бях свидетел на бранене на статуквото със зъби и нокти. Това каза пред журналисти лидерът на БСП Корнелия Нинова след заседанието на КСНС, посветено на борбата с корупцията, предаде „Фокус“ .  Нинова уточни, че КСНС не излиза с обща декларация и че са били отхвърлени нейните предложения. „Не се прие да има поправки или нов Антикорупционен закон. Управляващите смятат, че законът е добър и работи и тепърва трябва да му се прави анализ за въздействие. По отношение на второто ми предложение за процедура за избор на двама прокурори, европейски, които ще работят на територията на България, г-н премиера арогантно ме препрати към Румъния да попитам какви са резултатите от борбата с корупцията там“, каза Нинова. Тя прогнозира, че може да се мине към неофициална процедура за избор на европейски прокурори. „По отношение на предложението ми за промяна в правомощията на прокуратурата ми беше отговорено, че по този начин, налагайки съдебен контрол ще бъдат затормозени съдиите, които имат и без това много работа“, коментира Нинова. По думите й предложеният от президента документ е бил отхвърлен от премиера и от всички участващи, освен от нея. „Тази декларация само аз я подкрепих. Нямаме обща декларация. В декларацията пишеше, че корупцията е огромен проблем, че държавата бездейства. Президентът предложи промени в закона или нов закон, анкетна комисия, която да разследва засегнатите от апартаментгейт“, допълни Нинова. Тя посочи, че е била свидетел на бранене на статуквото със зъби и нокти. По думите й вътре са се чули мнения, че медиите сте виновни и тези, които изнасят информация са виновни, но не и наистина политици, които евентуално са се облагодетелствали от властта. „Нашата позиция е промяна на цялото това статукво. Казах в какви посоки – нов закон, нови лица, които да се борят с корупцията“, заяви още Нинова.", "date": "2019.04.08", "title": "Корнелия Нинова: На КСНС бях свидетел на бранене на статуквото със зъби и нокти"}
{"url": "https://www.faktor.bg/bg/articles/kitayskiyat-premier-pekin-nyama-namerenie-da-raztsepva-es", "text": "Китайският премиер Ли Къцян отхвърли обвиненията, че Пекин се стреми да вбие клин в отношенията между страните членки на Европейския съюз, предаде БТА, цитирайки ДПА. \"Ние твърдо подкрепяме процеса на европейска интеграция и се радваме на обединена и просперираща Европа\", писа той в статия, публикувана днес в германския вестник \"Ханделсблат\" в навечерието на предстоящата среща на върха Китай-ЕС. Тя ще се състои утре в Брюксел. Интензивното сътрудничество между Пекин и страните от Източна Европа помага за по-балансирано развитие и единство на ЕС и е полезно допълнение към отношенията между Китай и Евросъюза\", отбелязва Ли в статията си. Китай и ЕС имат много повече общи интереси, отколкото различия, пише той. Китай често е обвиняван, че се опитва да разделя ЕС чрез специално сътрудничество с източноевропейските страни. Дискусиите на годишната среща между Ли и правителствените ръководители от 16 страни от Централна и Източна Европа миналата година предизвикаха опасения в Брюксел, отбелязва ДПА. На тази среща бяха обсъждани съвместни проекти в инфраструктурата, енергетиката, технологиите и туризма. Дипломати от ЕС се оплакаха, че Китай води стратегия \"разделяй и владей\", насочена към подкопаване на европейското единство. В днешната статия в \"Ханделсблат\" китайският премиер изтъква, че Пекин е готов за по-нататъшно разширяване на сътрудничеството с Европа в сфери като запазването на Парижкото споразумение за климата, подпомагане на устойчивото развитие, спазването на ядреното споразумение с Иран и борбата срещу тероризма. Ли Къцян се обяви и за задълбочаване на дискусиите по въпроси като реформата на Световната търговска организация (СТО).", "date": "2019.04.08", "title": "Китайският премиер: Пекин няма намерение да разцепва ЕС"}
{"url": "https://www.faktor.bg/bg/articles/rumyana-kolarova-1-1", "text": "Свикването на КСНС е силен ход. Позициите на президента Румен Радев не са мръднали. Но когато се търси пробив по една толкова важна тема, не трябва да се прави със стари дебати. Това заяви политологът доц. Румяна Коларова в предаването \"Плюс-минус\" по Нова ТВ. \"Радев ни връща 6 месеца назад. Съгласие, с връщане на тема от преди 6 месеца, няма как да има\", допълни тя. Според нея не само Волен Сидеров, но и целият български народ знае, че така корупцията няма да се пребори, коментира още Коларова.  \"Корупцията е част от националната сигурност и тревожи хората. Но не е доказано, че в случая има корупция. Президентът продължава да настоява, че фокусът му е в корупционните схеми\", каза още по темата политическият анализатор Слави Василев. \"Корупцията не е проблем на това правителство, не и на предишното, а е проблем от 1994 година\", обобщи Слави Василев.", "date": "2019.04.08", "title": "Румяна Коларова след КСНС: С връщане на тема от преди 6 месеца няма как да има съгласие"}
{"url": "https://www.faktor.bg/bg/articles/glavniyat-arhitekt-na-sofiya-proveryavame-dali-e-dopustimo-po-zakon-izgrazhdaneto-na-terasata-na-plamen-georgiev", "text": "Главният архитект на София Здравко Здравков смята, че трябва да се провери дали е допустимо по закон изграждането на терасата в столичния район \"Слатина\", която ползва председателят на антикорупционната комисия Пламен Георгиев. Здравков каза:  \"Там в момента се извършва проверка. По отношение на завземането на общи части Законът за устройство на територията е категоричен: Според член 185 трябва да има съгласие на всички собственици. Трябва да се направи една проверка, първо, по съответствие на съответните параметри на имота като градоустройствени показатели – кота корниз, кота било. Това са също параметри, които трябва да бъдат анализирани и затова е необходимо да се направи съответният констативен акт, да се направи анализ по отношение на параметрите в имота, дали има действащ работен устройствен план, как е одобрена проектната документация. Думичката \"узаконяване\" от 2001 година не съществува в Закона за устройство на територията\".", "date": "2019.04.08", "title": "Главният архитект на София: Проверяваме дали е допустимо по закон изграждането на терасата на Пламен Георгиев"}
{"url": "https://www.faktor.bg/bg/articles/erdogan-pristigna-v-moskva-sreshtna-se-s-putin", "text": "Турският президент Реджеп Ердоган днес пристигна на посещение в Москва, предаде ТАСС. В началото на срещата с руския президент Ердоган заяви, че днес се очаква в Кремъл да бъдат подписани три двустранни споразумения. По този начин ще предприемем още една стъпка за бъдещето на нашите страни, каза Ердоган. Той добави, че по време на днешните преговори ще бъдат обсъдени както търговско-икономически, така и международни и регионални въпроси. Строителството на газопровода \"Турски поток\" върви по план, заяви още Ердоган. \"Действително строителството на морската част на този газопровод е приключила. Пред нас стои задачата навреме да приключим\", подчерта турският лидер.\" По думите му строителството на сухопътния участък продължава по план. До края на тази година се планира газопроводът напълно да бъде завършен и да пуснат в експлоатация.", "date": "2019.04.08", "title": "Ердоган в Москва: Строителството на \"Турски поток\" върви по план"}
{"url": "https://www.faktor.bg/bg/articles/riys-mog-velikobritaniya-da-prechi-vav-vsichko-na-es-ako-oshte-dalgo-e-prikleshtena-v-nego", "text": "Депутатът консерватор и привърженик на Брекзит Джейкъб Рийс-Мог призова британското правителство да се държи \"възможно най-трудно\" с ЕС по редица въпроси, включително дългосрочния бюджет на блока, ако излизането на страната бъде отложено за дълго време, предаде \"Политико\". \"Ако едно дълго отлагане ни остави приклещени в ЕС, трябва да сме възможно най-трудни\", написа в \"Туитър\" Рийс-Мог. \"Можем да наложим вето на увеличение на бюджета, да възпрепятстваме евентуална армия на ЕС и да блокираме интеграционистките схеми на господин Макрон\", допълни той, имайки предвид възгледите на френския президент Еманюел Макрон за бъдещето на блока. Изказването му дойде, след като премиерът Тереза Мей официално поиска допълнително отлагане на Брекзит до 30 юни 2019 г. В писмо до председателя на Европейския съвет Доналд Туск тя каза, че иска Великобритания да напусне преди изборите за Европейски парламент през май, но че \"ще продължи да провежда отговорна подготовка за провеждането на избори, ако това не се окаже възможно\". Междувременно Туск намекна за вариант за \"гъвкаво\" удължаване с продължителност до една година според времето, от което Великобритания ще се нуждае, за да излезе от задънената улица по въпроса за Брекзит.", "date": "2019.04.08", "title": "Джейкъб Рийс-Мог: Великобритания да пречи на ЕС, ако още дълго ще бъде приклещена в него"}
{"url": "https://www.faktor.bg/bg/articles/tsvetan-tsvetanov-da-svikash-ksns-mesets-predi-izborite-ima-edinstveno-politicheska-tsel", "text": "\"Президентът на Република България е длъжен да свиква КСНС на всеки три месеца, а такъв не се е състоял близо година. Отделно днешният КСНС е изцяло координиран с БСП, като датата също не е случайна – близо месец преди изборите. Всичко това ме кара да смятам, че това заседание има по-скоро някаква политическа цел\". Това заяви в Смядово зам.-председателят на ГЕРБ Цветан Цветанов.  \"Решението на СДС и „Обединени земеделци“ да подкрепят ГЕРБ за предстоящите европейски избори е оценка за европейската визия на партията и реализираните политики на европейско ниво. Анонсирах че предстои подписването на споразумение с друга земеделска организация и Съюза на репресираните от комунизма \"Памет\"\", каза още Цветанов.  \"Европейските избори ще бъдат генерална репетиция за местния вот, както и оценка за работата на кметовете на ГЕРБ. Европейските избори ще ни дадат ясна представа с каква подкрепа разполагаме в различни населени места, където не управляваме, и дали хората виждат алтернатива в наше лице. Всички кметове на партията в Шуменска област се ползват с високо обществено доверие и дадох пример с кмета на Община Смядово Иванка Николова. Коментирах, че ПП ГЕРБ вече води разговори с потенциални кандидати в населени места, където партията не управлява\", обяви Цветан Цветанов.", "date": "2019.04.08", "title": "Цветан Цветанов: Да свикаш КСНС месец преди изборите има единствено политическа цел"}
{"url": "https://www.faktor.bg/bg/articles/upravitelyat-na-arteks-izprati-pismo-do-borisov-iska-sreshta", "text": "Управителят на „Артекс“ арх. Пламен Мирянов изпрати писмо до министър-председателя Бойко Борисов, в което иска среща с него във връзка със строителството на сграда „Златен век“ в София. „Г-н Премиер, един конфликт има две страни, но винаги една истина. Как без нашето участие ще отсъдите кой е прав? Така както каните г-н Мариан Башур, моля Ви поканете и мен”, пише в писмото на архитект Мирянов. Днес премиерът, представители на Инициативен комитет „Лозенец, заедно с регионалния министър Петя Аврамова и кмета на столицата Йорданка Фандъкова разговаряха с Бойко Борисов за спирането на строежа на небостъргача „Златен век” в софийския квартал „Лозенец”. Няма поправка „Артекс”. Законът, за който фирма „Артекс” твърди, че се прилага и за техния строеж, не се прилага. Той няма ретроактивно действие. Това заяви Никола Вапцаров от Инициативен комитет „Лозенец”. От своя страна министърът на регионалното развитие и благоустройството Петя Аврамова подчерта, че констативният акт на ДНСК е връчен на фирмата на 6 април, а съгласно закона тя има 7-дневен срок, в който да възрази срещу него. Така следващият понеделник, 15 април, трябва да бъде издадена окончателната заповед за спиране на строителството. „Тя ще бъде с мотиви първо – нарушения по време на строителството и второ – липса на презаверено разрешение за строеж”, уточни министърът. Минути след края на срещата и изявленията в Министерски съвет от „Артекс” изпратиха писмо до премиера и медиите. „Според нас хора от Инициативен комитет „Лозенец“ като г-н Мариан Башур, г-н Никола Вапцаров и г-н Войслав Тодоров, посредством една Фейсбук страница, няколко протеста и много похабено време и ресурси на администрации и медии, повтарят в купом неверни твърдения, които уронват авторитета и престижа на една утвърдена българска строителна компания с 25 годишни традиции. ИК „Лозенец” непрекъснато подлага на съмнение законността на нашия проект и работата на ДНСК. С всички тези провокативни действия се внушават твърдения неотговарящи на истината. Те заблуждават гражданите на София, а в същото време, освен авторитета на АРТЕКС, са опорочени и институциите, които прилагат Закона за устройство на територията и всички закони, и нормативни документи в Република България”, заявяват от строителната компания. Според тях доказателство за законността на строежа са всички законно издадени книжа и становището на ДНСК в лицето на арх. Иван Несторов, както и заповедите подписани от Главния архитект на София Здравко Здравков и множеството проверки на органите на ДНСК.", "date": "2019.04.08", "title": "Управителят на „Артекс“изпрати писмо до Борисов, иска среща"}
{"url": "https://www.faktor.bg/bg/articles/ruskiyat-flot-vavede-udarni-korabi-i-raketni-kompleksi-zaradi-ucheniyata-na-nato-v-koito-uchastva-i-balgariya", "text": "Разузнавателни и ударни кораби и бреговите ракетни комплекси на руския Черноморски флот (ЧФ) са въведени на бойно дежурство във връзка с ученията на кораби на НАТО в Черно море, съобщиха пред журналистите от Националния център за управление на отбраната на Руската Федерaция, предава ТАСС. От Центъра отбелязват, че за бързо реагиране на възможни извънредни ситуации „силите и средствата на ЧФ изпълняват комплекс от мероприятия за контрол на действията на корабите на НАТО“. „В назначени райони на акваторията на Черно море е организирано дежурство на разузнавателни кораби, както и на корабни ударни групи, брегови ракетни комплекси „Бастион“ и „Бал“, както и самолети от морската авиация“, заявиха руските военни. От Центъра напомнят, че на 8 април в югозападната част на Черно море започнаха съвместните учения на НАТО Sea Shield – 2019. В него участват кораби и авиация от САЩ, България, Канада, Гърция, Нидерландия, Турция и Румъния във взаимодействие с представители на въоръжените сили на Грузия и НАТО. От Обединеното командване на Военноморските сили на НАТО (MARCOM) в ученията участва постоянната групировка SNMG-2 (Standing NATO Maritime Group), която действа в Черно море от 28 март 2019 година и в чийто състав влизат кораби от България, Канада, Нидерландия, Румъния и Турция.", "date": "2019.04.08", "title": "Руският флот въведе ударни кораби и ракетни комплекси заради учения на НАТО, в които участва и България"}
{"url": "https://www.faktor.bg/bg/articles/kandidatat-na-opozitsiyata-za-kmet-na-istanbul-vodi-s-15-719-glasa-pred-kandidata-na-erdogan-pri-povtornoto-prebroyavane", "text": "По данни на Висшия избирателен съвет (ВИС) на Турция, към 10.02 часа днес при повторно преброени 92.30% от СИК, кандидатът на опозицията за кмет на Истанбул Екрем Имамоглу води с 15 719 гласа пред кандидата на управляващата партия Бинали Йълдъръм, информира електронното издание на вестник „Джумхуриет” , цитиран от \"Фокус\".  Данните оповести лично лидерът на основната опозиционна Народно-републиканска партия (НРП) Кемал Кълъчдароглу. За Екрем Имамоглу са гласували : 4.171.159 души, а за Бинали Йълдъръм (бивш министър на транспорта, бивш и последен турски премиер, както и също бивш председател на Меджлиса – бел. на „Фокус”) - 4.155.440 избиратели, посочва още „Джумхуриет”.", "date": "2019.04.08", "title": "Кандидатът на опозицията за кмет на Истанбул води с 15 719 гласа пред Йълдъръм при повторното преброяване"}
{"url": "https://www.faktor.bg/bg/articles/american-thinker-putin-se-nadyava-da-postigne-tova-koeto-natsistite-v-sredata-na-30-te-godini", "text": "Малкото, но дръзко американско списание American Thinker публикува статия, в която предлага незабавна военна намеса на САЩ във Венецуела като „най-умната стъпка“. Оказва се, че дори миграцията на венецуелските граждани в по-богати страни също е част от плана на на държавния глава на Руската федерация Владимир Путин. Въпреки това материалът призовава САЩ да проявят сдържаност. И дори доктрината „Монро“, която определя интересите на Вашингтон в западното полукълбо, не може да попречи на изпращането на руски военни във Венецуела.  Агенция „Фокус“ представи превод на статията. Публикумаве част от него.  На юг на нашия континент се случват интересни неща. Въпреки доктрината „Монро“, или може би тъкмо заради нея, Русия изпрати войници във Венецуела. Неотдавна Путин заяви, че е готов да повтори сценарий на Карибската криза и да провери дали някой е в състояние да предприеме нещо в подобна ситуация.  Доналд Тръмп даде да се разбере, че не иска да изпраща войници във Венецуела. Специалният пратеник във Венецуела Елиът Ейбръмс всъщност изключи възможността за военна намеса - засега. Някои видяха в изявленията му опит за печелене на време, а аз мисля, че на дипломатическия език това означава бдително чакане. Многократно сме се намесвали във вътрешните работи на страните от Латинска Америка. Тази история, особено по отношение на Венецуела, трябва да бъде взета под внимание при всяко от нашите действия. Поради тази причина ми се струва, че незабавната военна намеса на САЩ е най-умната стъпка. Не трябва обаче да изключваме други възможности за действие. Само думи не са достатъчни. Ако изхождаме от факта, че нашите и руските войски не трябва едновременно да бъдат на едно и също бойно поле, тогава има смисъл да се окаже известно съдействие на Колумбия на нейната граница с Венецуела. Авиация. Много авиация. Военни кораби на брега на Венецуела от двете страни на Панамския канал също ще помогнат в борбата срещу трафика на наркотици. Основният нарушител на спокойствието тук е Влад Путин. Режимът на Николас Мадуро дължи на Русия милиарди за услугите, предоставяни в миналото, но не затова Путин изпрати войници във Венецуела. Той сложи ръка върху Европа благодарение на природния газ и сега иска да направи същотот в Южна Америка.  Но ние стоим на пътя му.  Путин възнамерява да дестабилизира Южна Америка, за да има повече бежанци, създаващи проблеми на нашата граница, да подбуждат размирици и да предизвикват безредици в целия регион. Контролът над Венецуела означава контрол над най-големите петролни запаси на нашата планета. А това позволява контролиране на значителна част от Южна Америка. В тази ситуация се появяват лостове за натиск върху Китай, който няма собствен петрол, но контролира Панамския канал. И за натиск върху Япония, която също няма нефт и затова е склонна да се ангажира с изнудване. Представете си, че трите най-мощни икономики в Европа и Далечния изток са слабо защитени от вашата страна. Основното тук е геостратегическата сила, реализирана чрез петрола. През последните 10, 20 или дори 40 години това не се е променило . Но играчите и личностите се промениха. Може би дори не сме основна цел на Путин. Китай и Русия имат дълга граница и трудна съвместна история и затова не може да се изключи, че Путин иска да впечатли Си Дзинпин. Изпращайки войските си във Венецуела, той подготвя плацдарм за удушаване на Панамския канал от Каракас. От страна на Путин, това е голям залог, защото „хващането за гърлото“ на двете най-големи световни икономики (китайската и японската) и на двата най-опасни военни противника (Китай и Америка) са много рисковани. Но този мъж показа, че притежава ума, арогантността и бързината, за да играе тази игра. Той се надява да постигне това, което нацистите в средата на 30-те години на миналия век: да действат бавно и бавно, за да не предизвикат подозрения и постепенно да укрепят позициите си. Не мисля, че Путин иска да започне война. Но ми се струва, че той иска да види колко далеч ще може да отиде, докато не получи синина под окото.", "date": "2019.04.08", "title": "American Thinker:  Путин  се надява да постигне това, което нацистите в средата на 30-те години"}
{"url": "https://www.faktor.bg/bg/articles/novini/balgariya/tsvetanov-darzhavata-e-stabilna-dohodite-rastat-a-bezrabotitsata-dostigna-rekordno-niski-niva", "text": "В община Смядово е изграден един отличен капацитет, като резултатите от работата на кмета Иванка Петрова и екипа й са видими. С подкрепата на европейската солидарност, с подкрепата на българското правителство, с подкрепата на народните представители и всички симпатизанти и членове, тези политики успяват да се реализират и да стигнат до хората. За съжаление, не можем да кажем същото за община Велики Преслав, която определено има нужда от промяна. Това заяви днес в гр. Смядово зам.-председателят на ГЕРБ Цветан Цветанов. Там той се срещна с граждани, членове и симпатизанти на ГЕРБ. „Днес ние можем без притеснение да се изправим срещу своите избиратели не само тук, в Смядово, но и в цялата страна и открито да говорим с тях какви ангажименти сме изпълнили. Това е силата на ГЕРБ – работата лице в лице с хората и реалните резултати от нашата дейност. Именно нашата най-голяма сила е слабостта на БСП. Те нямат с какво да се похвалят и затова единственото, което им остава – е да рушат“, посочи зам.-председателят на ГЕРБ. „По време на управлението на ГЕРБ никога не са спирани еврофондовете. За съжаление, не можем да кажем същото за БСП, а европейските средства са ключови за развитието на българските региони. Наскоро ЕП одобри рекордно висок бюджет от 18 млрд. лв. за България в периода 2021 – 2027 г. Тези средства ще отидат в българските общини и ще осигурят европейски облик на различните населени места“, каза Цветанов. Зам.-председателят на ГЕРБ обясни, че днес държавата е стабилна, икономическият растеж е висок, доходите растат, а безработицата достигна рекордно ниски нива. „Всичко това е благодарение на успешното управление на премиера Борисов. Ето защо на 26 май ние трябва да подкрепим правителството в усилията му да гарантира траен държавен просперитет“, призова Цветанов.", "date": "2019.04.08", "title": "Цветанов: Държавата е стабилна, доходите растат, а безработицата достигна рекордно ниски нива"}
{"url": "https://www.faktor.bg/bg/articles/evropeyskata-komisiya-predstavi-etichnite-nasoki-za-rabotata-na-izkustveniya-intelekt", "text": "Европейската комисия представи днес етичните насоки за работата на изкуствения интелект. Насоките са очертани от работна група, в която са участвали независими експерти от университетските среди, бизнеса и гражданското общество, се посочва в съобщение на комисията. Правим важна крачка към осигуряването на етичен и сигурен изкуствен интелект, коментира по този повод еврокомисарят по цифровизацията Мария Габриел, цитирана в съобщението. По нейните думи така се осигурява здрава основа в съзвучие с ценностите на ЕС. Според ЕК е необходимо прилагането на изкуствения интелект в здравеопазването, енергийното потребление, автомобилостроенето, земеделието, опазването на околната среда и управлението на финансите, да остане под човешки надзор. Отбелязва се, че новите технологии биха допринесли за засичането на измами, при откриването на заплахи онлайн, при борбата с престъпността. Комисията очертава необходимостта от осигуряване на отговорност и отчетност на роботизираните системи, включително по отношение на резултатите, постигнати чрез тях. Комисията добавя, че работата по насоките продължава с пробен срок за тяхното приложение, като догодина се предвижда оценка на постиженията. На тази основа ЕК ще предложи следващите стъпки.", "date": "2019.04.08", "title": "Европейската комисия представи етичните насоки за работата на изкуствения интелект"}
{"url": "https://www.faktor.bg/bg/articles/siderov-predi-konsultativniya-savet", "text": "\"Говорим за корупция по високите етажи на властта -  таванските помещения, ето президентът е на втория етаж, но кога ще погледнем и ниските етажи?\", попита риторично медиите преди заседанието на КСНС лидерът на АТАКА Волен Сидеров. Той поясни, че прокуратурата е образувала 130 дела с обвинения на министри, заместник-министри, шефове на агенции, като 40 от тях вече са с присъди. \"Ако тези случаи, които се въртят в пространството, има нарушения, мисля че прокуратурата ще се намеси. \"Ние приехме един закон, за който имах особено мнение, следене, СРС, неща, за които си има органи, които го прилагат, с един донос могат да ти съсипят живота и бизнеса. Мисля, че този текст отпадна. Според мен са нужни нови хора, а не нови закони.\" \"Не очаквам някакъв решителен резултат от днешното заседание на КСНС, този съвет не може да вземе решение. Да препоръча какво- нов закон? Нужни са нови хора с по-добра съвест, с усещане как живеят хората, отдалечиха се от народа си и това е лощото. Шефът на КПКОНПИ се избира от Народното събрание, ако той реши да подаде оставка, Народното събрание може да му я гласува.\", заяви още лидерът на АТАКА.", "date": "2019.04.08", "title": "Сидеров преди КСНС: Не очаквам решителен резултат, само препоръки...за какво?"}
{"url": "https://www.faktor.bg/bg/articles/knss-zapochna-ninova-iska-otranichavane-na-vlastta-na-glavniya-prokuror", "text": "Консултативният съвет за национална сигурност при президента на тема корупция по високите етажи на властта и мерки за справянето с проблема заседава с участието ни лидерите на всички парламентарни групи. При Румен Радев са премиерът и шеф на ГЕРБ Бойко Борисов, председателката на ПГ на ГЕРБ Даниела Дариткова, соцлидерката Корнелия Нинова, лидерът на ДПС Мустафа Карадайъ, шефът на ПГ на ОП Волен Сидеров и Веселин Марешки от ВОЛЯ. Присъстват още главният прокурор Сотир Цацаров и вътрешният министър Младен Маринов, шефовете на ДАНС и на разузнаването, както и началника на отбраната. Тук са още финансовият министър Владислав Горанов, външната - Екатерина Захариева и началничката на кабинета и бъдеща посланичка в Израел - Румяна Бъчварова. Отсъстват обаче представители на КПКОНПИ,  които Радев сне доверието си заради Апартаментгейт. От комисията обаче трябваше да изнесат доклад за корупцията, но президентът не им отправи покана. За първи път имаше и промяна на протокола на КСНС. Този път медиите не заснеха протоколно посрещането на участниците в КСНС от държавния глава в Гербовата зала, както е било винаги досега. Още на влизане на \"Дондуков\" 2 соцлидерката Корнелия Нинова се обяви за нов антикорупционен закон и поде изненадващ поход срещу прокуратурата - в графата \"мерки\" срещу корупцията. Тя поиска ограничаване на правомощията на главния прокурор и съдебен контрол върху актовете на прокуратурата. Соцлидерката влезе на КСНС подготвена с предложенията, а от БСП вече разкриха, че президентът свиквал КСНС именно по нейно искане. Президентът пък не покани на съвета никой от КПКОНПИ, която трябва да докладва по темата на заседанието - корупцията, като за вдъхновение за насрочването му послужи \"Апартаментгейт\". Най-напред Нинова изказа пред медиите недоволство от сега действащия закон за борба с корупцията по високите етажи на властта. \"Първо е необходимо добър закон. Второ, 10-15 човека, които са независими от партии, които са сигурни срещу провокации от икономически кръгове, които да се даде възможност да провеждат този закон абсолютно безкомпромисно към всички. И третото е контрол върху изпълнението на закона\", обяви водачката на БСП. \"Предлагам разговори в партиите и обществото,експертите за промяна в правомощията на главния прокурор и налагане на контрол върху актовете на прокуратурата, които досега не подлежат на такъв\", отсече Нинова. Тя щяла да предложи и правила за избор на двамата европейски прокурори, които трябва да работят в България. Рискували сме отново те да бъдат посочени \"непрозрачно от определени кръгове\".", "date": "2019.04.08", "title": "КСНС започна, Корнелия Нинова поиска ограничаване на властта на главния прокурор"}
{"url": "https://www.faktor.bg/bg/articles/tsentar-amalipe-kontseptsiyata-na-karakachanov-e-napisana-na-ezika-na-omrazata", "text": "По повод днешния Международен ден на ромите президентът Румен Радев, вицепремиерът Томислав Дончев, министрите на образованието, на здравеопазването, на труда и социалната политика и на младежта и спорта, омбудсманът Мая Манолова, посланиците на Швейцария, Франция, Германия, Дания и САЩ ще приемат ученици в рамките на инициативата „Ученически лидери - министри и посланици за един ден“. В предаването „Преди всички“ на БНР Деян Колев – председател на Център за междуетнически диалог и толерантност \"Амалипе\", разказа, че инициативата вдъхновява учениците: „Чрез нея даваме шанс на ученици, които са се отличили в конкурс за есе или за видео клип на тема „От език на омразата към език на толерантността“. Всяка година правим различни теми. Идеята ни е отличилите се ученици след това да бъдат приети в знакови институции и посолства. От една страна искаме да покажем на учениците, че с по-добро образование можеш да постигнеш всичко, независимо от това дали си от село или град или от какъв етнически произход си. От друга страна искаме да покажем на основните институции, че ромската общност не бива да се свързва само с отпадане от училище, с проблеми с образованието, че голяма част от ромите днес се образоват. Имаме младежи и девойки на много високо ниво“. Просветният министър Красимир Вълчев ще обсъди актуалните проблеми на българското училище с роми учители от цялата страна. Такава среща ще се състои за седма поредна година, посочи Колев.  По думите му все по-голям брой ромски младежи учат както средно, така и след това висше образование. Не малък брой ромски младежи избират педагогически специалности, отбеляза Деян Колев. Той коментира и концепцията на вицепремиера Красимир Каракачанов за ромите: \"Тя дава голяма опасност да се премине от подхода, който досега имаше по отношение на интеграцията, а именно инвестиции в образование и заетост, към един по-различен подход - този на увеличаващите се наказания. Концепцията, ако я сложим с ученическия конкурс, ми прилича като написана на езика на омразата, а не на езика на толерантността. Имаме чудесни документи за интеграция. Проблемът е с тяхното изпълнение. Нямаме нужда от нова концепция и нов документ\". Международният ден на ромите ще бъде отбелязан и с футболен турнир в Павликени, а във Велико Търново доброволци от център „Амалипе“ ще хвърлят карамфили от Стамболовия мост в река Янтра и ще запалят свещи в памет на ромите, загинали в Холокоста през Втората световна война.", "date": "2019.04.08", "title": "Център \"Амалипе\": Концепцията на Каракачанов за ромите е написана на езика на омразата"}
{"url": "https://www.faktor.bg/bg/articles/ekspert-ksns-ne-tryabva-da-se-prevrashta-v-porednata-govorilnya", "text": "Не очаквам сериозни резултати от днешния Консултативен съвет по национална сигурност при президента, каза пред БНР политологът Христо Панчугов. „В последните години КСНС се превърна във форум, в който всеки да отиде и да каже публично какво мисли по една тема, без истински да се влиза в детайли и в разговор за това – как институционално да се реши този казус“, добави той в интервю за предаването „Преди всички“. Този форум не трябва да се превръща в поредната говорилня, категоричен е политологът и добави, че е необходим смислен дневен ред и резултатите от противодействието на корупцията да бъдат превърнати в истински план за действие, в истинска стратегия за това как да се създаде институционален механизъм. Христо Панчугов смята, че КПКОНПИ е създадена като инструмент за саморазправа с неудобните на властта. „Извън това, като че ли резултати от борбата с корупцията няма или поне това е убеждението на около 57% от българските граждани“, каза той. Според него големият проблем е, че в последните години трайно институциите биват изненадани от ситуации, които би следвало те да познават и дори да са предотвратили. В следствие на това идва и огромната липса на доверие на хората към институциите: „В последните години скандалът и публичните разкрития, отиграването на позиции около тези скандали се превърна в основна парадигма на българската политика. Това се отнася и към КСНС. Той в последните години беше ползван точно за това – за позициониране спрямо обществените скандали, а не за задаване на стратегическа рамка и ясна визия и политическа посока. Не очаквам такова признание и днес. Ще се окаже, че всичко се върши по правилата и че благодарение на този скандал сега рязко ще се промени ситуацията, без да става ясно обаче как това ще се случи. Ако това е резултатът, аз бих бил истински разочарован за пореден път от разпада, до който е стигнала институционалната среда в държавата“. Политологът анализира реакциите след скандала „Апартаментгейт“: „Устоите на това управление вече се клатят много сериозно, не защото „Апартаментгейт“ е успял да нанесе стабилен удар, а защото няма смислена реакция, няма хора и институции, които да реагират адекватно и като че ли няма потенциал да се намерят различни хора“. Според него трябва да се търси политическо решение и то да бъде вкарано в публичен дебат, който след това да стигне в парламента.", "date": "2019.04.08", "title": "Политолог: КСНС не трябва да се превръща в поредната говорилня"}
{"url": "https://www.faktor.bg/bg/articles/borisov-granitsata-s-turtsiya-se-pazi-dobre-imame-problem-pri-gartsiya", "text": "Мерки за реакция във връзка с бежанската ситуация около Солун бяха обсъдени на днешното спешно съвещание при министър-председателя Бойко Борисов. Той обърна внимание, че случващото се е точно в навечерието на европейските избори, във време, в което 95% от миграцията е намаляла в Европа. Помните колко тежък бе Балканският път, успяхме да се справим тогава. Границата с Турция се пази добре, споразуменията работят, но с Гърция е проблем, отбеляза премиерът Борисов и обърна внимание, че точно около Солун, в Гърция се развиват тези процеси, съобщиха от правителствената информационна служба. \"Жандармерията е там, армията има готовност, насищаме с техника и хора, за да може да опазим държавата\", каза още Борисов. По думите му трябва да има готовност за задържане на бежанци, така че да не се разпръснат из страната. Министър-председателят разпореди да се видят центровете, да се вземат всички мерки, службите да подават своевременно информация за обстановката, ако е необходимо да се усилят ГКПП-тата по южната граница. Боцев е в готовност със силите със специално предназначение, да се надяваме, че няма да стигаме до такъв вариант, но всичко трябва да се проиграе, добави премиерът Борисов.", "date": "2019.04.08", "title": "Бойко Борисов: Границата с Турция се пази добре, имаме проблем при Гърция"}
{"url": "https://www.faktor.bg/bg/articles/tsvetan-tsvetanov-na-predstoyashtite-izbori-tryabva-da-pokazhem-evropeyskoto-litse-na-gerb", "text": "\"В предстоящите на 26 май избори трябва да покажем европейското лице на ПП ГЕРБ\", заяви заместник-председателят на партията Цветан Цветанов пред журналисти във Велики Преслав.  „С настоящата информационна кампания трябва да покажем на българските граждани, че Европа се нуждае от силни евродепутати, които защитават националните интереси на България, но защитават и целостта и силата на ЕС“, заяви Цветанов. По думите му България трябва да направи всичко възможно и да постигне висока избирателна активност, защото това ще даде реалната представителност в Европарламента на всички политически формации, които участват в надпреварата.  „Убеден съм, че европейският дебат трябва да бъде основният, информационната кампания трябва да покаже какво ни дава ЕС след влизането ни в съюза. Това, което полагаме като усилия, и това, което правят нашите евродепутати до настоящият момент, е да отстояват по-високи бюджети за страната ни в програмния период 2021-2027 година. За България, поне по докладите, които има до настоящия момент от Европарламента, говорим за 18 милиарда лева – с над 4 милиарда лева повече пари. и това е най-високият бюджет, който е получавала страната ни през това време“, коментира Цветанов, който е във Велики Преслав за среща с членове на местната структура на ПП ГЕРБ. \"Всичко, което съм правил и продължавам да правя е да не нарушавам закона. Не съм го нарушил и истината ще излезе, но малко ще са онези, които след това ще се обадят и ще се извинят\", коментира Цветанов. Помолен за коментар за казаното от кмета на София Йорданка Фандъкова, че в ситуация като скандала около апартаментите, би си тръгнала от всички управленски постове, той посочи, че вчера двамата са разговаряли няколко пъти. „Тя ми се обади, разговаряхме. Смятам, че беше извадено от контекста, Йорданка Фандъкова действително се почувства, че по някакъв начин е била употребена в тази цялостна медийна атака, която се води срещу ГЕРБ“, заяви Цветанов. „Имаме перфектни отношения, познаваме се от 2005 година, имаме невероятно доверие, което сме градили през годините. Уважавам я изключително много и ще продължавам да я уважавам“, обяви той. „Това, което тя вчера ми каза е, че няма тази сила, която притежавам аз, за да преодолее всичко това, което днес ми се случва“, коментира Цветан Цветанов. „Разговаряме с адвоката, правим анализ на всичко, което се случва. Имаме готовност да заведем дела към определени хора, които действително преминаха границите на нормалното и в обсъждания, и коментари“, каза още зам.-председателят на ГЕРБ.", "date": "2019.04.08", "title": "Цветанов във Велики Преслав: Не съм нарушил закона и истината ще излезе, но малко хора ще се извинят"}
{"url": "https://www.faktor.bg/bg/articles/bild-germanskata-politsiya-izdirva-balgarin-sled-kato-otkri-trup-na-25-godishna-zhena", "text": "Снощи полицията в немското градче Бад Наухайм е открила труп на 25-годишна жена в жилище. Според разследващите става въпрос за убийство, а издирван за престъплението е 24-годишният съпруг на жертвата - българинът Кирил Челебиев, информира немското издание \"Билд\". Според показания на свидетели, българинът е с психически проблеми. От прокуратурата и полицията усилено издирват Челебиев. Той е висок около 160-165 см, слаб е и е с къса кафява коса. От полицията в Бад Наухайм алармират гражданите да сигнализират органите на реда, ако забележат мъж, отговарящ на горепосоченото описание.", "date": "2019.04.08", "title": "\"Билд\": Германската полиция издирва българин, след като откри труп на 25-годишна жена"}
{"url": "https://www.faktor.bg/bg/articles/ministar-avramova-spira-sled-sedmitsa-stroezha-na-nebostargacha-v-lozenets", "text": "\"В понеделник ще издадем заповед за спирането на строителството на „Златен век“. Това каза на брифинг министърът на регионалното развитие и благоустройството Петя Аврамова. „Ние следваме законовата процедура за спиране на строежа на „Златен век“, не го правим под обществен натиск. След ноември 2018 г. текат дебати относно това налично ли е или не разрешителното за строеж. Има разнопосочни мнения. Но лично аз в кореспонденция с г-н Никола Вапцаров от инициативен комитет „Лозенец“ съм написала, че законът няма ретроактивно действие“, заяви Аврамова и посочи, че с времето специалисти и експерти са се разделили по този казус. „Ще спазим законовата процедура – след изтичане на 7-дневния срок на ДНСК ще издадем заповед за спиране на строителството. След това съдът ще каже. Ние смятаме, че законът няма ретроактивно действие – това е становището на всички нас и на премиера. И според нас тази заповед ще бъде стабилна във времето“, обясни Аврамова.", "date": "2019.04.08", "title": "Министър Аврамова спира след седмица строежа на небостъргача в \"Лозенец\""}
{"url": "https://www.faktor.bg/bg/articles/izbyagal-e-srabskiyat-shofyor-na-kamion-v-koyto-byaha-otkriti-ton-i-polovina-kanabis", "text": "Избягал е сръбският шофьор на камион, в който бяха открити около тон и половина пресован канабис на ГКПП \"Калотина\", заяви пред журналисти директорът на агенция \"Митничи\" Георги Костов на граничния пункт. Това става малко след полунощ снощи.   \"Той е установен и пуснат за издирване, скоро ще бъде издадена и европейска заповед за издирване\", поясни Георги Костов на импровизирана пресконференция, излъчена от Канал 3 на живо.   Още новини от страната ще намерите тук   Той разясни и как наркотрафикантите се опитали да се измъкнат от проверката в специализирания пункт за рентгенов контрол на ГКПП \"Калотина\", който е на 1,2 км от зоната за първоначален контрол.   \"Насочваме камиона към зоната за рентгенов контрол, през това време пълният камион спира до празния, сменят номерата, сменят документите, така че в зоната на мобилния ни рентген се представя този с документи за пълен, а пълният с документите на празния успява да напусне митническия пункт\", разказа Георги Костов.   Полицията и митничарите предприемат нужните действия и преди Сливница камионът е задържан, като в него са открити тон и половина пресован канабис. Шофьорът обаче успява да избяга в гориста местност край Сливница, изтъкна Георги Костов, като не изключи да е получил и помощ.    По думите му митничарите се усъмнили и наредили проверка, защото посочената в документите стока - балатум, обикновено се превозвала от Турция към Сърбия, а не обратното, както било по документи.    \"Не напразно изтъкнах съобразителността на проверяващия екип - явява се товарен автомобил с документи за стока, а е празен. След това се сглобява цялата схема, като стоката е натоварена в Сърбия като износ за Турция, а обичайният път за нея е обратната посока\", каза Георги Костов.   Собственикът на камионите е задържан за 24 часа, добави Наталия Николова, административен ръководител на Окръжна прокуратура-София. \"Предстои след запознаване с всички материали с делото наблюдаващият прокурор да прецени за задържане за 72 часа и да поиска от съда постоянна мярка за неотклонение\", каза още тя.", "date": "2019.04.08", "title": "Избягал е сръбският шофьор на камион, в който бяха открити тон и половина канабис"}
{"url": "https://www.faktor.bg/bg/articles/kpkonpi-proveryavame-nash-sluzhitel-za-iznasyane-na-informatsiya-do-visshe-darzhavno-litse-priblizheno-do-politicheski-lider", "text": "\"В Комисията тече проверка на информация на приближено лице до политически лидер. Същото лице, в качеството си на висш държавен служител, възползвайки се от служебното си положение, е извършило злоупотреби, вследствие на което е получило неправомерно парични суми в особено големи размери\", съобщиха от пресцентъра на КПКОНПИ. \"За същото това лице са налични данни, че организира изборите на определена политическа партия. По същия случай се извършва и втора проверка за изнасяне на информация от служител на Комисията към същото това лице. Материалите за изнасяне на информация са предадени на прокуратурата\", се казва в отвореното писмо. \"Атаката срещу Комисията е от двама олигарси и една политическа партия, за което има 2 млрд. и 200 млн. причини, които могат да мотивират не една политическа партия да направи това. За нас Комисията, сигурността и стабилността на държавата, както и борбата с корупцията, са единствената задача. Във връзка със свикания Консултативен съвет за национална сигурност на 5 април до президента на Република България е предоставен доклад относно постигнати резултати в противодействието на корупцията и отнемане на незаконно придобитото имущество за лица, заемащи висши публични длъжности. Постигнатите резултати и ефективността на Комисията са оценени, както от Европейската комисия, така и от международните партньори.  Съгласно Закона за противодействие на корупцията и за отнемане на незаконно придобитото имущество, Комисията за противодействие на корупцията и за отнемане на незаконно придобитото имущество е независим специализиран, постоянно действащ държавен орган за осъществяване на политика по противодействие на корупцията и отнемане на незаконно придобитото имущество\", обобщават от КПКОНПИ.", "date": "2019.04.08", "title": "КОНПИ: Атаката срещу комисията е от двама олигарси и една политическа партия"}
{"url": "https://www.faktor.bg/bg/articles/kandidatat-na-kemalistite-mansur-yavash-poluchi-sertifikat-stava-kmet-na-ankara", "text": "Новоизбраният кмет на Анкара получи от Върховния избирателен съвет на Турция сертификат за избирането му на поста, предава държавната Анадолска агенция. Мансур Яваш от опозиционната Републиканска народна партия (РНП), основана от Мустафа Кемал Ататюрк, беше избран за кмет на Анкара местните избори в Турция, които се проведоха на 31 март. Управляващата „Партия на справедливостта и развитието“ на президента Ердоган оспори резултатите, но и след повторното преброяване на гласовете Яваш излезе победител.", "date": "2019.04.08", "title": "Кандидатът на кемалистите Мансур Яваш получи сертификат, става кмет на Анкара"}
{"url": "https://www.faktor.bg/bg/articles/ninova-nosi-nov-antikoruptsionen-zakon-v-ksns", "text": "\"Влизам на КСНС с изцяло нов aнтикорупционен закон и с предложение за промяна на правомощията на главния прокурор\". Това каза пред журналисти лидерът на БСП Корнелия Нинова преди началото на Консултативния съвет за национална сигурност (КСНС) при президента Румен Радев. \"Влизам с три конкретни предложения. Първото е изцяло нов Антикорупционен закон, за който имаме готовност. Второто е правила за избор на двамата европейски прокурори, които трябва да работят в България. Предстои техния избор, а няма никакви правила. Третото е - предлагам разговори в партиите, в обществото и със специалистите за промяна в правомощията на главния прокурор и налагане на съдебен контрол върху актовете на прокуратурата\", заяви Нинова.", "date": "2019.04.08", "title": "Нинова носи нов антикорупционен закон на КСНС"}
{"url": "https://www.faktor.bg/bg/articles/glavniyat-sekretar-na-dsb-si-smenil-imeto-bil-razsledvan-za-imotni-izmami", "text": "Главният секретар на Демократи за силна България Емил Мачиков е сменил фамилията си и е бил издирван за имотни измами, преди да започне политическа кариера под новото си име, според разследване на ТВ Европа. През 2006 г. настоящият партиен ръководител Емил Мачиков, известен по това време с името Емил Ивов Илиев, се запознава с живелия дълги години в Германия Константин Мавродийски. Под предлог, че ще му помогне за изграждане на строителен бизнес, Емил Илиев сключва договор с компанията на Константин Мавродийски „Кристиан 98“ ЕООД и заедно създават дружеството „Здравен инженеринг“ ООД.  Управител е именно Илиев, както и собственик на 90% от капитала от 5000 лв. Дейността на дружеството се съсредоточава около изграждането на два строителни обекта в столичния квартал „Манастирски ливади“ – „Здравец 1“ и „Здравец 2“. Технически директор на строежите е бащата на Емил – Иво Илиев. С което започват и проблемите… за Константин Мавродийски. Борислав Вълчев, адвокат на Константин Мавродийски, заяви, че клиентът му е дал пари на партньорите си, които след това са ги харчили за други неща.  Според Мавродийски 420 000 лв. фирмен капитал е използван от Емил Илиев и баща му за извършване на основен ремонт на негов апартамент на ул. „Гурко“ 25 в София, комплексно саниране на фасадата на 5 етажна сграда на същия адрес и ремонт на вила, намираща се в село Коняво, област Кюстендил. „Имаше слухове, че е организирал саниране на сградата и съм чувал, че са възникнали някакви проблеми“, обясни съсед на Емил Илиев. Нещо повече, отново с фирмен капитал е закупен луксозен джип на лизинг, чиято стойност с лихвите надхвърля 200 000 лв. Според Мавродийски техническият директор Иво Илиев е оправдал изразходването на 264 000 лв. от капитала на „Здравец инженеринг“ ООД с „изплащане на задължения към „опасни лица“. Кои са опасните лица, на които фамилията Илиеви е изплатила над 260 000 лв. – не става ясно. През август 2010 г. Емил Илиев, известен днес като Емил Мачиков, е изключен от дружеството, на което допреди това е бил управител. След това от фирмата губят връзка с Илиев, въпреки, че завеждат гражданско дело за част от сумите, за които се твърди, че са били отклонени. „Получихме изпълнителен лист, но ЧСИ-то не успя да го намери. Така или иначе не последва нищо, защото това лице нямаше нищо на свое име, нямаше имущество“, твърди адвокатът на ужиления бизнесмен. С излизането на Илиев от касата на дружеството изчезва и сумата от 370 000 лв. Заради изчезналите суми срещу бившият строителен предприемач и настоящ политик е образувано и досъдебно производство през 2012 г. „То беше спряно, тъй като Емил Илиев не можеше да бъде открит“, казва още адвокат Вълчев. Според разкази на негови съпартийци в ДСБ в този период той не е присъствал в страната. Така се стига до 6 юни 2013 г., когато Емил Ивов Илиев става Емил Ивов Мачиков. Самоличността му бе потвърдена и от Вероника Цветкова, бивш счетоводител на ужиления Кристиян Мавродийски. След смяната на името през 2013 г. Илиев, вече Мачиков, се впуска в политиката. Още през февруари 2014 г. е назначен от Радан Кънев за главен секретар на на партията Демократи за силна България. Преди дни Кънев категорично отхвърли възможността в редиците на „Демократична България“ да има извършители на престъпления.", "date": "2019.04.08", "title": "Главният секретар на ДСБ си сменил името, бил разследван за имотни измами"}
{"url": "https://www.faktor.bg/bg/articles/novini/balgariya/direktorat-na-granichna-politsiya-imalo-e-priziv-potok-na-migranti-da-premine-prez-balgariya", "text": "\"Имало е призив поток на мигранти да премине през България\", съобщи пред Нова телевизия директорът на \"Гранична полиция\" главен комисар Светлан Кичиков.  \"Имаше такова изказване, което няма как да го коментирам. Не е на български гражданин. В един призив, в който се споменава името на България. Там се коментира Северна Македония, и евентуално, ако не се получи през България. Става дума за кюрдски гражданин\", обясни комисар Кичиков.  Той потвърди, че е имало организация за пътуване на голяма група от хора по определен маршрут чрез SMS-и, но пред това такава е направена в социалната мрежа Facebook. \"SMS-ите са последващ акт на самата организация. Това е процес, който тече от известно време, може би месец-два. Ние имахме готовност и трябваше да вземем мерки, ако искаме да бъдем адекватни, защото не знаехме накъде може би могло тръгне този поток от хора”, коментира шефът на \"Гранична полиция\". По думите му има проблем, но той не е на българска територия. \"Към настоящия момент смятам, че проблемът не е на територията на България или по българските граници. Наистина има голяма маса от хора, които са струпани в Гърция и Турция. Тези хора са организирани и бяхме длъжни да вземем мерки, за да гарантираме сигурността на нашите граници\", обясни още  комисар Светлан Кичиков.", "date": "2019.04.08", "title": "Директорът на \"Гранична полиция\": Имало е призив поток на мигранти да премине през България"}
{"url": "https://www.faktor.bg/bg/articles/velikobritaniya-planira-zakoni-za-borba-s-vrednoto-sadarzhanie-v-sotsialnite-medii", "text": "Великобритания предложи нови закони за сигурността онлайн, с които ще се налагат глоби на компаниите за социални медии и технологичните фирми, които не предпазват потребителите си от вредно съдържание, предаде Ройтерс. Лесният достъп до вредни материали, особено сред младежите, предизвика силни притеснения по цял свят и се оказа в центъра на вниманието на британското обществено мнение след самоубийството на 14-годишната ученичка Моли Ръсел. Според родителите й тя посегнала на живота си след като чела онлайн материал за депресията и самоубийствата.  Правителствата по цял свят търсят решение за по-добър контрол над социалните медии, които често са обвинявани за насърчаване на злоупотреби, разпространение на порнография и за манипулиране на гласоподаватели, отбелязва Ройтерс. В проектодокумента, цитиран от британски медии, правителството предвижда използването на глоби и блокиране на достъпа до сайтове и наказване на ръководството на технологични компании, които не ограничават разпространението на вредни материали. Понятието за вредни материали включва материали, свързани с насилие или подтикващи към насилие или самоубийство, дезинформацията, онлайн тормоза и достъпа на деца до материали, неподходящи за възрастта им, отбелязва Франс прес. Освен това \"бялата книга\", публикувана съвместно от министерството на цифровите технологии и на вътрешните работи, предвижда да бъде създадена регулационна агенция, която да следи дали интернет компаниите спазват правилата. Тя ще бъде финансирана от технологичната индустрия, увери британското правителство, което обмисля въвеждането на специална такса над интернет компаниите.", "date": "2019.04.08", "title": "Великобритания планира закони за борба с вредното съдържание в социалните медии"}
{"url": "https://www.faktor.bg/bg/articles/novini/balgariya/t-bezlov-ima-risk-ksns-da-se-politizira", "text": "\"Консултативният съвет при президента не се е провеждал от една година и има всички рискове да има политизация на срещата. Въпросът е да разберем дали в крайна сметка ще има някакъв реален практичен разговор за корупцията, а не да си обясняваме политически предизборната ситуация\", коментира пред Нова телевизия Тихомир Безлов от Центъра на изследване на демокрацията. По думите му най-големият проблем на КПКОНПИ е в това, че тя се излъчва от парламентарното мнозинство. \"Имаше преди време дискусия дали да се излъчва от парламента или от президента, но и в двата случая става дума за политически фигури, така че трудно може да се намери реалният баланс кой ще оценява. За мен най-големият проблем е да се намери консенсусна личност. Това е 30-годишен проблем, откакто си говорим за корупция\", добави Безлов. \"Трудно мога да определя дневния ред на Консултативния съвет по национална сигурност или пък какви ще са резултатите, но тук стоят няколко основни въпроса. Самият съвет няма как да вземе преки решения по казусите. Друг важен момент е да се прецени дали съществуващата система за борба и противодействие на корупцията е ефективна и дали хората, които стоят там, са подходящите?\", коментира бившият шеф на БОРКОР проф. Румен Миланов. \"Вижте, нямаме само КПКОНПИ. Имаме прокуратура, имаме данъчна администрация, която също може да проследи разходи и доходи. Според мен разследването оттук-нататък за имотите трябва да бъде поето от прокуратурата и главния прокурор\", каза още Миланов.", "date": "2019.04.08", "title": "Т. Безлов: Има риск КСНС да се политизира"}
{"url": "https://www.faktor.bg/bg/articles/novini/svyat/the-telegraph-stotitsi-ruski-naemnitsi-voyuvat-sreshtu-zakonnoto-pravitelstvo-v-libiya", "text": "Стотици наемници на руската частна военна комапния \"Вагнер\" вююват на страната на Халифа Хафтар, който с войските си атакува Триполи и признатото от ООН правшителство на Либия, съобщи The Telegraph. Според изданието, става дума за 300 бойци на \"Вагнер\", базирани в Бенгази. Чрез ЧВК \"Вагнер\"армията на Хафтар е получила артилерия, танкове, дронове и боеприпаси.   \"В Либия те се опитват да осигурят дълбоководните пристанища Тобрук и Дерна за руския флот, а също така и евентуален контрол на износа на нефт за Южна Европа\", пише The Telegraph. От началото на януари Либийската национална армия на Хафтар целенасочено превзема нефтените находища Припомняме, че в края на 2018 година министърът на отбраната на Русия Сергей Шойгу прие лично Хаалифа Хафтар, а на срещата е присъствал и Евгений Пригожин, за кото се твърди, че финансира и ръководи работата на ЧВК \"Вагнер\". През октомври същата година Bellingcat, позовавайки се на британското разузнаване, съобщи, че Русия засилва военното си присъствие в Либия и доставя оръжие на Хафтар, когото Москва смята за реален претендент за мястото на покойния либийски диктатор Моамар Кадафи. Хафтар, който в момента атакува предградията на столицата Триполи, е получил оръжия на стойност 2 милиарда долара от Русия в замяна на две военни бази.", "date": "2019.04.08", "title": "The Telegraph: Стотици руски наемници воюват срещу законното правителство в Либия"}
{"url": "https://www.faktor.bg/bg/articles/krasimir-karakachanov-1-3", "text": "\"Министерството на отбраната е готово да изпрати необходимите хора, транспортна техника и съоръжения на границата при нужда\". Това каза вицепремиерът и министър на отбраната Красимир Каракачанов след среща при премиера Бойко Борисов. „Съвещанието беше във връзка със ситуацията в съседни страни и раздвижване на мигрантски маси. Оценката е, че възможността нещо подобно да се случи, не е отпаднала. Но това, което казахме на министър-председателя, е готовността и на полицията, и на армията с предварителните планове взаимодействие при нужда се реагира“, обясни Каракачанов. Той посочи, че и в Гърция, и в Турция сред самите емигранти има хора, които опитват да организират движение към Западна Европа. „Турция още миналата седмица взе много сериозни мерки, в Гърция също се успокои ситуацията. Но сме длъжни да вземем мерки. Предстоят и европейски избори и те могат да бъдат използвани за общополитически цели в Европа. Ситуацията не трябва да се използва в предизборната кампания. Нашата задача е да не допуснем големи групи от хора да преминат на територията на България. Министерството на отбраната е готово да изпрати необходимите хора, транспортна техника и съоръжения. Ситуацията в момента е под контрол, наблюдава се и има готовност да се реагира веднага“, каза още Каракачанов. Той посочи, че периметърът на българската граница се наблюдава в дълбочина.", "date": "2019.04.08", "title": "Каракачанов: Ситуацията с мигрантите не трябва да се използва за предизборни кампании в Европа"}
{"url": "https://www.faktor.bg/bg/articles/novini/balgariya/ts-tsvetanov-sreshtu-gerb-se-vodi-tsyalostna-mediyna-ataka", "text": "\"Цената, която съм платил за апартамента, е много по-висока от тиражираната и проверката ще го докаже\", заяви зам.-председателят на ГЕРБ Цветан Цветанов, цитиран от Нова телевизия.  Той заяви, че срещу партията се води цялостна медийна атака. \"Дори и в момента разговарям с адвоката и правим анализ на това, което се случва. Мисля, че и в момента имаме готовност да заведем дела към определени хора, които действително преминаха границата на нормалното в обсъждания и коментари\", заяви Цветанов.", "date": "2019.04.08", "title": "Ц. Цветанов: Срещу ГЕРБ се води цялостна медийна атака"}
{"url": "https://www.faktor.bg/bg/articles/zelenski-shte-prekratya-voynata-v-donbas", "text": "Кандидатът за президент на Украйна Владимир Зеленски разкри част от плана си за прекратяване на войната в Донбас, съобщават \"Комерсант\" и РИА Новости. Мисля, че не можем да си позволим дълъг процес. Защото всеки ден ние започваме утрото с новини колко наши деца са загинали в Източна Украйна, каза той и поясни, че това е трагедия за всяко семейство и всяка човешка съдба. Зеленски е уверен, че Киев трябва да възобнови \"изплащането на пенсиите на жителите на териториите, които не са под контрола\" на украинското правителство. По думите му не само трябва да се подаде ръка, но и да се възстановят отношенията. Трябва да започне да се изплащат пенсиите на хората. Пенсиите на хората, които живеят там. Те са същите украинци...Всичко това е информационна война, изтъкна той. Зеленски изрази готовност да проведе преговори с руския президент Владимир Путин. В същото време той се закани, че никога няма да пожертва територия и хора. Целостта на Украйна трябва да се запази, категоричен той. Владимир Зеленски спечели първия тур на президентските избори с 30% подкрепа. Втори е действащият лидер Петро Порошенко с почти 16%. Балотажът ще се проведе на 21 април.", "date": "2019.04.08", "title": "Владимир Зеленски: Ще прекратя войната в Донбас, никога няма да пожертвам територия"}
{"url": "https://www.faktor.bg/bg/articles/novini/balgariya/prisastvieto-na-politsiya-i-zhandarmeriya-po-granitsata-ni-s-gartsiya-ostava-zasileno", "text": "\"Засилено ще остане присъствието на полиция и жандармерия по границата ни с Гърция, въпреки че обстановката в района на Солун постепенно се нормализира. Армията също има готовност да се включи в опазването на границата, ако е необходимо\", съобщи пред БНТ вътрешния министър Младен Маринов. \"Българските власти към момента имат уверение от гръцка, турска и северномакедонска страна, че са взети мерки за недопускане на мигрантска вълна към страната ни\", добави министърът. \"Има разработен кризисен план, който предполага, съобразно заплахите, да бъде повишавана сигурността по нашите граници. Това включва и при най-сериозните заплахи, да се включи и армията. Продължаваме да сме в готовност, следим процесите и сме готови за реакция\", завърши той.", "date": "2019.04.08", "title": "Присъствието на полиция и жандармерия по границата ни с Гърция остава засилено"}
{"url": "https://www.faktor.bg/bg/articles/barometar-1", "text": "Запитани за коя партия или коалиция ще гласуват на предстоящите избори за представители от България в Европейския парламент, 22,2% от респондентите посочват ГЕРБ; 21% отговарят БСП, за ВМРО казват, че ще гласуват 9,6%, а за ДПС 6,1%. Това показва изследване на агенция \"Барометър\", направено от 30-ти март до 4-ти април. За друга партия/коалиция биха гласували 4,1%, а 37% заявяват, че няма да гласуват в тези избори. Към момента не се наблюдава повишаване на електоралната тежест на ГЕРБ с оглед на това, че към тях се присъединиха СДС и Обединените земеделци.  31,4% от анктетираните изявяват желание да гласуват с преференция, 15,2 процента няма да се възползват в тази възможност. Категорично в евровота няма да участват 18,2 процента от анкетираните, а 35,2% се колебаят дали да го направят.  Доста по-назад, с 3,9%, но все пак разпознат с дейността си е евродепутатът Андрей Ковачев, следван от Георги Пирински, Петър Курумбашев и Филиз Хюсменова съответно с 2,7%, 2% и 1,4%. Според 2% от анкетираните няма евродепутат, който да е допринесъл за българските интереси, а 51,9% отговарят, че не могат да преценят. Изследването е проведено след гласуването на пакета „Мобилност“, като може да се отчете, че то е допринесло към ниската оценка за работата на тримата евродепутати, които по една или друга причина не защитиха интересите на българските превозвачи в Европа. Оценката на анкетираните за работата на досегашните евродепутати оказва влияние и на отговора им дали и кой, според тях, заслужава да бъде преизбран за втори мандат, като класацията е горе-долу същата. Ангел Джамбазки събира 24,6% от положителните отговори, Сергей Станишев биха преизбрали 12,2%. На Андрей Ковачев биха се доверили отново 5,3% от респондентите. 3,8% от анкетираните не биха преизбрали никой от сегашните евродепутати, а 46,2% не могат да преценят.  Евродепутатите Ангел Джамбазки и Сергей Станишев са най-одобряваните членове на ЕП, които са допринесли най-много за интересите на България през изминалите пет години.Като най-активен според 21,7% е посочен Ангел Джамбазки. След него с 9,3% е Сергей Станишев, който събира одобрението на традиционните избиратели на БСП и на публиката с убеждения в лявото политическо пространство.", "date": "2019.04.08", "title": "\"Барометър\" с последни данни за евроизборите: ГЕРБ води на БСП"}
{"url": "https://www.faktor.bg/bg/articles/novini/balgariya/st-stoychev-apartament-e-mrasna-duma-reabilitiraha-videnov-koyto-falira-darzhavata-zashtoto-zhiveel-v-panelka", "text": "\"Смешно е да се говори, че КСНС ще се бори с корупцията. Този процес опира до нас. Ако някой ни каже, че политиците ни принуждават да се държим корумпирано, то е несериозно. Борбата с корупцията тръгва отдолу, от самите нас. Ако ние продължаваме да скатаваме данъци, да си пушим и да паркираме където си искаме, сме лицемери. Румен Радев не пада от небето, той идва от армията. В един момент вижда изведнъж, че навсякъде имало корупция, а само армията е било \"чисто\". В лицето на Радев няма този вид месия и харизматичен образ на Бойко Борисов и на Симеон Сакскобургготски. Държавният глава стои и размахва пръст, раздава квалификации, но в крайна сметка нищо не може да направи и хората усещат това празноговорене. КСНС ще е поредното декоративно внасяне на предложения, след което Румен Радев ще излезе на трибунката си силно притеснен“, коментира политологът Стойчо Стойчев пред ТВ Европа. „От БСП останаха доста страни в този казус, защото очевидно има от какво да се притесняват. Те се надяват да се говори за имотите до изборите, за да спечелят някакви дивиденти. Очевидно и политици от БСП са променяли своето имотно състояние, докато са били на власт. Думата „апартамент“ стана мръсна дума. Жан Виденов докара до просешка тояга през 1996-1997 г. държавата Въпреки това, той е реабилитиран, защото живеел в панелния си апартамент в Пловдив. И изведнъж хората си казват колко е скромен, как нищо не е откраднал, а забравят, че докато беше премиер, в страната фалираха банки, а спестяванията се превърнаха в жълти стотинки“, каза още Стойчев.", "date": "2019.04.08", "title": "Ст. Стойчев: \"Апартамент\" е мръсна дума. Реабилитираха Виденов, който фалира страната, защото живеел в панелка"}
{"url": "https://www.faktor.bg/bg/articles/novini/balgariya/obshtinata-shte-proveryava-terasata-na-plamen-georgiev", "text": "Екипи на Столичната община и район Слатина започват проверка на постройките на терасата на шефа на антикорупционната комисия Пламен Георгиев. В общината са имали информация още от 2012 г., че на терасата покрив е имало постройки, без нужните документи, но тъй като предишният собственик не е допуснал инспекторите, папката с проверката е прибрана и е отлежавала с години. Кметът на район „Слатина“ коментира, че се надява Пламен Георгиев да не постъпи като предишния собственик и да осигури достъп за проверката. Тя ще отнеме 2 седмици.", "date": "2019.04.08", "title": "Общината ще проверява терасата на Пламен Георгиев"}
{"url": "https://www.faktor.bg/bg/articles/novini/balgariya/gledat-paketa-mobilnost-otnovo-v-transportna-komisiya-na-ep", "text": "Комисията по транспорта на Европейския парламент ще гледа пакета \"Мобилност\".  Тя трябва да реши дали да даде мандат за преговори между Европейския парламент, Европейската комисия и Съвета на Европейския съюз. Целта на българските евродепутати е да не допуснат гласуване на пакета на второ четене в рамките на този Европарламент.  При първото разглеждане в пленарна зала поправките, сред които и тези, които не са в интерес на българските превозвачи бяха приети.", "date": "2019.04.08", "title": "Гледат пакета \"Мобилност\" отново в транспортна комисия на ЕП"}
{"url": "https://www.faktor.bg/bg/articles/novini/svyat/tramp-otstrani-i-ministara-na-vatreshnata-sigurnost-otgovoren-za-imigratsiyata", "text": "На този пост Нилсен се превърна в лице на имиграционната политика на държавния глава. Според неофициална информация Тръмп бил недоволен от нея заради липсата ѝ на достатъчно твърда позиция за строежа на стената по границата с Мексико и депортирането на нелегални мигранти. От своя страна министърът на вътрешната сигурност Кирстен Нилсен обяви, че се оттегля. Тя не посочи причини за решението си, а само благодари на досегашните си колеги и каза, че министерския пост е бил най-голямата чест в живота й. Нилсен беше обект на много критики, след като под нейно ръководство, на границата бяха отделяни деца на имигранти от родителите им.", "date": "2019.04.08", "title": "Тръмп отстрани и  министъра на вътрешната сигурност, отговорен за имиграцията"}
{"url": "https://www.faktor.bg/bg/articles/novini/svyat/rusiya-blokira-rezolyutsiya-za-libiya-na-saveta-za-sigurnost-na-oon", "text": "Русия блокира резолюция за Либия на Съвета за сигурност на ООН.  Според дипломати текстът, внесен от Великобритания, е съдържал призив силите на либийския маршал Халифа Хафтар да спрат настъплението си към Триполи. Москва обаче настоява призивът да се отнася към всички въоръжени сили в Либия. През последните дни маршал Халифа Хафтар предприе от изток настъпление към столицата и обяви, че контролира Международното летище на 30-ина километра от града. Международно признатите власти в Триполи отвърнаха с контраоперация под името \"Вулкан на гнева\" и бомбардираха позициите на Хафтар в района на летището. САЩ са силно притеснени от боевете близо до Триполи и призовават Либийската национална армия на маршал Халифа Хафтар да спре незабавно офанзивата си към либийската столица. Това се посочва в изявление на държавния секретар Майк Помпео, публикувано на сайта на Държавния департамент. Международната общност призовава либийските лидери да се върнат на масата на преговорите.", "date": "2019.04.08", "title": "Русия блокира резолюция за Либия на Съвета за сигурност на ООН"}
{"url": "https://www.faktor.bg/bg/articles/marin-markovski-sdelkite-s-imoti-na-niski-tseni-sa-napalno-zakonni", "text": "„Когато се продават недвижими имоти, в много голяма част се продават на данъчна оценка. Това води до притеснение в стабилността в правния мир. Когато имотът е много скъп, хората около сделката си делят разноските, за да се плаща по-малко“. Това каза пред БНТ адвокат Марин Марковски.   „При една съборена сделка се връщат парите, които са дадени и на практика купувачът ще загуби. Мерки обаче не могат да се вземат. Думата скандал възбужда любопитство и желание. Вторачват се в тези събития, за да избягат от ежедневието си. Известни личности са разпнати като робите на Спартак по пътя за Рим. Сделки им са законни, защото в тях има две страни – колко може да плати купувачът, и на каква сума ще се съгласи продавачът“, каза още юристът.  „При въпроса за морала – всеки трябва да отговаря за себе си, но сделките с имотите са напълно законни. Не защитавам хората, които са виновни, но те трябва да бъдат внимателни. Ако кихнат, веднага може да се напише, че са настинали, защото имат вили в Пампорово“, каза още Марковски.", "date": "2019.04.08", "title": "Марин Марковски: Сделките с имоти на ниски цени са напълно законни"}
{"url": "https://www.faktor.bg/bg/articles/novini/balgariya/abv-koalitsiya-za-balgariya-ne-e-bila-nikoga-marka-na-bsp", "text": "„Коалиция за България” не е била никога марка на БСП”, заяви пред Нова телевизия заместник-председателят на АБВ Любомира Ганчева. Тя допълни, че от коалицията нямат притеснения, че ЦИК може да откаже регистрацията заради подадените документи от БСП.  „Вчера по време на внасянето на документите за регистрация, специалистите от ЦИК провериха свидетелството за регистрация на марка и е крайно време да вярваме в институциите”, каза още Ганчева, която е категорична, че и законът, и моралното право е зад тях. Както вече ви информирахме, от столетницата смятат, че тази стъпка на коалицията обслужва ГЕРБ.  Но според заместник-лидерът на партията на бившия президент нищо не обслужва управляващата партия колкото това да се коментира един разговор във формата, не в съдържанието, защото основният опонент на Коалиция за България всъщност не е БСП. „БСП са ни конкурентите в ляво. Основният ни опонент  са десницата и ГЕРБ”, коментира още Любомира Ганчева. Заместник-председателят на АБВ обясни, че патентът за името „Коалиция за България” е от 2016 година, а през 2018 година БСП е изявила желание да търси право на ползването му, след като официално са се отказали от него преди години.", "date": "2019.04.08", "title": "АБВ: \"Коалиция за България\" не е била никога марка на БСП"}
{"url": "https://www.faktor.bg/bg/articles/novini/balgariya/tsvetanka-andreeva-ne-e-seriozno-radev-koyto-lobira-za-gripen-da-bori-koruptsiya-i-da-se-pravi-na-sharl-dyo-gol", "text": "„Румен Радев беше обвинен в лобизъм, а сега говори за борба корупция. Има две институции, които отговарят за това – прокуратурата и съдът. Важно е да бъдат подкрепени смели прокурори, както е в Италия. Образът на Румен Радев е нагласен в сценарий. Следващата стъпка ще е днес. Говори се за президентска република от типа „дьо Гол“. Президентът ни обаче не е българският дьо Гол, защото той е бил герой, а Румен Радев е далеч от този образ. Радев вместо да се интересува от надигащата се мигрантска вълна, се представя като личност, която може сама да пребори корупцията. Проблемът не е в апартаментите и терасите. Обвиненията срещу Пламен Георгиев за политически натиск бяха много по-силни и сериозни. Апартаментите може и да дразнят, но не са същината на българската политика“, заяви пред ТВ Европа политологът Цветанка Андреева.  „Българският политически елит и магистратите трябва да се научат на хигиена, защото облагодетелстването е основно обвинение навсякъде по света“, каза още Андреева.", "date": "2019.04.08", "title": "Цветанка Андреева: Не е сериозно лобистът за \"Грипен\" Радев да бори корупция и да се прави на Шарл дьо Гол"}
{"url": "https://www.faktor.bg/bg/articles/novini/svyat/avstriya-udalzhava-granichniya-kontrol-zaradi-migrantite", "text": "Австрия удължава контрола по границите със Словения и Унгария най-малко до ноември. Австрийски медии са се запознали с писмо по този въпрос на министъра на вътрешните работи Херберт Кикъл, което днес ще получат Европейската комисията и колегите му от другите държави от Шенгенското пространство.   Шенгенското споразумение не предвижда граничен контрол, но през 2015 г. Австрия и Германия го въведоха предвид големия брой мигранти в онзи период. По-късно емигрантският поток значително намаля в Австрия (от 88 340 през 2015 на 13 400 през 2018 г.), въпреки това контролът по границите продължава.   В писмото си до ЕК и до министрите на вътрешните работи на държавите, подписали Шенгенското споразумение, се изтъква като основна причина за предприетата мярка все още големият брой на нелегални мигранти, които се опитват да стигнат Западна Европа.   Освен това, се казва, че в целия Европейски съюз съществува \"латентна заплаха от тероризъм\", произтичаща от обстоятелството, че след победата над Ислямска държава от районите на бойни действия в Сирия и Ирак в ЕС могат да се завърнат \"чуждестранните бойци-терористи\".   Кикъл пише още, че очаква да има повишен брой на заловени мигранти по Балканския маршрут и подчертава, че мярката за удължаване на граничния контрол е договорена в управляващата в Австрия коалиция. \"Погрешен сигнал ще бъде премахването на граничния контрол в такъв момент\", се казва в писмото, цитирано от Дарик.", "date": "2019.04.08", "title": "Австрия удължава граничния контрол заради мигрантите"}
{"url": "https://www.faktor.bg/bg/articles/glavniyat-sekretar-ima-zadarzhani-pri-operatsiyata-v-dimitrovgrad-nasochena-e-sreshtu-lihvarstvo", "text": "Операцията на ГДБОП в Димитровград е в начален етап. Тя е срещу силови действия и лихварство. Има задържани до момента. Това каза главният секретар на МВР Ивайло Иванов в ефира на БТВ. Във връзка с напрежението на българо-гръцката граница сме координирали всички служби в страната. Ситуацията е усложнена и в Гърция и в Турция. Мигрантите са се организирали по Фейсбук. Публикувано е съобщение, според което границите ще бъдат отворени и всички ще могат да минат. Тази акция е наречена „Конвой на надеждата“. Следим ситуацията и сме взели превантивни мерки. Това, че няма непосредствена опасност за страната ни, обаче не означава, че тя не може да ескалира. Засега се взимат мерки и кризата е овладян, подчерта главният секретар на МВР. „В 9:30 ч. имаме оперативка при премиера заради ситуацията по границата. Имаме готовност, направили сме разчети, ще направим всичко възможно, за да не допуснем криза на наша територия. Нямаме такъв усилен натиск, какъвто имаше преди години. Оградата по границата изпълнява функцията си. Имаме възможност да изпратим и допълнителна сила на границата. Основната ни задача е да не ги допускаме на българска територия“, каза Иванов. По отношение на информацията за изграждането на нови бежански центрове на наша територия, той заяви: „Ако има изграждане на центрове, но те ще са от затворен тип и ще се настаняват хора, при евентуален мигрантски натиск“. „Синът на Гълъбин Боевски – Пол, е задържан за притежание и разпространение на наркотици. В автомобила в който е бил с приятел, са открити малко количество наркотици. В имота са намерени също количества наркотици – амфетамини и кокаин. Той е с мярка „Задържане под стража“, повдигнато му е обвинение. В случая говорим за разпространение на наркотици на улично ниво“, каза Ивайло Иванов. Главният секретар коментира и акцията, при която бяха открити тонове негодно месо на наша територия. „Това беше акция на Икономическа полиция. При проверки бяха открити 12 тона месо с изтекла годност и сухо мляко без документи“. Ивайло Иванов коментира ситуацията, при която полицаи се обгазиха по време на протест: „Не бях много доволен от ситуацията. Колегите е можело да действа по-добре. Само един колега е използван спрей. Аз знам какъв е ефектът от този спрей. Много дразнещо и парещо е, когато попадне в областта на лицето. Всеки полицай минава през обучение как да използва спрей. Най-добрият спрей е под формата на гел, защото не се влияе от метеорологичните условия. Идеята при използването им е да сне се прибягва до груба сила“. \"Установен е служителят, който го е използвал и е взето отношение от неговите ръководители\", увери гл. секретар на МВР.", "date": "2019.04.08", "title": "Главният секретар на МВР: Има задържани при операцията в Димитровград, насочена е срещу лихварство"}
{"url": "https://www.faktor.bg/bg/articles/novini/balgariya/silni-valezhi-s-gramotevitsi-dnes", "text": "След временно разкъсване и намаление на облачността от югозапад, днес тя ще започне отново да се увеличава. Ще започнат и валежи, които до вечерта ще обхванат почти цялата страна и ще продължат и през нощта срещу вторник. На места, главно в Южна България, те ще са интензивни и с гръмотевици. Ще духа до умерен вятър от изток-югоизток. Максимални температури между 15 и 20 градуса.", "date": "2019.04.08", "title": "Силни валежи с гръмотевици днес"}
{"url": "https://www.faktor.bg/bg/articles/novini/svyat/vashington-prizova-marshal-haftar-da-spre-nezabavno-atakata-si-sreshtu-tripoli", "text": "САЩ са силно притеснени от боевете близо до Триполи и призовават Либийската национална армия на маршал Халифа Хафтар да спре незабавно офанзивата си към либийската столица, предадоха световните агенции, цитирайки изявление на държавния секретар Майк Помпейо, публикувано на сайта на Държавния департамент. \"Дадохме ясно да се разбере, че сме против военното настъпление на силите на Халифа Хафтар и призоваваме за незабавно спиране на тези военни операции срещу либийската столица\", заявява Помпейо, цитиран от Ройтерс. САЩ и техните международни партньори продължават да подканват либийските лидери да се върнат към политическите преговори с посредничеството на специалният пратеник на генералния секретар на ООН за Либия Гасан Саламе, добавя първият дипломат на САЩ, цитиран от Франс прес. \"Политическото решение е единственият начин за обединяване на страната и да се даде гаранция за сигурност, стабилност и просперитет за всички либийци\", се казва още в изявлението на Помпейо, цитирано от ТАСС.", "date": "2019.04.08", "title": "Вашингтон призова маршал Хафтар да спре незабавно атаката си срещу Триполи"}
{"url": "https://www.faktor.bg/bg/articles/tsveta-karayancheva-se-sreshta-s-predsedatelite-na-parlamentite-v-es", "text": "Председателят на Народното събрание Цвета Караянчева ще участва в Конференцията на председателите на парламентите на страните-членки на ЕС във Виена днес и утре. Тема на първата сесия на форума ще бъде \"Европейският съюз и неговите съседи\".  През втория ден ще се обсъждат европейските избори и развитието на сътрудничеството между националните парламенти и европейските институции. Ще бъде приета и заключителна декларация на конференцията.", "date": "2019.04.08", "title": "Цвета Караянчева се среща с председателите на парламентите в ЕС"}
