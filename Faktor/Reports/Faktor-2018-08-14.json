{"url": "https://www.faktor.bg/bg/articles/novini/balgariya/novi-etnicheski-sblasatsi-boy-mezhdu-tsigani-i-balgari-v-burgas-ima-raneni-i-zadarzhani", "text": "Страшен екшън се е разиграл в бургаския квартал Долно Езерово, информира Флагман.бг. Инцидентът, който по чудо се е разминал без смъртен случай, е от неделя вечерта, разказаха очевидци. След масовото сбиване трима са приети в болница след здрав побой, а други трима – арестувани. Изданието научило, че в основата на скандала е ромско семейство, което бургазлията Петър Димитров на 30 години пуснал да живеят в апартамента му в кв. Долно Езерово. Петър работел от години в Чехия. Отдал жилището под наем на 27-годишния Панайот Панайотов. Уговорката му била Панайот да си плаща редовно наема от 250 лева на месец, както и текущите сметки. Първите месеци всичко било наред и българския емигрант повярвал в наемателя си, заради това не го проверявал. Наивността му изиграва лоша шега, защото няколко години той смятал, че Панайот ще спази уговорката и няма да го подведе. Петър наскоро се прибрал в България, решил да изтегли пари от дебитната си карта, но сметката му била блокирана. Оказало се, че е осъден заради неплатени задължения към ВиК-Бургас, а заедно със съдебните разноски и лихва сумата набъбнала до внушителните 4500 лева. Хазяинът бил бесен. Веднага потърсил наемателя си, който започнал с номерата, твърдят негови близки. Първо разказал, че бизнесът му с обувки втора употреба, които продавал в Долно Езерово, фалирал, но той имал стока за приблизително същата сума, щял да я продаде и да се разплати. След това увъртал за точна дата на плащането. В същото време Петър посетил апартамента си и останал шокиран от гледката. Всичко било съсипано, а жилището превърнато в склад за старите обувки на мургавия търговец. Дал му срок да се изнесе до няколко дни и да му плати поне част от дължимата сума. Предаването на ключовете и парите трябвало да бъде в неделя привечер. Ромът Панайот си събрал багажа и явно искал да се изнесе без да плати нито лев на Петър. Според приятели на Петър - Панайот извикал цяла тумба роднини и приятели – общо 7 души, с които явно смятал да сплаши хазяина си. За късмет Петър бил в този ден с двама близки авери – Живко Георгиев и Тодор Иванов, които го придружили до апартамента, отдаден под наем на фалиралия ромски търговец. Нито за миг те не предполагали каква клопка им готвят. Панайот бил убедителен и дори Петър бил уверен, че ще получи поне част от парите си и ще се разделят по живо и здраво. „Бяхме сигурни, че няма да има проблем. Петър влезе с Панайот в апартамента, за да се разберат за парите. Минути по-късно чухме крясъци, удари и викове на цигански. Не помислихме и за секунда, влязохме да спасяваме приятеля си”, разказа пред наш репортер един от участниците в екшъна. Явно са се справили, защото от седмината цигани трима са приети в болница с тежки наранявания, показала проверка на медията. От ОД на МВР в Бургас потвърдиха за случая, но отказаха подробности, тъй като тече разследване. Уточниха само, че има и трима арестувани. По неофициална информация става въпрос за Петър и приятелите му Тодор Иванов и Живко Георгиев. „Направихме това, което всеки на наше място – защитихме наш брат, който бе вкаран в клопка и нападнат”, казал един от тях.", "date": "2018.08.14", "title": "Нови етнически сблъсъци:  Бой между цигани и българи в Бургас, има ранени и задържани"}
{"url": "https://www.faktor.bg/bg/articles/sled-premiera-i-rumen-radev-izrazi-saboleznovaniya-za-tragediyata-v-genua-na-svoya-italianski-kolega", "text": "Държавният глава Румен Радев изпрати съболезнователно писмо до италианския си колега президента Серджо Матарела по повод трагичния инцидент с рухналия мост в град Генуа. „С покруса посрещнах новината за рухването на моста Моранди в Генуа, причинил загубата на десетки човешки животи и значителни материални щети”, заявява в писмото си до Серджо Матарела българският президент. Румен Радев изразява своите и на българския народ искрени съболезнования към гражданите на Италия, близките и семействата на загиналите.", "date": "2018.08.14", "title": "След премиера и Румен Радев изрази съболезнования за трагедията в Генуа"}
{"url": "https://www.faktor.bg/bg/articles/iznenadvasht-hod-na-rusiya-kremal-gotov-da-priznae-nezavisimostta-na-republika-srabska", "text": "Москва е готова да подкрепи независимостта на Република Сръбска от Босна и Херцеговина, особено на фона на предстоящите преговори с Косово, пише белградският вестник \"Вечерни новости\". Според изданието президентът на републиката Милорад Додик се очаква да бъде известен за тази позиция по време на посещението на руския външен министър Сергей Лавров в Сараево и Баня Лука на 16 и 17 септември. \"Вечерни новости\" пише, че чрез неофициални канали Москва вече е \"изпратила сигнали\" до Белград и Баня Лука, че \"внимателно е обмислила и е приела твърдата позиция\" на Додик, че ако Косово стане член на ООН, Република Сръбска ще \"поеме курс към независимост\". Лавров ще пристигне в Босна и Херцеговина само ден след срещата между руския лидер Владимир Путин и сръбския президент Александър Вучич в Москва, която е планирана за 15 септември, пише вестникът и допълва, че основна тема ще е въпросът за Косово.", "date": "2018.08.14", "title": "Изненадващ ход на Русия: Кремъл готов да признае независимостта на Република Сръбска"}
{"url": "https://www.faktor.bg/bg/articles/mvnr-vse-oshte-ne-razpolaga-s-informatsiya-ima-li-balgari-sred-zhertvite-i-postradalite-sled-tragediyata-v-genua", "text": "енералното ни консулство в Милано следи случая със срутения мост в Генуа, съобщават от Министерството на външните работи. Консулството ни е в постоянен контакт с местните власти във връзка със срутването на моста \"Моранди\" в града по-рано днес. За момента няма официална информация за самоличността, броя или националността на жертвите и пострадалите. При получаване на актуални данни българските дипломати ще уведомят своевременно родните власти. Във връзка с трагедията Гражданска защита на област Лигурия откри следната гореща телефонна линия - 800 640 771. Български граждани могат да потърсят информация по случая или да подадат сигнали на телефоните на Генералното консулство в Милано: +39 028 49 42 941  +39 933 37 82 60 43 (в извънработно време) От пресслужбата на Министерски съвет информираха, че премиерът Бойко Борисов е изразил съболезнования за загиналите при трагичния инциденткрай Генуа. Борисов е изпрател съболезнователна телеграма до италианския премиер Джузепе Конте по повод трагичния инцидент. \"В този тежък за Италия момент, моля позволете ми да изразя моите най-искрени съболезнования на Вас и на приятелския италиански народ\", е написал премиерът.", "date": "2018.08.14", "title": "МВнР: Рано е да кажем има ли българи сред жертвите и пострадалите след трагедията в Генуа"}
{"url": "https://www.faktor.bg/bg/articles/tramp-za-terora-v-london-tryabva-sas-sila-da-se-spravim-s-tezi-zhivotni", "text": "Американският президент Доналд Тръмп призова към твърди действия срещу \"животните“, стоящи зад предполагаемата терористична атака край парламента в Лондон . \"Поредна терористична атака в Лондон... Тези животни са луди и с тях трябва да се справяме с твърдост и сила!“, написа в Туитър Тръмп след като кола се вряза в бариерите край сградата на парламента и рани няколко велосипедисти.", "date": "2018.08.14", "title": "Тръмп за терора в Лондон: Трябва със сила да се справим с тези \"животни\""}
{"url": "https://www.faktor.bg/bg/articles/novini/svyat/pazarite-trapnat-shte-ima-li-sriv-na-britanskata-lira-sled-brekzit", "text": "Вече потънала до 13-месечно дъно, британската лира може да поевтинее с още до 10% през идните месеци, ако Великобритания изхвърчи от Европейския съюз без споразумение за бъдещите търговски отношения - нещо, което би изкушило още спекуланти да заложат срещу британската валута. Британската лира загуби близо 2% миналата седмица, точно когато британците масово се готвеха да заминат на ваканция някъде на слънце в чужбина. Последният спад бе предизвикан от предупреждението на британския министър на международната търговия Лиъм Фокс, че по-малко от осем месеца преди предвиденото напускане на ЕС през март догодина, има 60% вероятност Великобритания да излезе без сделка. Понижението несъмнено бе засилено от сериозното поскъпване на долара, макар оттогава британската валута да си възвърна част от загубената стойност спрямо еврото, след като достигна 10-месечно \"дъно\". Безпокойството обаче е, казват анализатори, че при липсата на каквото и да било убедително развитие в посока сделка през следващите месеци, спиралата на поевтиняване на британската лира ще се ускори с наближаването на крайния срок, а хедж фондовете са изкушени да залагат срещу британската валута. Важни политически събития правят хоризонта още по-мрачен - конгресът на Консервативната партия на британския премиер Тереза Мей в началото на октомври и срещите на върха на ЕС в края на септември и средата на октомври. \"Няма гарантирана дата за това кога ще стане ясно дали има напредък или Брекзитът ще е \"твърд\", като изключим датата на излизането (от ЕС - бел. ред.) 29 март 2019 година\", са посочили анализатори от японския финансов холдинг Nomura пред клиенти. Те определят \"твърдия Брекзит\" като момент на \"сериозно влошаване на ситуацията\", тъй като Великобритания би изхвърчала от ЕС през март 2019 г. без каквито и да било бъдещи търговски споразумения. \"Смятаме, че сме в началото на първоначалните етапи от залагането на \"твърд\" Брекзит\", заявили експертите от Nomura. Тогава как ще се търгува британската лира на по-късен етап? Повечето икономисти все още смятат, че Великобритания ще постигне споразумение с ЕС. Последното проучване на \"Ройтерс\" обаче сочи, че рискът да няма сделка се е увеличил до 25 % спрямо 20 % през юли. Някои букмейкъри го оценяват като още по-голям - над 40 %. Ако не бъде постигната сделка, британската валута ще се срине до 1.20 долара, при равнище от 1.2750 долара в момента, според проучването на Ройтерс, или спад от около 6 %. В същото време, ако бъде постигнато споразумение, се прогнозира поскъпване на британската лира до 1.34 долара до края на януари. Други предсказват по-стремителни спадове. Commerzbank очаква понижение с 10 % спрямо долара и еврото. Това почти би изравнило британската лира с общата европейска валута, под \"дъното\" от 94 пенса, отбелязано след референдума, и сегашното равнище от 89.2 пенса. Несигурните перспективи и изгледите за рязък скок на лирата накараха много хедж фондове да стоят настрана. Сега обаче, усещайки, че могат да направят печалби, някои фондове започнаха да залагат срещу валутата на Обединеното кралство. Известният привърженик на Брекзит и шеф на хедж фонд Криспин Оди каза, че залага срещу британската лира, прогнозирайки, че тя ще удари минимум от 1,21 долара преди март. Безпокойствата може би се засилват и на корпоративно равнище. Високопоставен трейдър, търгуващ с валути за голяма европейска банка, каза, че британските износители са се втурнали да се застраховат, а спекуланти използват възможността, за да играят на къси позиции срещу британската лира с все по-големи суми. \"Корпорациите започват да се изнервят под прага от 1.30 долара\", заяви трейдърът, пожелал да запази анонимност. \"Хедж фондовете купуват при спадове на курса, но това започва да се променя. Ако (британската лира) поевтинее още повече, ще станем свидетели на ускорено продаване\", допълва той. Може би в отражение на промяната, цената, която инвеститорите са готови да платят за правото да продават британски лири в бъдеще, се повиши стремително до най-високото си равнище от януари 2017 година. С наближаването на Брекзит е вероятно да станем очевидци на още резки промени в курсовете. Индекси, които оценяват очакванията за нестабилност на цената на лирата спрямо долара за 3- и 6-месечен период, се повишиха до най-високите си равнища от февруари. Деветмесечният индекс, който обхваща официалната дата на Брекзит, 29 март 2019 година, се покачи още повече - до 17-месечен връх. Дори сравнително стабилният индекс за курса на еврото спрямо стерлинга за 3-месечен период е на най-високото си ниво от март. Играта на къси позиции срещу британската лира обаче си остава рисковано начинание. Ако Великобритания запази близки търговски връзки с ЕС, валутата й може да скочи към своя пик след референдума от 1,4377 долара, достигнат през април. \"Мек\" Брекзит също така би разчистил пътя пред британската централна банка да затегне още повече паричната си политика. Британската лира освен това изглежда е евтина, според някои исторически показатели. Курсът ѝ е с 6 % под средното си равнище за пет години и с 16 % под средното за 20 години, при използване на индекса на реалните обменни курсове (REER), който отчита обменните курсове спрямо валутите на търговски партньори, с отчитане на инфлацията. Ако бъде взет предвид паритетът на покупателната способност, то лирата би трябвало да струва 1.61 долара, а еврото - 80 пенса. \"Наистина, настроението е мрачно, но (британската) валута остава подценена, така както е в исторически план\", заяви Джефри Ю, ръководител на офиса за инвестиции във Великобритания на UBS Wealth Management. \"Някои ще видят в това възможност\", прогнозира той.  (източник: БТА)", "date": "2018.08.14", "title": "Пазарите тръпнат ще има ли срив на британската лира след Брекзит"}
{"url": "https://www.faktor.bg/bg/articles/novini/svyat/po-sledite-na-ruskata-mafiya-v-ispaniya", "text": "Специалната испанска прокуратура за борба срещу организираната престъпност съобщи на 13 август, че започва разследване по делото срещу трима арестувани в началото на месеца граждани от Грузия и Армения. Става дума за Лаше Баратели, Ираклий Пипия и Артьом Саргисян. Говорител на прокуратурата заяви за ДВ, че последните арести са нова страница от \"сагата в борбата срещу руската мафия в Испания\". А началото на тази \"сага\" беше поставено през 1990-те години, когато в Испания за първи път се появиха татуирани мъже с червени сака и златни гривни на врата, които се опитваха да се установят там след падането на Желязната завеса. Те говореха на различни езици. Обединяваше ги само това, че идват от страните на бившия Съветски съюз. По традиция испанците назоваваха това пространство Русия, игнорирайки съветската топонимия. Това обяснява и факта, че към \"руската мафия\" в Испания се причисляват не само представителите на организираните руски престъпни групировки, а и криминални групи от всички постсъветски републики. Представител на прокуратурата казва, че \"руската мафия\" в Испания е представена най-вече от пришълци от Грузия. Според него, грузинските групировки, действащи из цяла Европа, \"проявяват особена активност\". На тяхна сметка например са 60 процента от квартирните кражби. При това през последните години в Испания бяха арестувани стотина грузински крадци. Техният лидер Кахабер Шушанашвили доскоро преживяваше в Мадрид. Сега той е в затвора. Осъден е на 16 години лишаване от свобода. Що се отнася до последните арестувани, то по данни на прокуратурата, те се пристигнали в Испания за \"координирането на престъпните действия\", след като през юни 2018 година властите са задържали 129 пришълци от Армения и са разрушили \"бизнеса\" на грузинските и арменски престъпни кланове. Бизнесът се състоял в това, че арменците претопявали откраднати от грузинците бижута в златни синджири, за да ги препродават на черния пазар. Испанците причисляват към \"руската мафия\" и представителити на руските организирани престъпни групировки. За последните 25 години много от тях се настаниха в Испания. Един от първите осъдени беше \"лидерът\" на Ореховската престъпна групировка Сергей Буторин. Нито той, нито членовене на неговата групировка не са се занимавали с престъпна дейност на Пиринейския полуостров, но по навик са носели оръжие, за което са и осъдени. Ако членовете на тази московска престъпна група са се укривали от руското правосъдие, то колегите им от други престъпни групировки са се занимавали с пране на пари. Шампион в това отношение е Генадий Петров, който е един от \"авторитетите\" на Тамбовската престъпна групировка. Чрез мрежа от фирми-пощенски кутии, той е изпрал около 60 милиона евро. През 2008 година Петров беше арестуван. Следствието и процесът срещу него се проточиха 10 години. Разследването установи, че той е имал връзки с висши политици и сътрудници на тайните служби в Русия. Присъдата все още не е произнесена, тъй като по преценка на прокурорите, делото е много сложно. Продължава и разследването срещу Измайловската престъпна групировка, която действа в Марбея. Престъпните кланове от Литва, която е член на ЕС, бяха сред първите, установили се в югоизточна Испания. Първият съдебен процес срещу Панежевската групировка се проведе още през 2001 година.Тази организирана престъпна групировка се занимава с рекет, сводничество и кражби на коли, които по-късно продава в балтийските държави и в Русия. През 2012 година беше разкрита и друга престъпна група от Шауля в състав от девет души. В продължение на 10 години престъпниците са експлоатирали свои съотечественици при брането на портокали и са извършвали грабежи в курортите. Прокуратурата отбелязва особената жестокост на литовските групировки. Те трошели с чукове коленете на подчинените си, за да си присвоят застраховката за трудови травми, които гастарбайтерите уж били получили по време на работа. Любопитно е, че испанците причисляват литовците и кавказците към \"руската мафия\". Мадридският социолог Висенте Сабала обяснява този феномен с това, че не става дума за някаква утвърдена традиция, цялото съветско и постсъветско пространство да бъде наричано Русия. В хода на разследванията правоохранителните органи неведнъж се убеждават, че много престъпници от държавите на бившия Съветски съюз са интегрирани в престъпния свят на Русия. Те се ползват с \"авторитет\" в престъпните среди, извършват престъпления на нейна територия, притежават руски паспорти и са лежали в руски затвори. Има и още една причина. Социологът смята, че испанските специални чести и правоохранителните органи са заитересувани от популяризиране на своите успехи. Затова им е много удобно да употребяват израза \"руска мафия\". Самият израз буди огромен интерес сред испанците. Става въпрос за \"популяризиране на марката\". През последните десетилетия \"руската мафия\" е един от главните герои не само в съдебните хроники, но и в множество филми и телевизионни сериали, заключава социологът Висенте Сабала.", "date": "2018.08.14", "title": "По следите на \"руската мафия\" в Испания"}
{"url": "https://www.faktor.bg/bg/articles/novini/balgariya/gubernatorat-na-sofiya-g-n-prezident-ne-obsluzhvayte-dps-smenete-imeto-na-musala", "text": "Областният управител на Софийска област Илиан Тодоров написа отворено писмо до президента Румен Радев. В него Тодоров настоява държавният глава да смени името на вр. „Мусала“ на св. Иван Рилски.  Ето и целият текст на писмото: \"Уважаеми г-н Радев, Софийска област е в сърцето на България. Тук живее и работи българско население, което възпитава децата си и съхранява българските традиции и вяра. Тук е и най-високият връх на Балканския полуостров – „Мусала“. Едно от първите неща, които направих след встъпването си в длъжност,  като областен управител на тази най-голяма област в България,  беше да се обърна към Вас, вярвайки, че Президентът на всички българи осъзнава отговорността от това да направи така, че най-високият връх на Балканите да носи достойното име – Свети Иван Рилски. В това писмо обосновано, мотивирано и подробно Ви предложих смяна на името. Дълго анализирах отговорът получен от Вашата администрация, три месеца по-късно, и недоумявам как може основните мотиви с които СЕ ОТКАЗВА преименуването на върха да са, че въпросът е сложен и дискусионен и това предполага широк кръг от консултации с експерти и специалисти, сериозен  обществен дебат, както и че преименуването би довело до прекъсване на историческата памет. По-малко от година след този отговор, без притеснения от прекъсване на историческата памет и широк кръг от консултации и сериозен обществен дебат, по инициатива на общинския съветник от АТАКА – Михаил Михайлов, общинските съветници на Стара Загора смениха турско-арабските имена на  838 месности в района, запазвайки българщината и своята родова памет! С Вас сме се срещали не веднъж и сме обсъждали важни за националната ни сигурност и военновъздушните сили теми, за които в миналото сме имали единомислие. Нека този наш диалог не се превръща в антагонизъм, защото смятам, че като българи сме длъжни пред родината, обществото и  родителите си, да направим така, че децата ни да са горди, че са БЪЛГАРИ! Във време, когато националното единство е това от което се нуждаем всички, отказвам да повярвам, че Вие като Президент защитавате позиции близки до ДПС. Един български генерал няма право да постъпва по подобен начин! Отново  най-отговорно, за пореден път, отправям предложение към Вас да използвате дадените  Ви от Конституцията на Република България правомощия, като преименувате връх Мусала, с достойното име – СВЕТИ ИВАН РИЛСКИ! С уважение, Илиан Тодоров\".", "date": "2018.08.14", "title": "Губернаторът на София: Г-н президент, не обслужвайте ДПС, сменете името на Мусала!"}
{"url": "https://www.faktor.bg/bg/articles/novini/svyat/tereza-mey-napadenieto-pred-parlamenta-e-shokirashto", "text": "Британската министър-председателка Тереза Мей нарече предполагаемото нападение днес пред парламента в Лондон шокиращо и предупреди, че равнището на терористична заплаха в Обединеното кралство продължава да е много високо, предаде Ройтерс. Полицията съобщи, че мъж умишлено се е врязал с кола сред пешеходци и велосипедисти и е ранил трима души, преди да се блъсне в огражденията край парламента. Министърът по въпросите на сигурността Бен Уолъс каза, че арестуваният нападател е 29-годишен британски гражданин, дошъл от друга страна на произход. \"Засега случаят се приема за терористичен акт, но това все още не е напълно потвърдено\", добави той. Заплахата от тероризъм във Великобритания остава много висока. Призовавам хората да останат бдителни, заяви в комюнике Мей, която е на почивка извън страната. Наред с това тя призова британците да се обединят и да продължат да живеят нормално, съобщи БТА, цитирайки АП. Говорител на министър-председателката каза, че тя е имала редовни разговори с представители на сигурността в течение на деня. Британското правителство запази равнището на терористична заплаха на досегашната \"сериозна\" степен. Решението да не се повишава нивото на заплаха беше взето след среща на правителствения кризисен комитет \"Кобра\". Помощник-комисар Нийл Басу от лондонската полиция каза, че не са установени други заподозрени и според полицията жителите на Лондон вече не са застрашени. Говорител на Мей каза, че от март 2017 г. във Великобритания са осуетени 13 заговора на ислямистки екстремисти и четири крайнодесни заговора, а също че в момента се водят 676 разследвания за тероризъм. Американският президент Доналд Тръмп нарече случилото се днес в британска столица \"поредна терористична атака в Лондон\". \"Тези животни са побъркани и с тях трябва да се отнасят крайно сурово и твърдо\", заяви той в Туитър.", "date": "2018.08.14", "title": "Тереза Мей: Нападението пред парламента е шокиращо"}
{"url": "https://www.faktor.bg/bg/articles/novini/balgariya/tsvetan-tsvetanov-shte-poseti-arbanasi-i-obshtina-svishtov", "text": "Председателят на ПГ на ГЕРБ и заместник-председател на партията Цветан Цветанов ще посети село Арбанаси в деня, когато селището отбелязва своя празник. Заедно с кмета на Велико Търново Даниел Панов, от 8.30 ч. на 15 август, той ще присъства на литургията в манастира „Света Богородица” в архитектурния резерват, съобщиха от пресцентъра на ГЕРБ. В 11.00 ч. Цветан Цветанов ще пристигне в свищовското село Царевец, където заедно с кмета на Свищов Генчо Генчев ще дадат старт на строително-ремонтните работи по нов Център за култура и образование. По-късно Цветан Цветанов ще присъства на празничната литургия в свищовския манастир „Покров Богородичен“, ще разговаря с граждани и представители на местната власт.", "date": "2018.08.14", "title": "Цветан Цветанов ще посети Арбанаси и община Свищов"}
{"url": "https://www.faktor.bg/bg/articles/obshtestvo/ulitsata/tsvetanov-inspektira-kak-varvi-remonta-na-detska-gradina-rada-voyvoda-vav-veliko-tarnovo", "text": "Председателят на ПГ на ГЕРБ и зам.-председател на партията Цветан Цветанов посети ремонтиращата се по ОП „Региони в растеж” детска градина „Рада Войвода” във Велико Търново. Заедно с него беше кметът на Велико Търново Даниел Панов. Детската градина е строена през 70-те години и от тогава не е ремонтирана. Заведението се посещава от над 150 деца от кв. „Чолаковци” и ще бъде напълно готова до месец октомври. С инвестицията от над един милион лева в детското заведение ще бъдат обновени всички вътрешни помещения и обзавеждането в тях, ще бъдат монтирани нови врати и вътрешна дограма. Подменени ще бъдат ВиК - и ел.-инсталациите, вентилацията, монтирана ще бъде нова котелна инсталация, предвидена е газификация, сградата ще бъде климатизирана. Ще бъде монтирана топлоизолация по фасадите, поставени ще бъдат и слънчеви колектори. Ремонтните дейности обхващат също двора, всички детски площадки, пътеки и огради. Засадени ще бъдат широколистни и иглолистни дървета, както и различна по вид храстовидна растителност. Монтирана ще бъде рампа за хора с увреждания.  Извършваните ремонти в ДГ „Рада Войвода“ са част от големия проект на Община Велико Търново за модернизация на образователната инфраструктура, част от одобрената инвестиционна програма по оперативна програма „Региони в растеж\" 2014-2020. Общо 7,9 милиона лева е безвъзмездната финансова помощ за целия проект, а още 805 000 лева осигурява Община Велико Търново. Средствата се влагат в подобряването на материалните бази в общо 6 учебни заведения в града. Над 13 милиона са инвестициите за обновяване на образователни заведения във Великотърновска област по управляваната от МРРБ програма „Региони в растеж“. Средствата по оперативната програма в национален мащаб са 624 000 000 лева и с тях ще се обновят 416 университета, училища и детски градини в цялата страна.", "date": "2018.08.14", "title": "Цветанов инспектира как върви ремонта на детска градина „Рада Войвода” във Велико Търново"}
{"url": "https://www.faktor.bg/bg/articles/morska-moda-pak-zabivat-kirki-v-mertsedesi", "text": "Два мерцедеса бяха маркирани със забити кирки в предниците в последните 2-3 дни в отделни акции първо в Несебър, а сега и във Варна.  В понеделник Мерцедес Е270 CDI осъмна с две забити кирки в Стария Несебър. Немското возило, което е с пловдивска регистрация, е ползвано от постоянно пребиваващ в България гръцки гражданин, уточни flagman.bg.. Той паркирал автомобила късно вечерта на северния паркинг в старата част на града, а на сутринта го намерил със забити кирки в предното панорамно стъкло и в предния капак на колата. Във Варна пък лъскав Мерцедес Cls 63 amg осъмна със забити 2 кирки в капака на паркинг пред магазин за гуми в “Младост”, в близост до бившото “Пикадили”. Снимката бе разпространена в социалната мрежа и предизвика множество догадки и коментари за причините, предизвикали вандалския акт.  В по-далечните времена подобно предупреждение се считаше за знак от подземния свят, че притежателя на колата е “сгазил лука”. През бурните години на прехода забиването на кирки в колата се считаше за “бургаски патент”, въведен преди години именно от групи, близки до печално известния Димитър Желязков-Митьо Очите, припомня novavarna.net.", "date": "2018.08.14", "title": "Знакът на Очите: Пак забиват кирки в Мерцедеси край морето"}
{"url": "https://www.faktor.bg/bg/articles/mozhe-li-da-se-spasi-turtsiya", "text": "Кризата надвисва над главите на турците. Според икономисти само паричният оборот може да извади страната от тежката ситуация. Но държавният глава Реджеп Тайип Ердоган не мисли така, коментира Филип Пликерт в авторска статия за германския национален ежедневник Die Frankfurter Allgemeine Zeitung във връзка с кризата на турската лира, която в последните дни е една от водещите теми в печатните издания във ФРГ.  Последните няколко седмици бяха трудни за Турция. От началото на годината, националната валута загуби повече от 45% от стойността си. Инвеститорите се паникьосват. Търговията с акции на големи банки като Yapi Kredi, Akbank и Isbank бе временно спряна. „Инвеститорите все още се опитват да изтеглят парите си\", заяви ръководителят на Института за икономически изследвания Ifo, Клеменс Фуест след поредното съобщение за спад в цената на лирата.  Мерките на Централната банка на Турция за успокояване на ситуацията бяха обявени в понеделник сутринта. Органът увери, че ще „предприеме всички необходими мерки за поддържане на финансовата стабилност\". Предвижда се намаляване на задължителните резерви за сделки с чуждестранна валута, което трябва да освободи около шест милиарда долара. Анализаторите обаче са скептични, че мярката е достатъчна за обрат в ситуацията.  „Това не е достатъчно\", уверен е Гюнтер Дойбер, главен икономист на виенския клон на водеща европейска банка. Пред лицето на инфлационния шок Централната банка на Турция ще трябва да възстанови паричната политика и да повиши лихвените проценти. Той изчислява, че инфлацията скоро ще се повиши до над 20% поради девалвацията на лирата. Ключовият процент в момента е около 18%, който е твърде нисък. Въпреки това, президентът Реджеп Тайип Ердоган изясни, че не иска по-високи, а по-ниски лихвени проценти. В предишни изказвания той обвини „лихвеното лоби\" за икономическите и финансови проблеми на страната. Наблюдателите виждат това като антисемитска алюзия. С оглед на новите американски санкции, наложени след отказа на Турция да освободи пастор Андрю Брънсън, Ердоган заговори за „подъл заговор\".", "date": "2018.08.14", "title": "FAZ: Може ли да се спаси Турция?"}
{"url": "https://www.faktor.bg/bg/articles/sled-byagstvoto-na-iliya-troyanov-izliza-i-na-balgarski-ezik", "text": "„След бягството“ е озаглавена новата книга на писателя Илия Троянов, която излиза в превод на български език. Той е роден в България, но живее и твори в Германия, след като шестгодишен напуска заедно със семейството си комунистическа България през 1971 година. В интервю за предаването „Преди всички“ на БНРТроянов коментира казусът, който разглежда в книгата си, а именно какво се случва с мигрантите след бягството: „Този момент никога не намира край. Вече говорим за фактори, преживявания, за сблъсъци, за проблеми, за задачи, които не могат напълно да се преодолеят. Един човек, който е избягал или емигрирал, цял живот трябва да се бори с тези проблеми. Никога не се стига до решаване на всички тези противоречия“. „Интересното е, че след като излезе книгата на немски, получих много писма, не само от хора, които са емигрирали в друга страна, но също и от хора, които са живели в Източна Германия и след 1945 година са били принудени, изгонени да отидат в Западна Германия. Тези хора споделят, че техните преживявания са много подобни на тези, за които съм писал. Така че въпросът не е само една разлика на култура или на религия, а очевидно това откъсване от една среда, в която човек е израснал и очевидно фактът, че е много трудно човек наистина да пристигне някъде. Думата „пристигане“ за мен е много важна, защото донякъде тя създава една фалшива илюзия, че въобще е възможно човек напълно да пристигне. Смятам, че донякъде част от собствената същност никога не пристига. Винаги или търси нещо ново, или е обхваната от носталгия. Оказа се, че има нещо всеобщо, което всички хора, които имат някакво съществено преместване са преживели\", обясни Илия Троянов.   \"Причината да напиша тази книга е, че исках да покажа колко много по-сложно и комплексно е всекидневието и животът на емигрантите\", уточни писателят.", "date": "2018.08.14", "title": "„След бягството“ на Илия Троянов излиза и на български език"}
{"url": "https://www.faktor.bg/bg/articles/pokazvat-nestinarski-tants-na-sabora-bogorodichna-stapka", "text": "За тринадесети път на Старозагорски минерални бани ще се проведе Националния тракийски фолклорен събор „Богородична стъпка“. В него ще участват над  4000 любители на българския бит и култура, които ще представят чрез песни, танци и демонстрации обичаи от различни краища на страната. Началото на програмата е в 9.00 часа на 25 август (събота). От 11:00 часа е официалното откриване на събора, а два часа по-късно започна уникално дефиле на невероятни съчетания от традиционното облекло и модните европейски тенденции от първата половина на ХХ-ти век наречено „Как потурите станаха панталони, а сукманът рокля“. Участниците в събора ще се изявяват на две сцени в парка на курорта през целия ден. От 19 часа започва Гала концерт на Общински фолклорен ансамбъл „Загоре“ и Инструментална формация „Булгара“ с ръководител Димитър Христов.  Два часа по-късно е демонстрацията на нестинарски танц. В неделя програмата започва в 9.00 часа на двете сцени, а в 16.00 часа ще бъдат обявени отличените участници в събора.", "date": "2018.08.14", "title": "Показват нестинарски танц на събора \"Богородична стъпка\""}
{"url": "https://www.faktor.bg/bg/articles/grigor-dimitrov-prekrasno-e-da-vizhdam-balgarski-fenove-v-chuzhbina", "text": "Григор Димитров разкри, че е радостен от подкрепата, която има от българските фенове. Той публикува снимка в \"Туитър\" от среща с привърженици на улицата. \"Прекрасно е да виждам български фенове в чужбина\", написа първата ни ракета. Гришо ще бъде част от турнира от сериите АТР 500 в Пекин, където миналата година отпадна на полуфиналите от Рафаел Надал. Заедно с Григор в Пекин ще бъдат и световният № 1 Надал, Хуан Мартин дел Потро, Александър Зверев, Джон Иснър, Анди Мъри, Кайл Едмънд и Борна Чорич.", "date": "2018.08.14", "title": "Григор Димитров: Прекрасно е да виждам български фенове в чужбина"}
{"url": "https://www.faktor.bg/bg/articles/luka-modrich-iska-v-inter-real-ne-go-puska", "text": "Полузащитникът на Реал Мадрид Лука Модрич се надява до края на летния трансферен прозорец да премине в италианския отбор от Серия А Интер. Това призна агентът на хърватския национал Марко Налетилич.  Към настоящия момент обаче президентът на испанския гранд Флорентино Перес отказва да продаде Модрич. Трансферният прозорец в Италия приключва в петък, 17 август, но ръководството на Интер все още се надява, че ще привлече хърватския футболист.", "date": "2018.08.14", "title": "Лука Модрич иска в Интер, Реал не го пуска"}
{"url": "https://www.faktor.bg/bg/articles/sport/fernando-alonso-popari-fenovete-si-kray-prekratyavam-karierata-si", "text": "Бившият световен шампион във Формула 1 Фернандо Алонсо обяви голямата новина, за която загадна вчера в социалните мрежи.  37-годишният испанец разкри в социалната мрежа \"Туитър\", че спира своята състезателна кариера, което шокира голяма част от феновете му. От сегашния му тим \"Макларън\" също потвърдиха тъжната за милиони привърженици новина.", "date": "2018.08.14", "title": "Фернандо Алонсо попари феновете си: Край! Прекратявам кариерата си!"}
{"url": "https://www.faktor.bg/bg/articles/rapari-vazpyaha-valeri-simeonov-zaradi-cacao-beach-video", "text": "Проверките на вицепремиера Валери Симеонов заради шума в заведенията в Слънчев бряг бяха възпени в ново музикално парче.  Хумористичната творба е дело на Даниел Недялков - Danny L и Stanx и в нея са миксирани съвсем реално изречени думи на Симеонов. Продуцент на клипа е Party Warriors. Парчето се нарича \"Какаовия плаж\". Така вицепремиерът нарича заведението Cacao Beach на Слънчев бряг.  Песента безспорно има всички шансове да стане новия летен хит, прогнозира Новини.бг.", "date": "2018.08.14", "title": "Рапъри възпяха Валери  Симеонов заради Cacao Beach (видео)"}
{"url": "https://www.faktor.bg/bg/articles/ryazko-povishavane-na-inflatsiyata-samo-za-mesets", "text": "През юли годишната потребителска инфлация в България нарасна с най-силно темпо от първите месеци на 2013-а година началото насам, показват данни на Националния статистически институт (НСИ). Индексът на потребителските цени (CPI) се повиши през юли с цели 0,7% спрямо юни, когато нарасна с 0,1 на сто.  На годишна база инфлацията през юли се ускори до 3,5% след повишение с 3,2% през юни, достигайки най-високо ниво от февруари 2013-а година. Средногодишната инфлация за периода август 2017 - юли 2018 година нарасна с 2,4% спрямо периода между август 2016 и юли 2017 година. През юли тази година цените на хранителните продукти и на безалкохолните напитки се увеличиха с едва 0,1% спрямо предходния месец, докато цените на алкохолните напитки и на тютюневите изделия отчетоха повишение с 0,6%, а цените на облеклото и обувките скочиха с цели 2,8 на сто. Цените на жилища, вода, електроенергия, газ и други горива, се увеличиха с 1,3%, тези за здравеопазване се понижиха с 0,1%, докато цените на транспорта се увеличиха с 0,7% след техен скок с 2,2% през месец юни. Хармонизираната инфлация (индексът HICP според общите европейски стандарти) се повиши през юли с 1,0% на месечна база, докато на годишна база хармонизираната потребителска инфлация в нашата страна се ускори до 3,6% след повишение с 3,0% през месец юни. Данните на НСИ са ясен знак за ускоряване на потребителската инфлация стабилно над нивото от 3% за втори пореден месец.", "date": "2018.08.14", "title": "Рязко повишаване на инфлацията само за месец"}
{"url": "https://www.faktor.bg/bg/articles/blumbarg-kitayskata-ikonomika-se-puka-po-shevovete", "text": "Икономиката на Китай с дълг, приближаващ се до 300% от БВП започва да усеща последствията от търговската война със САЩ, в която китайски стоки за 34 милиарда долара бяха обложени с мито от 25%, пише \"Блумбърг\", цитиран от dir.bg. Към края на юли 2018 година банките в страната се сблъскаха с увеличаване на проблемните кредити, показва статистиката на Комисията по регулиране на банковия сектор. За периода април-юли просрочените кредити бяха за 26.6 милиарда долара. Това се оказа и най-сериозният ръст на лошите кредити за цялата история на официалната статистика. Най-зле се оказаха предприятията, работещи за външни пазари. Само през юли Централната банка на Китай раздаде 73.4 милиарда долара нови кредити на такива предприятия. Така обемът на вливанията в икономиката на страната от началото на годината стана почти 700 милиарда долара. Не е по-добро и състоянието на кредитите за физически лица. За последните две години те скочиха от 837 милиарда долара до 6.1 трилиона долара.", "date": "2018.08.14", "title": "\"Блумбърг\" развенча мита за \"чудото\" Китай: Китайската икономика се пука по шевовете"}
{"url": "https://www.faktor.bg/bg/articles/ikonomika/turizam/-shpigel-zlatni-pyasatsi-e-novata-mayorka-orgii-kupon-evtiniya", "text": "На „Златните\" германските купонджии са добре дошли, след като Майорка ги изгони. За това пише списание „Шпигел\" в края на обширната си титулна тема за сенчестите страни на туризма.  Журналистите провели собствени разследвания в Прованс, в Цел ам Зее, в Порто, в Рим и в Амстердам. Ан-Катрин Незик посетила „Златните пясъци\", чиято цел, според нея, е да се превърне в Елдорадо за германските парти-летовници. За разлика от „Златните\", другаде по света на туристите вече гледат не като на благословия, а като на проклятие, което застрашава местната културна идентичност, пише „Шпигел\". Вместо \"Мале\", както германските парти-туристи наричат Майорка, сега на мода излиза \"Буле\", тоест - България.  Ето и част от статията, цитирана от Дойче веле: „Напук на всичко, тях все още ги има: кътчетата и регионите, където туристите все още са добре дошли във времена, когато другаде не ги искат. И където никой не се възмущава от безкрайния купон и от пиянските им оргии. Даниел Стефанов се е изправил на един подиум, заклещен между улицата и плажа, и наблюдава тълпата, която се къпе в пяна. Неговите помощници са инсталирали две снежни оръдия край дансинга на „Мегапарк Долфин\": едно гигантско, шантаво парти-средище на открито, което Стефанов основал заедно със свои бизнес-партньори на „Златни пясъци\" в България. Пяната се точи като сурово козуначено тесто от едното оръдие върху главите на купонясващите туристи, другото пък плюе фини сапунени облачета.     Даниел Стефанов постепенно се приближава до целта си: да превърне „Златните пясъци\" в твърда цел за германските летовници- купонджии, в алтернатива на „Ел Аренал\" и „Плая де Палма\" (на Майорка – бел. ред.). Преди 15 години Стефанов и неговият партньор Сава Даритков отвориха дискотеката на открито „Мегапарт Долфин\" в „Златни пясъци\" – няколко басейна, обградени от дансинг. Преди осем години към това се добави и „Партищадл\", където изпълняват германски шлагери, а половин литър бира струва две евро. Стефанов и Даритков са инвестирали много в своята визия. Започнали да внасят бяла бира от Германия, наели и певци, които иначе гастролират на Майорка. Тръгнали и „разпенените\" купони. Срещу 20 евро всеки вторник и всяка събота се предлагат коктейли по избор в продължение на цял час и пяна в изобилие от оръдията. За двамата настоящият сезон върви по-добре от когато и да било. Най-напред в началото на лятото от Германия дойдоха абитуриентите, после футболните отбори и клубовете по боулинг. Жени, но най-вече мъже на около 20-25 години, които – според собствените им признания – разбират отпускарското щастие в рамките на три думи: слънце, плаж и запой. И до края на септември ще е все така, надява се Даритков. Той държи да добави и още нещо важно: „Ние се радваме на гостите.\" \"Златните пясъци\" са не само по-евтиният, но и по-добрият \"Балерман\" Това изречение придобива нов смисъл, откакто истинският „Балерман\" (култово място на Майорка – бел. ред.) взе да се отчуждава от купонясващите маси.  Майорка вече не желае да бъде парти-остров и забрани както пиянските оргии, така и секса на плажа. Затова новото послание гласи: „Златните пясъци\" са не само по-евтиният, но и по-добрият „Балерман\". Никлас, Марвин и Марсел седят на бара в „Мегапарк Долфин\" с чаши в ръка: водка с аромат на праскови. На светлозелените им тениски е изписано мотото на миналогодишната им ваканция: „Мале. Кофи за всички. Всички за Мале.\" Били на Майорка с компания от десетина души. Но новите предписания там ги насочили тази година към България, разказва 24-годишният автомонтьор Никлас. В „Ел Аренал\" видели как полицията пристига с цели три патрулки, когато летовници нарушили забраната и със сламки пиели Сангрия от кофа на плажа. Това, според тях, вече било прекалено. „На „Златните пясъци\" е съвсем друго. Тук изобщо няма местни жители, които биха се оплакали от данданията\", се казва в заключение в репортажа на сп. „Шпигел\".", "date": "2018.08.14", "title": "\"Шпигел\": \"Златни пясъци\" е новата Майорка -  оргии, купон, евтиния!"}
{"url": "https://www.faktor.bg/bg/articles/finansist-razkri-vazmozhni-li-sa-saglasuvani-deystviya-mezhdu-moskva-i-pekin-na-valutniya-pazar", "text": "\"Русия има паричен режим, наподобяващ валутен борд, но без фиксиран курс. По закон руската централна банка има задължението да държи обезпечение на руската рубла в чуждестранни активи. Това обезпечение се натрупва за сметка на продажбата на нефт и природен газ. Тъй като те до момента на световните борси са базирани в долари, руската централна банка поддържа тези резерви предимно в американски долари, като по този начин си спестява курсовия риск. Сега обаче по поръчение на президента икономическият блок на правителството прави нещо като парична реформа и променя структурата на това валутно покритие на рублата. На един по-дълбок план вероятно имаме и работа с разсъждения на тема предпазване от политически риск – правителството на САЩ да наложи на Руската федерация възбрани, подобни на тези, които виждахме в Иран. Причини ще се намерят, поводи също.\" Този коментар направи пред националното радио финансистът Емил Хърсев, който анализира руската позиция за долара. Вместо долари, могат да преминат в някаква структура на управляем портфейл от различни валути, прогнозира Хърсев. \"Дълги години авоарите на Иран в САЩ и в правителствени ценни книжа, и в банки бяха блокирани. Едно подобно блокиране би се отразило много опасно на руския валутен пазар и затова, разбира се, правителството и Централната банка на Русия в момента правят възможното, за да го избегнат, да избегнат такъв риск\", допълни финансистът. Запитан дали са възможни съгласувани действия между Москва и Пекин, Хърсев отбеляза: \"Как точно ще става и дали изобщо ще има такава промяна на китайския валутен резерв, никой не би могъл да прогнозира, защото там вече наистина бихме могли да говорим за действия, съпоставими с война, разбира се, на полето на икономиката, тъй като натрупването на този резерв е свързано въобще с поддържането на търговията между Китай и САЩ. Инвестирането на излишъка в САЩ е договорено. Промяната на този режим би означавало нарушение на договора между САЩ и Китай. Не мисля, че Китай би рискувал основния си външен пазар с подобни непремерени действия. По-скоро ще бъдем свидетели на едно бавно, постепенно пренасочване и на търговските потоци, и на структурата на валутните резерви в различни валути. Това е нещо, което бих очаквал в следващите пет до десет години.\"", "date": "2018.08.14", "title": "Финансист разкри възможни ли са съгласувани действия между Москва и Пекин за пренасочване на валутните резерви"}
{"url": "https://www.faktor.bg/bg/articles/izdignaha-15-metrov-stomanen-krast-kray-lyubimets", "text": "Стоманен кръст с височина 15 метра издигнаха днес край Любимец. Християнският символ е поставен на възвишение северно от града, в местността Хисар. Местните вярват, че кръста ще ги защитава от градушки и други природни бедствия. Инициатори и изпълнители на начинанието са пенсионерът Мавроди Атанасов и младежът Атанас Червенков. В продължение на два месеца, двамата със свои средства и с помощта на приятели успели от стоманени тръби да изработят кръста. Бай Мавроди откупил мястото за поставяне от собствениците на земята и сега смята да го дари на църквата, за да може светинята да бъде осветена.", "date": "2018.08.14", "title": "Издигнаха 15-метров стоманен кръст край Любимец - да пази от градушки и природни бедствия"}
{"url": "https://www.faktor.bg/bg/articles/hristo-ivanov-premierat-tryabva-da-otgovori-imalo-li-umisal-v-sriva-na-targovskiya-registar", "text": "Ситуацията със срива на Търговския регистър е безпрецедентна криза на националната сигурност и премиерът трябва да свика Съвета по сигурността. Това обяви лидерът на \"Да, България\" Христо Иванов в съобщение до медиите. Според него на първо място е необходим спешен и ясен отговор на въпроса ще бъдат ли възстановени данните в регистъра и с какво точно ниво на сигурност. \"Ако зад тази криза стои умисъл, той е бил насочен към манипулиране на едни или други данни. Сега въпросът е дали е имало такава манипулация и доколко занапред тя ще бъде предотвратена. Мотив има - става дума за огромни пари и интереси, особено в навечерието на проверките от ЕЦБ и ЕК по отношение на нашите банки, застрахователи, пенсионни дружества и държавни фирми заради засиленото сътрудничество по пътя към еврозоната. Очевидно и възможност е имало\", пише в позицията на бившия правосъден министър. По думите му отговорът трябва да бъде даден на най-високо ниво. \"Премиерът следва спешно да свика Съвета по сигурността при Министерския съвет да даде цялостна оценка на ситуацията и да поеме лична отговорност за справянето с нея, на първо място по отношение на възстановяването и сигурността на данните\", коментира Иванов. И продължава с другите въпроси, които засега стоят без отговор: Кой отговаря за срива в системата. \"Тук, разбира се, става дума за фирмата, която е поддържала Търговския регистър, и за адекватността на текущия контрол от страна на Агенцията по вписванията. Оставките са най-малката част. Трябва пълна прозрачност на договорите и съпътстващата документация, включително одитните доклади и др. Отново на ниво премиер трябва оценка на материалните щети и мерките за тяхното компенсиране\", посочва Иванов. Според него ситуацията е даже по-страшна, тъй като става дума за тежък срив на националната киберсигурност, който издава \"катастрофалната неадекватност на цялостната политика по защита на информационния суверенитет на страната\". Христо Иванов подчертава, че в момента подходът към изграждането на цялата система на електронно управление на практика е децентрализиран. \"И всяко ведомство е оставено да възлага и контролира изграждането на съответната инфраструктура и нейната експлоатация, както скимне на съответното ръководство и заседналите в администрацията \"специалисти\". Допълва: \"Към тази картина трябва да добавим фирмите, които основно изпълняват тези договори при пълна непрозрачност, липса на адекватни национални стандарти за капацитет, сигурност и отговорност. Често става дума за вечните стари ченгета, които въртят поредните мътни номера с печелене на обществени поръчки и безсрамно влачене, мазане и кърпене при изпълнението им. И тук изобщо не е само до парите. Колкото и да са астрономически сумите. Става дума за власт.\" Катастрофата с Търговския регистър е сигнал за аларма. Трябва ни национален консенсус за цялостно преосмисляне на политиката по изграждане на електронно управление и гарантиране на киберсигурността. Тя трябва да почива на цялостен модел с ясно лидерство, йерархия, отговорности и способност за налагане на политики и стандарти. В петък се разбра, че в Търговския регистър, който съхранява данните на фирми, фондации и сдружения, не могат да се подават заявления онлайн, но в понеделник се разбра, че службата не работи и на гише. За регистъра отговаря Агенцията по вписванията, която е под шапката на Министерството на правосъдието. От агенцията изпращат кратки съобщения, в които само признават за проблема и уверяват, че денонощно работят за решаване на проблема. Дават и гаранция, че злоупотреби няма да бъдат допуснати. Регистърът ще остане блокиран до сряда. Според специалисти, цитирани от \"Капитал\", повредата е изключително сериозна и има реална опасност да бъде загубена цялата информация в регистъра от началото на годината насам. Освен че може да блокира търговския оборот, липсата на търговски регистър отваря врати за измами. Невъзможността на държавата да поддържа регистъра е нарушение на правото на ЕС, тъй като България е задължена да поддържа електронна база данни за капиталовите търговски дружества, включително и задължение да представя документи и информация по електронен път при поискване.", "date": "2018.08.14", "title": "Христо Иванов: Премиерът трябва да отговори - имало  ли умисъл в срива на Търговския регистър"}
{"url": "https://www.faktor.bg/bg/articles/novini/svyat/zapaliha-80-koli-v-shvetsiya-izvarshitelite-zameryat-pozharnikarite-i-politsiyata-s-kamani", "text": "Най-малко 80 автомобила бяха запалени през тази нощ в градовете Гьотеборг и Тролхетан в Западна Швеция. Колите са опожарени едновременно в няколко района. „Има ли сме периоди с голям брой пожари, но в една и съща вечер и за толкова кратък промеждутък от време на толкава различни места – не си спомням“, заяви говорителят на полицията в западния регион Ула Брем. Според местните власти най-вероятно палежите са координирани в социалните мрежи. Очевидци описват как облечени в тъмни дрехи мъже са палили колите. Те са носели туби с бензин и бейзболни бухалки, с които са разбивали стъклата на автомобилите. В Тролхетан силите на реда, които са оказали помощ на спасителите и пожарникарите, са били замеряни с камъни. „Младежи са замеряли полицията с камъни. Те са били с маски, за да не бъдат разпознати“, посочи полицай Клаес Далстрьом.", "date": "2018.08.14", "title": "Запалиха 80 коли в Швеция, извършителите замерят пожарникарите и полицията с камъни"}
{"url": "https://www.faktor.bg/bg/articles/zhurnalist-naprezhenieto-mezhdu-ankara-i-vashington-e-chast-ot-pazel-za-otselyavaneto-na-tramp", "text": "\"Българските стоки ще се продават все по-трудно в Турция и това е голям удар, тъй като Турция е сред големите партньори на България и беше единственият, с който имаме положителен търговски баланс. Явно и това сега ще мине на минус, което е голямо напрежение върху българската кредитна и финансова система. Самите банки може би ще спечелят от това, че някои турски бизнесмени ще се преместят в България.\" Това мнение изрази пред БНР журналистът Валери Найденов.      В коментар за отзвука от задържането на американския евангелистки пастор Андрю Брънсън в Турция и обтегнатите икономически отношения, Найденов изтъкна, че напрежението между Анкара и Вашингтон е част от по-сложен пъзел за оцеляването на Тръмп на президентския пост. Журналистът уточни, че евангелистите са основната организирана сила, която поддържа републиканците, като в някои щати доминацията на републиканците от години се дължи изцяло на евангелистите. \"В момента най-голямата задача пред американския президент е да оцелее на поста си, защото изборите две години след президентските обикновено ги печели опозиционната партия - поне Долната камара\", поясни Найденов. По думите му, ако след изборите наесен демократите имат мнозинство в Долната камара, ще започне процедура по импийчмънт срещу президента Доналд Тръмп. \"Подкрепата на евангелистите е много важен компонент – дали ще могат да ги мобилизират навсякъде. Това са стотици местни кампании. Там истинските избори са мажоритарните избори. Засега изглежда, че демократите печелят. Могат да спечелят дори и Сената. Тогава вече му е спукана работата на Тръмп.\" \"В Америка през октомври я има винаги т.нар. октомврийска изненада, вади се някакъв компромат, защото през ноември са изборите. И двете страни са се приготвили да излязат със своите бомби. Ще започнат да гърмят в средата и края на септември, а кулминацията ще бъде през октомври\", прогнозира журналистът.", "date": "2018.08.14", "title": "Журналист: Наесен може да започне процедура по импийчмънт на Тръмп"}
{"url": "https://www.faktor.bg/bg/articles/borisov-izrazi-saboleznovaniya-za-zaginalite-pri-tragichniya-intsident-kray-genua", "text": "Министър-председателят Бойко Борисов изпрати съболезнователна телеграма до италианския премиер Джузепе Конте по повод трагичния инцидент на моста „Моранди“ край Генуа. „В този тежък за Италия момент, моля позволете ми да изразя моите най-искрени съболезнования на Вас и на приятелския италиански народ“, отбелязва премиерът Борисов. Българският министър-председател уверява в солидарността и подкрепата на България и пожелава бързо възстановяване на пострадалите и преодоляване на последствията.", "date": "2018.08.14", "title": "Борисов изрази съболезнования за загиналите при трагичния инцидент край Генуа"}
{"url": "https://www.faktor.bg/bg/articles/tsvetanov-v-shemshevo-mostat-v-shemshevo-shte-bade-pusnat-za-parviya-ucheben-den", "text": "Мостът в Шемшево ще бъде пуснат за първия учебен ден, като с това ще дадем възможност на всички деца и жителите от засегнатите 5 села да се придвижват по възможно най-краткия път до Велико Търново. С помощта на правителството и спазвайки ангажимента, който поехме като народни представители от ГЕРБ,  представляващи великотърновски избирателен район, чисто новото съоръжение ще влезе в експлоатация за първия учебен ден. Това каза при посещението си в Шемшево председателят на ПГ на ГЕРБ и зам.-председател на партията Цветан Цветанов. Той  получи уверение от изпълнителите, че ще направят всяко възможно за предсрочно пускане. Заедно с него на мястото на строежа бяха кметът на Велико Търново Даниел Панов, кметът на с. Шемшево Кирил Ангелски, областният управител Любомира Попова и нейният заместник Детелина Борисова.  Необходимостта от изграждането на ново съоръжение бе породена след частично рухване на стария 130-годишен мост в края на февруари миналата година. Тогава Цветанов, който в Народното събрание представлява Великотърновския регион, пое пред жителите на засегнатите села ангажимент да съдейства на за разрешаването на проблема. Веднага след като 44-тото Народно събрание започна работа и след сформирането на правителството на Бойко Борисов, в Междуведомствената комисия за възстановяване и подпомагане бе внесено искането да се финансира строителството на нов мост. Осигурени бяха необходимите средства от 1,1 милион лева – нещо, което служебното правителство на президента Румен Радев обясняваше, че не може да се случи.  Новият мост ще е с около 2 метра по-висок, широк 10 метра и дълъг близо 40 метра. Ще има две ленти за движение, осветление и ще бъде със завишена товароносимост. Мостът е разположен встрани от предишния, така че подходът към него да не бъде със завой. Изпълнителите на проекта се надяват на добри метеорологични условия, тъй като предстои хидроизолация и полагане на асфалт на съоръжението. По-рано днес Цветан Цветанов, министър Николай Нанков, кметът на Горна Оряховица Добромир Добрев, великотърновският кмет Даниел Панов, депутатът Клавдия Ганчева, областният управител проф. Любомира Попова и нейният заместник Детелина Борисова, откриха напълно ремонтираната улица „Иван Момчилов“ в Горна Оряховица. Проектът на Община Горна Оряховица за реконструкция на 1.2-километровата отсечка, осигуряваща връзка с индустриалната зона, е финансиран от Оперативна програма „Региони в растеж“. „Благодаря на всички за екипността, която изградихте в Община Горна Оряховица, благодаря и на министър Нанков за екипа, който създаде в Министерство на регионалното развитие, защото всичко това дава възможност българските общини да се възползват от европейската солидарност. Когато има политическа стабилност проектите могат да бъдат ефективно реализирани и да дадат възможност за развитие на бизнеса и региона“, каза при откриването  Цветан Цветанов. Той благодари още на изпълнителите на ремонтните дейности, които са превърнали района в успешна икономическа зона, която може да бъде давана като модел на много градове в страната. По думите на Цветанов, благодарение на министър Нанков и екипа му, както и на Агенция „Пътна инфраструктура” , Великотърновска област вече изглежда много по-различно, отколкото преди години.  Ул. „Иван Момчилов“ е една от основните пътни артерии в Източната промишлена зона на Горна Оряховица, там се намират близо 30 фирми и организации. В изпълнение на целта за подобряване на условията за икономическо развитие, по отсечката са сменени канали и водопроводи, извършено е пълно преасфалтиране, изградени са тротоари, разширени са някои от подходите към фирмите и е подменено  уличното осветление.  По думите на кмета на Горна Оряховица инж. Добромир Добрев, подобрената инфраструктура прави тази част на града по-привлекателна за инвеститорите.", "date": "2018.08.14", "title": "Цветанов в Шемшево: Мостът в Шемшево ще бъде пуснат за първия учебен ден"}
{"url": "https://www.faktor.bg/bg/articles/bryuksel-dade-mesets-na-polsha-da-razsee-opaseniyata-ot-spornata-sadebna-reforma", "text": "Европейската комисия направи днес следваща стъпка в защита на независимостта на Върховния съд на Полша, предаде пресслужбата на институцията. Комисията реши да изпрати на страната мотивирано становище за полския закон, с който се понижава пенсионната възраст на съдиите във Върховния съд от 70 на 65 години. Това създава риск от принудително пенсиониране на 27 от 72 заседаващи съдии. Мярката се прилага и за първия председател на Върховния съд Малгожата Герсдорф, чийто 6-годишен мандат, установен в конституцията на Полша, се прекратява преждевременно. Според закона на настоящите съдии, засегнати от понижаването на пенсионната възраст, се дава възможност да поискат удължаване на мандата си от президента. Той може да разреши удължаване с три години на мандата, който може да бъде подновен веднъж. Няма определени критерии за вземане на решение от президента, а също така няма и възможност за съдебен контрол, ако искането бъде отхвърлено. Според Европейската комисия въвеждането на консултация с Националния съдебен съвет (НСС) не представлява ефективна защита, както твърдят полските органи. Становището на НСС не е обвързващо и се основава на неясни критерии. Освен това след реформата от 8 декември 2017 г. настоящите членове на НСС са съдии, назначени от полския парламент, в нарушение на европейските стандарти за независимост на съдебната власт. Комисията е направила задълбочен анализ на отговора на полските органи на официалното й уведомително писмо, изпратено на 2 юли 2017 г. във връзка със спорния закон. Отговорът на полските власти обаче не е успокоил опасенията на Брюксел от правно естество. Еврокомисията остава на мнение, че полският закон за Върховния съд е несъвместим с правото на ЕС, тъй като подкопава принципа на независимост на съдебната власт, включително несменяемостта на съдиите, като по този начин Полша не изпълнява задълженията си по Договора за ЕС във връзка с член 47 от Хартата на основните права на съюза. По тази причина комисията премина към следващия етап на производството за установяване на нарушение. Полските органи разполагат с един месец, за да предприемат необходимите мерки в отговор на мотивираното становище. Ако те не предприемат подходящи мерки, комисията може да реши да отнесе случая до Съда на ЕС. В края на юли хиляди поляци се включиха в протести, след като президентът Анджей Дуда подписа промените в законодателството. Миналия месец 22 върховни съдии бяха принудени да се пенсионират предсрочно, но председателят на Върховния съд Малгожата Герсдорф отказа да го направи, като изтъкна, че по конституция мандатът изтича през 2020 г.", "date": "2018.08.14", "title": "Брюксел даде месец на Полша да се поправи по спорната съдебна реформа"}
{"url": "https://www.faktor.bg/bg/articles/tragediyata-v-genua-se-razrastva-zhertvite-stanaha-22", "text": "Десетки хора са загинали в резултат на срутването на една от най-важните транспортни артерии в северния италиански град Генуа. По последни данни загиналите са най-малко 22 души, заяви заместник-министърът на транспорта.  \"За съжаление мога да потвърдя, че 22 са загинали и че това число вероятно ще расте\", каза пред Sky TG24 Eдуардо Рикси. Състоянието на петима пострадали се оценява като тежко. Най-вероятната причината за срутването на моста е удар от мълния, твърдят очевидци, цитирани от италианските медии.  „Мълния удари моста и ние видяхме как той се срути“, заяви един от свидетелите. Около 13.00 часа българско време се срути мостът „Моранди“, който е част от автомагистрала А10. При срутването му са пострадали десетки коли. Под отломките са затрупани хора.  В резултат на инцидента са повредени газови тръби и има изтичане на газ. На мястото на трагедията работят спасители с кучета, които издирват затрупаните хора. Има линейки и пожарникари. В момента на срутването на моста е имало около 20 автомобила. Спасителната операция продължава.  Вътрешният министър Матео Салвини съобщи, че на мястото на инцидента работят над 200 служители на пожарната. Министърът на инфраструктурата и транспорта Данило Тонинели се намира на мястото на трагедията. На фотографиите и видеото от мястото на събитието се вижда, че сред бетонните отломки има смачкани коли.  Срутването е станало над железопътна линия, но има засегнати жилищни сгради, които се намират в съседство. Бетонният мост се е срутил от 100 метра височина. Движението по магистрала А10 и в двете посоки е спряно. Централната част на моста, който е кръстен на един от най-прочутите италиански архитекти Рикардо Моранди, фактически липсва.  Времето в Генуа е много лошо, вали проливен дъжд.  Генералното консулство на Република България в Милано, в чийто консулски окръг спада Генуа, е в постоянен контакт с местните власти във връзка с трагичния инцидент. За момента няма официална информация за самоличността, броя или националността на жертвите и пострадалите. При получаване на актуални данни българските дипломати ще уведомят своевременно, съобщиха от българското МВнР.  Във връзка с трагедията Гражданска защита на област Лигурия откри следната гореща телефонна линия - 800 640 771 Български граждани могат да потърсят информация по случая или да подадат сигнали на телефоните на Генералното консулство в Милано: +39 028 49 42 941 и +39 933 37 82 60 43 (в извънработно време).  Италианският премиер Джузепе Конте ще посети Генуа тази вечер, съобщиха от правителствения дворец Киджи. Ръководителят на департамента за гражданска защита към италианското правителство Анджело Борели е свикал в Рим заседание на оперативния комитет. Премиерът ще наблюдава работата на комитета. Движението по моста „Моранди“ винаги е много натоварено. Той играе важна роля за осъществяване на транспортните връзки с Франция и с летището на Генуа. Мостът е построен през 60-те години на миналия век и е ремонтиран за последно през 2016 г.", "date": "2018.08.14", "title": "Трагедията в Генуа се разраства - жертвите на рухналия мост станаха 22"}
{"url": "https://www.faktor.bg/bg/articles/vuchich-se-yadosa-na-zapada-tseliyat-svyat-s-malki-izklyucheniya-smyatat-che-kosovo-e-na-albantsite", "text": "Президентът на Сърбия Александър Вучич заяви във вторник, че „целият западен свят, с малки изключения, смята, че Косово е единна, суверенна и неделима територия“, предава белградското радио „Б92“ реакцията на държавния глава. Коментарът му е по повод изявлението на германския канцлер Ангела Меркел един ден по-рано, че е „срещу промяна на границите на Балканите“, предаде \"Фокус\".  „Тя вече ни е разграничила, само че с отделянето на Косово от Сърбия“, обясни Вучич, визирайки отделянето на бившата южна провинция на страната и концепцията за „делинеация“ (разграничение) с албанците, която налага напоследък.  „Целият западен свят, с малки изключения, смятат, че Косово е неделима територия и принадлежи на албанците в Прищина“, продължи той.  „Именно затова бяха объркани от истерията сред някои хора в Сърбия. Моля ви – Соня Бисерко и Сава Янчич винаги са били за независимо Косово“, посочи сръбският президент, визирайки активист от неправителствена организация и православен монах.  „Но те са за независимо албанско Косово и затова се борят Сърбия да не получи нещо, а после някои хора в Сърбия се присъединиха към тях“, уточни Вучич. Освен това той изтъкна, че е бил „достатъчно смел“ да „поиска нещо повече за Сърбия и сърбите“ от „Ангела Меркел, и Владимир Путин, и Майк Пенс, и Еманюел Макрон“.  Що се отнася до позицията на Меркел, държавният глава отбеляза, че тя е същата като „от преди десет години“ – т.е., откакто Германия е признала независимостта на Косово.  Вучич потвърди още, че има намерение да се срещне с косовския си колега Хашим Тачи в Брюксел през септември.", "date": "2018.08.14", "title": "Вучич се ядоса на Запада: Целият свят, с малки изключения, смята че Косово е на албанците"}
{"url": "https://www.faktor.bg/bg/articles/novini/svyat/karvava-drama-vav-frantsiya-afganistanski-migrant-namushka-chetirima-napada-momicheta", "text": "Пиян младеж от Афганистан, кандидат за убежище във Франция, намушка с нож четирима души в центъра на югозападния френски град Перигьо, съобщават местни медии. 19-годишният мигрант нападал случайни минувачи, заплашвайки ги с нож. Гол до кръста, закачал млади момичета пред жилището си. Според местния печат се наложило санитари да обезвредят нападателя, който ранил двама от тях. По-късно намушкал леко възрастен човек, ранил по-сериозно и 64-годишен мъж. Агресивният младеж е задържан.", "date": "2018.08.14", "title": "Кървава драма във Франция: Афганистански мигрант намушка четирима, напада момичета"}
{"url": "https://www.faktor.bg/bg/articles/ikonomika/biznes/turskite-liri-izcheznaha-ot-cheyndzh-byurata-v-sofiya", "text": "Tурските лири изчезнаха по обменните бюра в София. Това съобщава Dnes.bg, позовавайки се на граждани. Обиколка из чейндж бюрата в столицата днес показа, че лирата се купува за 25 стотинки. На таблата за курс продава обаче масово стоеше надпис: \"Няма\", разказаха столичани. Турската лира загуби над 40% от стойността си спрямо долара тази година, отбелязват днес международните агенции. На 10 август турската лира постави нов исторически минимум спрямо долара и достигна курс от 6,41 лири за долар. Курсовите колебания бяха повлияни и от изявлението на американския президент Доналд Тръмп в петък, че е разпоредил удвояване на вносните мита за стоманата и алуминия от Турция до съответно 50 на сто и 20%.", "date": "2018.08.14", "title": "Турските лири изчезнаха от чейндж бюрата в София"}
{"url": "https://www.faktor.bg/bg/articles/zastrahovatelna-kompaniya-olimpik-e-v-nesastoyatelnost", "text": "Над 280 килограма негодни храни са иззети при проверките по Черноморието през юли. Това съобщиха от Българската агенция по безопасност на храните (БАБХ). Експертите продължават със засиления контрол по Българското Черноморие.   Инспекциите се провеждат в обекти за търговия с храни, подвижни, временни и сезонни обекти, заведения за обществено хранене, включително и такива, намиращи се на територията на хотелски комплекси, туристически обекти предлагащи услугата „all inclusive“. За установените несъответствия са издадени 157 предписания и са връчени 43 акта за установяване на административни нарушения.   Най-често констатираните несъответствия са по сградния фонд и оборудването, липса на регистрация и търговия с храни без идентификационна маркировка за произход и годност. Поради лошо хигиенно състояние са затворени обекти на територията на област Варна.", "date": "2018.08.14", "title": "Над 280 кг негодни храни са иззети при проверки по Черноморието"}
{"url": "https://www.faktor.bg/bg/articles/bencho-benchev-e-vozil-lichno-s-kolata-si-mityo-ochite-ot-solun-do-istanbul", "text": "Шефът на Окръжната прокуратура в Бургас Георги Чинев обяви, че Бенчо Бенчев лично е возил Димитър Желязков - Митьо Очите от Солун до Истанбул със свой автомобил и го е настанил в стаи, ангажирани на негово име, предаде Дарик. \"От 2 до 4 август 2018 г. в Република Гърция и Република Турция обвиняемият Бенчев е спомогнал на Димитър Желязков, извършил престъпление по текстовете, предмет на повдигнатото му обвинение от Специализираната прокуратура, да избегне и да бъде осуетено спрямо него наказателно преследване, като на 2 август е транспортирал с лек автомобил обвиняемият от град Солун през границата между Гърция и Турция до град Истанбул и за цитирания период му е предоставил за ползване стая в хотел \"Рамада\", която е била резервирана на името на Бенчо Бенчев, без да се е споразумял с лицето Желязков преди да е извършило самото престъпление\", обясни шефът на бургаската Окръжна прокуратура. Припомняме ви, че бизнесменът нарече „нелепа случайност“ едновременното си присъствие с Митьо Очите в истанбулския хотел.", "date": "2018.08.14", "title": "Прокуратурата: Бенчо Бенчев е возил лично с колата си  Митьо Очите от Солун до Истанбул"}
{"url": "https://www.faktor.bg/bg/articles/signal-za-bomba-v-sgradata-na-obshtinata-v-ruse", "text": "Сигнал за бомба в сградата на община Русе. Подаден е около 13:00 часа днес, съобщава \"24 часа\". По спешност всички служители са изведени. Централният вход на общината, където се намира и областната управа на Русе, е ограден с полицейска лента и засега не е ясно кога администрацията ще възобнови работа. На място са и полицаи, които са отцепили района, както и автомобил на пожарната. Предприети са всички необходими мерки за безопасност, като са повикани и спецчасти от Варна. Това е първи подобен сигнал, откакто общината е в тази сграда.", "date": "2018.08.14", "title": "Сигнал за бомба изпразни община Русе"}
{"url": "https://www.faktor.bg/bg/articles/preduprezhdenie-kam-pushachite-ne-prekalyavayte-s-elektronnite-tsigari-i-te-vredni", "text": "Течностите за електронните цигари са опасни за белите дробове, защото обезсилват почистващата им система и могат да причинят хронични заболявания, съобщи в. \"Индипендънт\", позовавайки се на британски учени. Особено опасни са изпаренията, но изследванията обикновено се правят с незагряти мостри заради изисквания за безопасност. Никотиновите течности за електронните цигари намаляват способността на имунната система да почистват белите дробове и да предотвратява натрупване на вредни химикали, твърдят учените от университета в Бирмингам. Авторите изтъкват, че електронните цигари все пак са по-малко вредни от традиционните, особено що се отнася до канцерогенния им ефект. Те обаче подчертават, че претенциите на производителите за безопасност може да са преувеличени, както и че не е известен дългосрочният им ефект. Изследването е направено с лабораторни тестове върху човешки клетки от здрави доброволци. Британските учени са се съсредоточили върху въздействието на парите върху алвеолните макрофаги - бели кръвни клетки, които \"патрулират\" в алвеолите на белия дроб и поглъщат и разграждат прах, бактерии и други опасни частици. След 24-часово излагане на различни видове течности за електронни цигари, учените установиха най-силен ефект от течностите, които първо са вапоризирани, а след това кондензирани - както те биха се натрупали в белия дроб. Броят на функциониращите макрофаги значително намалял след излагане на изпарените течности, като ефектът бил наблюдаван в продукти със и без никотин.", "date": "2018.08.14", "title": "Предупреждение към пушачите: Не прекалявайте с електронните цигари, и те са вредни"}
{"url": "https://www.faktor.bg/bg/articles/spetssadat-otlozhi-reshenieto-za-svobodata-na-zam-kmetitsata-na-mladost", "text": "Специализираният наказателен съд отложи за четвъртък решението си дали да пусне на свобода бившия зам.- кмет на Младост Биляна Петрова. Дотогава, по настояване на защитата й, тя ще бъде прегледана от лекар, който да прецени дали здравословните й проблеми са съвместими с условията в следствения арест. \"Банята в ареста не е мита от 10 г. Това е най-мръсното нещо, което съм виждала в живота си. Има един пръст кир\", каза пред магистратите Петрова.  Този аргумент задържаната изтъкна на фона на заболяването, което има - камъни в жлъчката. Нейната адвокатка Радост Ганчева каза, че в условията на арест клиентката й не може да спазва хранителен режим, който е необходим за лечението. Защитата настоя и за оглед на килията на Петрова от лекар. Биляна Петрова беше задържана преди 4 месеца заедно с отстранената от поста си кмет на Младост Десислава Иванчева и бившия районен кмет Петко Дюлгеров. Те са обвинени, че са поискали половин милион евро подкуп от предприемач. При зрелищната акция в центъра на София у тримата бяха намерени общо 70 000 белязани евро.", "date": "2018.08.14", "title": "Спецсъдът отложи решението за свободата на зам.кметицата на \"Младост\""}
{"url": "https://www.faktor.bg/bg/articles/i-prokuraturata-podhvana-masovoto-horo-kray-sedemte-rilski-ezera", "text": "Районната прокуратура в Дупница се зае с проведеното на 11 август в циркуса на Седемте Рилски езера масово хоро. Това съобщиха от пресцентъра на Районната прокуратура-Дупница. Ведомството се е самосезирало след публикации в медиите. Предстои извършването на проверка по реда на надзора за законността на действията на контролните органи.", "date": "2018.08.14", "title": "Прокуратурата подхвана контролните органи заради масовото хоро в Рила"}
{"url": "https://www.faktor.bg/bg/articles/dzhambazki-varhu-bsp-tezhat-razstreli-na-nevinni-uchiteli-sveshtenitsi-ofitseri-i-masovi-ekzekutsii", "text": "На БСП им се привиждат разстрели, защото имат в гардероба си скелетите на масови екзекуции и избиване на невинни учители, търговци, свещеници, офицери, общественици, избити само защото са българи. Това се казва в позиция на заместник-председателя на ВМРО и български представител в Европейския парламент Ангел Джамбазки, публикувана на официалната му страница във „Фейсбук“. Ден по-рано председателят на НС на БСП Корнелия Нинова изпрати писмо до председателя на ЕП Антонио Таяни и председателя на Групата на социалистите и демократите в ЕП Удо Булман във връзка с изказването на евродепутата, че \"всички от Българската социалистическа партия са за разстрел\". Ето позицията на Джамбазки: БКП, БСП, Коминтернът, „македонският въпрос“ и продължаващото национално предателство БКП има безспорна и доказана историческа вина за националното предателство, извършено от нейните ръководители и функционери срещу българския народ, чрез т.нар. „македонизация“ на Пиринския край. Не ми е известно в световната история да има друг подобен пример, когато една партия взема решение да отроди, да отдели, да отхвърли част от собствената си нация и да предаде доброволно изконна своя територия на чужда и враждебна държава. Не ми е известно в световната история една партия да „взема на въоръжение“ чужда, вража анти-национална теза и да използва срещу собствения си народ. Не ми е известно в световната история да има друга партия, която да бие, мачка, изселва, затваря, избива собствените си граждани, част от собствената си хилядолетна нация, за да ги накара да се самоопределят като други, като принадлежащи на някаква измислена нация. Това е предателство. Това е срам. Това е позор. БСП се обяви за приемник на БКП. БСП никога не се извини за това национално предателство. Никога. Нито за избиването на стотици български родолюбци, които отказаха да признаят това национално предателство и да се нарекат по друг начин, освен българи. Затова никой от ръководството на БСП няма никакво морално право да задава въпроси по темата „Македония“, камо ли да критикува или изисква поведение. Защото темата „Македония“ за нас, българите, е външнополитическа именно заради БКП/БСП и тяхната историческа вина. Защото тяхната загриженост е лицемерна, фалшива, лъжлива. Те следваха антибългарската, „македонистка“ линия на Коминтерна, те колаборираха с гръцката и сръбската комунистически партии срещу България и българския национален интерес. Всъщност днес ръководството на БКП/БСП прави абсолютно същото. Следва позорната анти-българска линия на Коминтерна по „македонския въпрос“. Ръководството на БКП/БСП, в съюз със старите си дружки в Гърция и Сърбия, прави всичко възможно, за да провали договора за добросъседство. Да развали отново отношенията между България и Македония. Да скара отново България и Македония. Да издигне отново зида, построен от Груевски и разрушен от сегашните правителства на България и Македония. На ръководството на БСП е поставена задача, отново от Коминтерна, да провали този договор с всички сили и средства. Дежа вю. Вече видяно, вече живяно. На ръководството на БСП/БКП е поставена задача. Да провокира, да измисля, да създава напрежение между България и Македония. Да пречи. Да истеризира. Да си измисля проблеми. За тази цел, за провалянето на договора за добросъседство между България и Македония, освен ръководството на БСП, са мобилизирани всички агенти, всички провокатори, всички негодници на Балканите, от пенсионирани бивши доносници – политически неудачници, през политически трупове и еднодневки, та до последния, готов на всичко, нечистоплътен ренегат – бъдещият им коалиционен партньор Костя Копейката. Защо им е важно провалянето на този договор? Защото изпълняват чужд, външен, враждебен план. Същият план, начертан и осъществен още през 1912 година от съюзниците-разбойници и техните покровители срещу България. Затова и реакцията на ръководството на БСП/БКП е толкова истерична. Затова се опитват да се скрият зад измислицата за „разстрела на всички социалисти“. Прочее, това е стар техен навик. Когато ги уловят в беля, се крият зад гърбовете на „всички социалисти“. Познато. И подло. Никой не иска да разстрелва всички социалисти. Никой няма да разстреля всички социалисти. Много интересен рефлекс на ръководството на БСП/БКП – посочваш им историческата им вина и те веднага привиждат стадиони, бесилки и масови екзекуции. Може би защото имат гузна съвест. Може би защото са гузни. Може би защото имат в гардероба си скелетите на масови екзекуции и избиване на невинни учители, търговци, свещеници, офицери, общественици, избити само защото са българи. Вина, която ръководството на БСП/БКП още не е признало. Искаме от тях, от ръководството на БСП/БКП, да спрат да се крият, да излязат, да признаят историческата вина на БКП за „македонизацията“ и да замълчат. Ето малко история. Факти и недвусмислени исторически доказателства за твърденията ми: На втория пленум на ЦК на БКП, състоял се през 1929 г., се говори за национално освобождение на „поробените от България македонски и тракийски области“. Затова БКП трябва да се бори за самоопределение на македонците и тракийците, включително до тяхното отделяне от България. „Резолюция на Коминтерна по Македонския въпрос“ е официален политически документ на Коминтерна от януари 1934 година, с който за първи път в историята авторитетна международна организация дава насока за признаване съществуването на отделен македонски народ и македонски език. На 25 септември 1944 г. БРП(к) преговарят с ЮКП по македонския въпрос. Българската държава се задължава да популяризира създаването на македонска държава в Югославия, а в Пиринска Македония да се провежда разяснителна работа за развитието на „македонско национално съзнание“. Освен това българските комунисти в лицето на ЦК признават правото на населението от този край да се присъедини към НР Македония. През 1945 г. правителството взема решение около 17 000 български бежанци от Егейска Македония да бъдат изпратени от България във Вардарска Македония. На 5 юни 1946 г. Сталин критикува Георги Димитров в лична среща и смята, че трябва да се даде културна автономия на Пиринския край в рамките на България. На 7 срещу 8 юни 1946 г. по лични указания на комунистическия лидер Георги Димитров е наредено през лятото на 1946 година да бъдат ликвидирани без особена публичност дейци на ВМРО, сред които е и Кирил Дрангов, като изпълнението на задачата е възложено на полковник Лев Главинчев. През същата тази нощ близо 200 родолюбиви македонски българи от цяла България – ръководители, членове или привърженици на организацията потънаха в неизвестността. Сред тях са Жоро Настев, Страхил Развигоров, Владо Куртев, Йосиф Марков, Коста Ризов, Гошо Атанасов, Михаил Карайорданов, Евтим Орлето, Атанас Пашков и др. Съпругите и децата им бяха изселени, интернирани или просто изхвърлени от домовете им и оставени на произвола на съдбата. И днес още може да питате техните деца – живи свидетели на тази злокобна нощ. На X пленум на БРП(к) е подготвена резолюция лично от Вълко Червенков, в която се изтъква, че „македонците“ се третират като отделна националност. Едва след X пленум областните функционери на БРП(к) разбрали, че трябва по всички линии да се разширява македонизацията, т.е. най-напред да се промени етническата принадлежност на българското население в Пиринския край и след това да му се създават изкуствени културни, образователни и други институции. На конференцията в Блед на 30 юли - 1 август 1946 г. българската страна се задължава да организира и реализира редица културно-просветни инициативи, като македонски театър, македонска книжарница, а също така изучаването на македонски език и история на македонския народ в българските училища. През декември 1946 г. в Горна Джумая пристигат македонски театър и македонски хор. Посетителите на събитията са българи, отбелязани в списък, а присъствието им е било задължително. Произнесени са речи от Кр. Стойчев, инж. Г. Мадолев, които възхваляват културното сближаване на македонския народ от двете страни на границата и предстоящото обединение. На 7 октомври 1946 г. Централното ръководство на БРП(к) разрешава костите на Гоце Делчев да бъдат преместени от София в Скопие. Населението е задължено да се абонира за скопски вестници и списания. В края на 1946 г. е извършено преброяването. На 21 декември 1946 г. Областният комитет на БРП(к) провежда специално заседание, на което Кр. Стойчев изказва партийната позиция, че Централният комитет на партията е съгласен населението в Пиринския край да се запише по националност „македонско“. След XVI пленум на партията Вл. Поптомов заявява, че е „допуснато известно увлечение“. „Преброяването на населението от този край не бе доброволно, а преброяването се ръководеше от нашата партия, от наши местни деятели. Не може да се получат 98 процента македонци в Петричко, ако нямаше насилие.“ Областното и партийно ръководство приемат с охота идеята в Пиринския край да дойдат учители от Скопие и това се случва на 1 декември 1947 г. Председателят на Областния комитет на ОФ критикува ЦК на БРП(к), че трябва да променят учебниците по история и география, защото там се твърди, че Пиринският край е български. През 1950 г. Политбюро решава в Пиринския край да се издава вестник Пиринско дело, като неговата задача е: „да се бори енергично за изграждането на македонска национална култура със социалистическо съдържание и за издигане на националното самосъзнание на македонското население в Пиринския край“.", "date": "2018.08.14", "title": "Джамбазки: Върху БСП тежат разстрелите на невинни учители, свещеници, офицери, само защото са българи"}
{"url": "https://www.faktor.bg/bg/articles/nad-200-hilyadi-avtomobilisti-ostavat-bez-grazhdanska-otgovornost", "text": "Над 200 хиляди собственици на автомобили, клиенти на българския клон на кипърската застрахователната компания \"Олимпик\", от петък няма да имат валидни застраховки \"Гражданска отговорност\" и трябва да сключат нови полици. Информацията беше публикувана на сайта на компанията днес, като се уточнява, че това става, защото в \"Олимпик\" влиза ликвидатор. През май Комисията за финансов надзор (КФН) забрани на българския клон на \"Олимпик\" да продава \"Гражданска отговорност\", тъй като Министерството на финансите в Кипър е наложило забрана за свободно разпореждане с активи на дружеството поради неговата неплатежоспособност и е отнело лиценза на компанията майка. Тогава от \"Олимпик\" обявиха, че наложената мярка спрямо компанията е временна и е резултат на пропуски в одитната информация, която в едномесечен срок ще бъде представена на кипърския регулатор. По данни на КФН, цитирани от \"Капитал\", към началото на май застраховки в \"Олимпик\" са имали близо 275 хил. автомобила, което му отрежда 9.2% пазарен дял в автомобилното застраховане в България и четвърто място след \"Лев инс\", \"Бул инс\" и \"Евроинс\". От съобщението на сайта на компанията се разбира, че всички със застраховки в \"Олимпик\" трябва да предприемат спешни действия, за да осигурят своевременно алтернативно застрахователно покритие. Застрахователната компания \"Олимпик\" е създадена през 1995 г. Освен в Кипър компанията работи и в България, като у нас предлага основно \"Гражданска отговорност\". Ако водач без \"Гражданска отговорност\" бъде хванат от пътната полиция на пътя, му се отнема временно книжката, докато представи валидна полица. До сключване на застраховка се спира от движение и колата. Минимум 250 лева е глобата за липса на \"Гражданска отговорност\" За липсата на \"Гражданска отговорност\" е предвидена и глоба - 250 лв. за физическо лице и 2000 лв. за юридическо лице или за едноличен търговец. При повторно нарушение наказанието е съответно 800 и 4000 лева. Лице, което не е собственик и управлява МПС без валидна застраховка, се наказва с глоба от 400 лева. При повторно нарушение наказанието е 800 лева. В съобщение от Комисията за финансов надзор уточняват също, че след прекратяване на застрахователните договори, ако не са били сключени нови своевременно, в случай на пътнотранспортно произшествие обезщетението се заплаща от лицето, причинило произшествието на пътя. Как клиентите могат да си получат парите В информацията до медиите се посочва, че заплатените премии за неизтеклата част на застрахователните договори, които ще бъдат прекратени, подлежат на връщане в рамките на последващото производство по несъстоятелност в съответствие със законодателството на Република Кипър. \"Клиентите на ЗК Олимпик ще бъдат уведомени за откритото производство и ще им бъде указан редът и сроковете, в които могат да поискат парите си от застрахователя. По същия начин ще бъдат уведомени и лицата, които са завели щети при застрахователя\", се казва още в съобщението.", "date": "2018.08.14", "title": "Как може да си върнем парите от фалиралата застрахователна компания \"Олимпик\""}
{"url": "https://www.faktor.bg/bg/articles/tsvetanov-prezidentat-na-bsp-rumen-radev-se-zayavyava-kato-politicheski-oponent-a-ne-kato-darzhaven-glava", "text": "Президентът на БСП Румен Радев се заявява като политически опонент, а не като държавен глава. С военния си манталитет той показва, че не зачита правовия ред в страната. Това коментира пред журналисти председателят на ПГ на ГЕРБ и заместник-председател на партията Цветан Цветанов преди откриването на пътя Велико Търново – Горна Оряховица през Арбанаси. Цветан Цветанов бе категоричен, че не прави чест на Румен Радев непрекъснато да се изказва негативно както за премиера Борисов, така и за ГЕРБ. „Той трябва да работи на надпартийно ниво и да допринася за утвърждаването на позицията на България като сериозен фактор на Балканите, което бе постигнато по време на председателството на Съвета на ЕС“, коментира той. Във връзка с думите на Радев, че ГЕРБ саботира модернизацията на армията Цветанов напомни, че именно правителството на ГЕРБ през годините е работило изключително усилено и е влагало сериозни средства в модернизацията. „Кабинетът „Орешарски“ направи само една среща, касаеща модернизацията на армията, и тя беше с представители на „Грипен““, каза още зам.-председателят на ГЕРБ. Цветанов подчерта, че БСП трябва да дават сериозни обяснения за това как са финансирани техните предизборни кампании, защото досега посланията от техния лагер са доста противоречиви. „В един момент бе направен опит Митьо „Очите“ да бъде пришит на ГЕРБ. Напомням, че докато аз бях министър директорът на ОД на МВР – Бургас Милен Димитров бе човекът, който извърши много сериозна оперативна дейност, която в крайна смета доведе до осъждането на Митьо „Очите“. Когато обаче кабинетът „Орешарски“ дойде да власт  - Димитров бе уволнен“, разказа председателят на ПГ на ГЕРБ. По-късно в присъствието на регионалния министър Николай Нанков, великотърновския кмет Даниел Панов и горнооряховския му колега Добромир Добрев, на народния представител инж. Клавдия Ганчева, както и на областния управител проф. Любомира Попова бе отворена за движение пътната отсечка Велико Търново - Горна Оряховица през Арбанаси. „Благодаря на министър Нанков за изпълнените ангажименти, които поема при честите си посещения във Великотърновския регион. Благодаря и на изпълнителите на този проект, които спазиха срока на изпълнение и утре миряните ще посетят спокойно арбанашкия манастир „Свето Успение Богородично”, тъй като новият път е безопасен и напълно обновен“, посочи Цветанов. Отсечката бе ремонтирана на два етапа със средства от бюджета на МРРБ. Пълна рехабилитация на пътя се осъществява за първи път от повече от 40 години. Извършено е преасфалтиране, оформено е пътно отводняване, а където теренът позволява пътят е и разширен. Отсечката между старата столица и Горна Оряховица се ползва средно от 7000 автомобила на ден.", "date": "2018.08.14", "title": "Цветанов: Президентът на БСП Румен Радев се заявява като политически опонент, а не като държавен глава"}
{"url": "https://www.faktor.bg/bg/articles/nova-tragediya-v-italiya-sruti-se-most-ima-zhertvi-i-raneni", "text": "Мостът Понте Моранди на италианската магистрала А10, който свързва Генуа със Савона, се срути тази сутрин. Част от виадукта, окачен на стотина метра над земята  е паднал, повличайки вероятно десетки автомобили, съобщи \"Ла Република\". Към мястото са отправени всички налични в района линейки. Срутената секция на моста е дълга няколко десетки метра, тя минава над населена зона. Магистралата е затворена и в двете посоки. Спасители са довели и кучета на мястото ,за да издирват хора, затрупани под развалините. На място има и пожарни екипи. Според \"Ройтерс\", има десетки загинали и неизвестен брой пострадали. Журналист от местният канал \"Теледженова\" каза за телевизия \"Скай Ти Джи 24\", че е видял поне осем-девет смачкани автомобила под отломките. \"Картината е апокалиптична\", добави журналистът. Според Асошиейтед прес, която се позовава на италианска информационна агенция, автомобилите са поне 10. Мостът е строен през 60-те години на миналия век. Реконструиран е през 2016 година.", "date": "2018.08.14", "title": "Нова трагедия в Италия - срути се мост в Генуа, има жертви и ранени"}
{"url": "https://www.faktor.bg/bg/articles/turski-iztrebiteli-nad-gartsiya", "text": "Генералният щаб на гръцката армия съобщи за поредно нарушение на гръцкото въздушно пространство от турски военни самолети, предаде ТАСС. По данни на щаба вчера 6 турски самолета са извършили 40 нарушения на въздушното пространство над Егейско море. Два от турските самолети са имали бойно въоръжение на борда. Гръцки изтребители са прехванали турските самолети и са ги принудили да напуснат гръцкото въздушно пространство.", "date": "2018.08.14", "title": "Турски изтребители пак нарушиха въздушното пространство на Гърция"}
{"url": "https://www.faktor.bg/bg/articles/lavrov-dnite-na-dolara-sa-prebroeni", "text": "Руският външен министър Сергей Лавров, който е на посещение в Анкара, обяви, че дните на долара като стандартна валута в международната търговия са преброени. Той допълни, че Москва обмисля споменатата и от Ердоган мярка за въвеждане на националните валути в двустранната търговия с Китай, Иран и Турция.  Днес индексите на европейските капиталови пазари показват нормализация след вчерашния срив заради цената на лирата. Причината са обявените от Анкара мерки за гарантиране на ликвидността на валутата.  Първият дипломат на Кремъл също заяви, че наложените от Вашингтон повишени вносни мита и икономически санкции спрямо Анкара и Москва са нечестно средство в глобалната търговия.", "date": "2018.08.14", "title": "Лавров солидарно с Анкара: Дните на долара са преброени"}
{"url": "https://www.faktor.bg/bg/articles/sasht-zamrazyavat-dogovora-otkrito-nebe-s-rusiya", "text": "Подписаният от Доналд Тръмп военен бюджет на САЩ за 2019 година не предвижда пари за финансиране на режима \"Открито небе\", съобщи CNN. Забранява се на пентагона да усвоява държавни пари за модифициране на американски самолети с цел използването им по условията на режима. Договорът за установяване на режима \"Открито небе\" е приет през март 1992 г. в Хелзинки. Той влиза в сила от 01 януари 2002 г., след ратифициране от всички страни по него. Съгласно клаузите му, САЩ трябва да получи разрешение от Русия за извършване на наблюдателни полети над руска територия, същото важи и за руските инспекции над американска територия. Вашингтон от няколко години обвинява Москва, че изпълнява договора избирателно и нарушава постигнатите и подписани споразумения. Същите претенции има и Русия. Сега, с новия бюджет и спиране на финансирането по този режим, полети явно няма да се провеждат. В точка 1242 от бюджета се казва, че се забранява финансирането на програмата за такива полети докато президентът на САЩ не предостави пред Конгреса доказателства, че Русия изпълнява условията на споразумението.", "date": "2018.08.14", "title": "САЩ замразяват договора \"Открито небе\" с Русия"}
{"url": "https://www.faktor.bg/bg/articles/ruhna-viadukt-na-magistrala-v-italiya", "text": "Рухна виадукт по италианската автомагистрала А10 край Генуа. Засега няма съобщения за пострадали, но според местни медии е възможно на моста да е имало преминаващи автомобили.", "date": "2018.08.14", "title": "Рухна виадукт на магистрала в Италия"}
{"url": "https://www.faktor.bg/bg/articles/ofitsialno-atakata-v-london-e-teror", "text": "Атаката край британския парламент от днес е атентат, предаде Скайнюз. Днес полицията в Лондон обяви официално, че атаката, извършена от шофьор на автомобил тази сутрин, е терористичен акт. Водачът на колата бе задържан малко след като се удари в ограждения пред сградата на органа на законодателната власт на Обединеното кралство. По информация към този момент нападателят е около 20-годишен и е от африкански произход. Британският премиер Тереза Мей заклейми атентата и пожела бързо възстановяване на двамата пострадали от нападението.", "date": "2018.08.14", "title": "Официално: Атаката в Лондон е терор, нападателят е от африкански произход"}
{"url": "https://www.faktor.bg/bg/articles/volen-siderov-kam-rzi-proverite-zavedeniyata-na-valeri-simeonov", "text": "Подавам сигнал до вас да проверите заведенията (той има два хотела) на Валери Симеонов и заведенията на Свети Влас на лауреатите за Нобелова награда. Това каза пред журналисти в Бургас лидерът на Атака и председател на ПГ „Обединени патриоти“ Волен Сидеров на среща с д-р Мариана Кофинова, директор на дирекция \"Обществено здраве\" към Регионална здравна инспекция – Бургас, предаде  Радио „Фокус“ – Бургас.  Той ѝ зададе въпроса каква е точно процедурата за затваряне на заведения и законно ли е това, което прави РЗИ. „Законово сме изпълнили своите задължения и тези лепенки, които сме сложили, са посочени в Наредба 36. Предварително е връчена и заповед“, заяви д-р Кофинова. Сидеров я попита как точно се избират заведенията, които да бъдат проверени, а отговорът беше, че това става по сигнали, като на всеки подал такъв се записват името, телефонния номер и адреса. „Това е нещо, което можем да ви предоставим в писмен вид и е достъп до обществена информация, която по надлежния ред може да получите“, каза още д-р Кофинова.  Тя не можа да отговори на въпроса дали към момента има извършени проверки на територията на Свети Влас, но заяви че се работи предимно по сигнали", "date": "2018.08.14", "title": "Волен Сидеров към РЗИ: Да проверите заведенията на Валери Симеонов"}
{"url": "https://www.faktor.bg/bg/articles/novini/svyat/zloveshto-sektanti-ubiha-3-godishno-detentse-na-izvraten-ritual-za-da-se-zavarne-kato-isus-i-da-im-posochi-pokvarata", "text": "Тригодишното момче, намерено заровено в пустинята в Ню Мексико, е било убито в ритуал за \"пропъждане на зли духове\". Негови роднини смятали, че то ще се \"завърне като Исус\", за да посочи \"покварени\" мишени, които трябва да бъдат нападнати. Това съобщи прокуратурата, цитирана от Ройтерс. Властите намериха останките на детето близо до коптор, намиращ се на север от град Таос. Това стана три дни след полицейска операция, в която бяха намерени 11 деца в окаяно състояние и бяха арестувани петима възрастни по обвинение, че са издевателствали над тях. Бащата на убитото дете го отвлякал от майка му и го държал в този коптор                                Копторът, в който са държани децата в пустинята Сред задържаните има три жени, които според полицията са майки на 11-те деца. На някои от децата, на възраст от 1 до 15 години, са били дадени оръжия, за да защитават бордея от евентуална операция на ФБР, съобщават от съда, занимаващ се със случая.  Едно от децата е разказало на следователите, че един от арестуваните възрастни му е обяснил, че 3-годишният Абдул-Гани Уахадж ще се завърне от отвъдното и ще посочи институции, които трябва да бъдат атакувани. \"Те са очаквали Абдул-Гани да възкръсне, за да им покаже от кои правителствени институции трябва да се отърват\", каза прокурор от окръг Таос. Други деца разказват, че смъртта му е била \"ритуал за прогонване на зли духове\" от него. Бащата на убитото дете, 39-годишният Сирадж ибн Уахадж, е син на известен мюсюлмански духовник в Ню Йорк. Той е обвинен, че е отвлякъл Абдул-Гани от дома на майка му в Атланта през декември.", "date": "2018.08.14", "title": "Зловещо: Сектанти убиха 3-годишно детенце на извратен ритуал, за да се \"завърне като Исус\" и да им посочи \"покварата\""}
{"url": "https://www.faktor.bg/bg/articles/prezidentat-na-rsrabska-tragediyata-v-srebrenitsa-be-dogovorena", "text": "Много събития преди и след юли 1995 г. ясно показват, че престъплението в Сребреница е \"договорена трагедия\", която доведе до сатанизирането на сърбите и осъществяването на плановете на някои западни страни за прехвърляне на колективна вина върху сръбския народ. Това заяви днес президентът на босненската Република Сръбска на извънредно заседание на парламента, свикано по негова инициатива, съобщи телевизия РТРС, посочва dir.bg. Додик предложи на заседанието да бъде преразгледан докладът на предишното правителство на Република Сръбска за събитията в Сребреница през 1995 г. с цел да бъде намален официално признатият брой жертви. В доклада е записано, че в резултат на трагедията в Сребреница са загинали 8700 души. \"Твърденията за геноцид, извършен от сърбите в края на миналия век, продължават. Да припомним срамния опит на Великобритания, която през юни 2015 г. подготви резолюция за геноцида в Сребреница с едностранна квалификация на събитията от юли 1995 г. По молба на Сърбия и Република Сръбска Руската федерация като постоянна членка на Съвета за сигурност на ООН наложи вето на нечестното британско предложение и попречи за осъждането на сръбския народ\", каза Додик в обръщение пред парламента, цитиран от БТА. Той подчерта, че целта му не е да се омаловажат престъпленията, извършени срещу босненските мюсюлмани, а да се установи истината. \"Свидетели сме, че под влиянието на международната общност правосъдието е селективно. Затова искаме преразглеждане на доклада на комисията за Сребреница, защото в него ги няма сръбските жертви. Трябва да се знае, че 30 хиляди сърби, убити през войната, още чакат правосъдие\", каза Додик. Някои босненски медии виждат инициативата на Додик като част от кампанията му за изборите през октомври. В края на войната в Босна, на 11 юли 1995 г., силите на босненските сърби, водени от генерал Ратко Младич, избиха над 8000 босненски мъже и момчета в мюсюлманския анклав Сребреница, обявен за защитена от ООН зона, като заровиха телата им в масови гробове. Макар че международен съд определи клането в Сребреница като геноцид, сърбите никога не са признали, че техните сили са извършили такова престъпление.", "date": "2018.08.14", "title": "Президентът на РСръбска: Престъпленията в Сребреница  бяха \"договорена трагедия\""}
{"url": "https://www.faktor.bg/bg/articles/martvoto-valnenie-pogubi-67-godishen-plevenchanin-na-plazh-silistar-pri-tsarevo", "text": "67-годишият Владимир Попов от Плевен стана поредната жертва на опасното море през последните дни. Инцидентът е вчера на плаж Силистар при Царево. В късния следобед туристът влязъл в морето в района на неохраняемата зона. Силните течения са го издърпали навътре и възрастният мъж не успял да излезе, съобщи flagman.bg. Тялото му е откарано за аутопсия в отделение „Съдебна медицина“ при УМБАЛ-Бургас. Работата по случая продължава от служители на РУ-Царево. През месец август морето е изключително опасно заради мъртвото вълнение. Дори да се успокои за няколко дни, след това отново се появява.", "date": "2018.08.14", "title": "Мъртвото вълнение погуби 67-годишен плевенчанин на плаж Силистар при Царево"}
{"url": "https://www.faktor.bg/bg/articles/obshtestvo/zakon-i-red/sled-den-otlagane-bencho-benchev-tryabva-da-se-yavi-v-prokuraturata", "text": "След ден отлагане бургаският общински съветник от групата на БСП Бенчо Бенчев трябва да се яви в прокуратурата, за да му бъде повдигнато обвинение.  Това трябваше да стане още вчера, но се отложи с един ден, заради ангажимент на защитата на Бенчев – адвокат Иво Найденов.  Очаква се паралелно да му бъде наложена и мярка за неотклонение. Ако Бенчев не се яви, ще бъде обявен за общодържавно издирване. Бизнесменът и общински съветник беше сред арестуваните при акцията по задържането на Димитър Желязков – Митьо Очите в Истанбул. Именно на негово име били резервирани стаите в хотела, в който задържаха Очите. Бенчев най-вероятно ще бъде обвинен, че е укрил в Турция Димитър Жлязков.", "date": "2018.08.14", "title": "След ден отлагане Бенчо Бенчев трябва да се яви в прокуратурата"}
{"url": "https://www.faktor.bg/bg/articles/bencho-sreshtata-s-dimitar-zhelyazkov-beshe-sluchayna", "text": "\"Не приемам обвиненията. Срещата с Димитър Желязков беше случайна\" - това каза заместник-председателят на Общинския съвет в Бургас Бенчо Бенчев преди да влезе в Окръжната следствена служба, където трябва да му бъде повдигнато обвинение за помагачество и укриване на несебърския бос Димитър Желязков - Митьо Очите. Бенчев пристигна със своя адвокат Иво Найденов. Очаква се малко по-късно от Окръжната прокуратура в Бургас също да направят изявление, съобщава БНР.   \"Искаме истината да излезе наяве, подчерта по-рано адвокатът. Според Найденов, повдигането на обвинения на Бенчо Бенчев за укриването на Димитър Желязков-Очите \"не означава, че той е престъпник\".", "date": "2018.08.14", "title": "Бенчо: Срещата с Димитър Желязков беше случайна"}
{"url": "https://www.faktor.bg/bg/articles/baziran-vav-varna-korab-i-dve-firmi-shte-izpompvat-razliva-v-moreto-do-sozopol", "text": "Две фирми могат да източат останалото гориво в потъналия през 1921 година до Созопол американски параход „Мопанг“. Това каза в интервю за БНР областният управител на Бургас Вълчо Чолаков. На вчерашното заседание на щаба е постигнато съгласие да се потърси помощта на единствените две фирми, които предоставят  услуга по източване на гориво, което се намира на дълбочина: „В случая дълбочината е на 25-30 метра. Търси се съдействието на кораб, базиран във Варна, който изпомпва и събира повърхностен разлив. Още днес ще се договаря с тези две фирми. Корабът от Варна ще бъде на път всеки момент, въпреки че служителите от „Морска администрация“ увериха, че към настоящия момент няма спешна нужда да се вика този кораб от Варна, тъй като разливът е съвсем малък.“ Изграждането на ограждащото съоръжение към потъналия през 1921 година кораб, който изпуска мазут, е започнало още в петък, след като е получен сигнал от двама водолази за случващото се изтичане: „Вчера на организирания щаб по повод на аварията беше взето решение да се изгради допълнително второ съоръжение, за да се минимизират щетите. Към настоящия момент изграденото съоръжение е постигнало своята ефективност и към днешния момент няма разлив, нито екологична заплаха, нито заплаха за плажуващите на плажа. Самата авария е на около 4-5 км от плажа“. Владимир Живков, геолог и водолаз, автор на книгата \"Карта на потъналите кораби по българското крайбрежие на Черно море\" заяви, че горивото от потъналите кораби е най-малката опасност: „Непрекъснато плават кораби, които изхвърлят масла и горива, понеже така е по-евтино, доколкото знам от големи капитани. Много хора, поради това че няма да има наказание, изхвърлят всичко в морето.“ \"Опасни са корабите, които ежедневно се движат в Черно море\", заяви още Владимир Живков.", "date": "2018.08.14", "title": "Базиран във Варна кораб и две фирми ще изпомпват разлива в  морето до Созопол"}
{"url": "https://www.faktor.bg/bg/articles/advokatat-sreshtata-na-benchev-s-ochite-ne-oznachava-che-e-izvarsheno-prestaplenie", "text": "Няма извършено престъпление от страна на Бенчо Бенчев. Това каза пред журналисти Ивайло Найденов, адвокат на зам.-председателя на общинския съвет в Бургас Бенчо Бенчев, предаде Радио „Фокус“ - Бургас. Срещу Бенчев са повдигнати две обвинения - за укривателство и за боеприпаси без разрешение.  „За първото обвинение в медийното пространство достатъчно дълго беше обяснявано, че ще бъде повдигнато такова обвинение. Даже доколкото си спомням зам.-главният прокурор Гешев преди една седмица каза, че може би ще бъде повдигнато обвинение за лично укривателство. За обвинението по чл. 339 от НК - за държанен на боеприпаси без разрешение - не смятам, че има доказателства. Най-малкото г-н Бенчев има законно притежавано оръжие. Твърди се за едни боеприпаси. Това са боеприпасите за двете оръжия, които има и няма извършено престъпление. Но то е по-тежката квалификация. По всяка вероятност Прокуратурата е преценила, че това трябва да повдигне, за да може да наложи и забрана и са се мотивирали, че на базата на това обвинение налагат и забрана за напускане пределите на Република България. Аз не виждам г-н Бенчев с какво е опасен и какво трябва да притеснява и защо се притеснява Прокуратурата. Той няма и най-малко намерение да се укрива. Така че разчитам, че тази мярка е наложителна и задължителна в настоящия случай“, коментира Найденов. „В крайна сметка смятам, че емоциите ще отминат, тъй като в момента на гърба на нашия защитен, нашия доверител се упражняват страшно много хора. Прокуратурата ще изясни какво се е случило“, каза още той.  „По никакъв начин той не е извършил деянието - публично укривателство и смятам, че ще излязат с един достоен акт. А то е именно до прекратяване на досъдебното производство. Нека да не слагаме каруцата пред коня, но лично аз се надявам, че ще бъдат събрани всички възможни доказателства, за да се изчисти името на нашия доверител“, добави Найденов.  На въпроса дали ще може да докаже, че срещата на Бенчев с Димитър Желязков е нелепа случайност той отговори, че срещата на хората не означава, че е извършено престъпление. „Ако делото влезе в съда, ще се съберат достатъчно доказателства и ще се убедите, че няма извършено престъпление от страна на г-н Бенчев“, заяви адвокат Ивайло Найденов.", "date": "2018.08.14", "title": "Адвокатът: Срещата на Бенчев с Очите не означава, че е извършено престъпление"}
{"url": "https://www.faktor.bg/bg/articles/obshtestvo/zakon-i-red/tsik-vnasya-zhalba-sreshtu-reshenieto-da-osiguri-mashinno-glasuvane", "text": "Централната избирателна комисия ще внесе още днес жалба срещу решението на Административния съд в София, с което комисията е задължена до половин година да осигури машинно гласуване във всички секции, както е записано в Избирателния кодекс. Комисията обсъди мотивите на жалбата си като един от тях ще бъде по недопустимост на решението на съда.  Припомняме, че делото за въвеждането на машинно гласуване бе образувано по жалба на бившите депутати Мартин Димитров и Петър Славов.", "date": "2018.08.14", "title": "ЦИК внася  жалба срещу решението да осигури машинно гласуване"}
{"url": "https://www.faktor.bg/bg/articles/mevlyut-chavushoglu-rusiya-i-turtsiya-shte-razreshat-situatsiyata-v-siriyskata-provintsiya-idlib", "text": "Русия и Турция ще намерят начин да разрешат в духа на сътрудничеството ситуацията в зоните на деескалация в сирийската провинция Идлиб. Това заяви турският външен министър Мевлют Чавушоглу на съвместна пресконференция с руския си колега Сергей Лавров в Анкара, предава ТАСС. „Отношенията ни са на добро равнище. Предмет на нашите разговори ще бъдат въпросите, свързани с зоната за деескалация в Идлиб. Ще обсъдим как бихме могли да водим борбата с тероризма в този регион“, подчерта Чавушоглу. Първият дипломат на Анкара напомни, че президентите на двете държави Владимир Путин и Реджеп Таийп Ергодан често разговарят по телефона, а последно са се срещнали в кулоарите на форума на страните от БРИКС в Йоханесбург, ЮАР. „В духа на сътрудничеството ще намерим начин за разрешаване на ситуацията в Идлиб“, добави Чавушоглу.", "date": "2018.08.14", "title": "Чавушоглу: Русия и Турция ще разрешат ситуацията в Идлиб"}
{"url": "https://www.faktor.bg/bg/articles/mazh-vryaza-kola-pred-sgrada-na-britanskiya-parlament", "text": "Кола се вряза в огражденията около британския парламент в Лондон. Ранени са няколко пешеходци. Водачът на автомобила е арестуван, съобщи британската полиция. Околните улици в центъра на Лондон са отцепени. Към момента не е известно дали става дума за терористичен акт или за инцидент. През последните години Великобритания стана мишена на няколко смъртоносни терористични атаки, една от които край парламента.", "date": "2018.08.14", "title": "Мъж се вряза с кола в ограждения пред британския парламент"}
{"url": "https://www.faktor.bg/bg/articles/novini/svyat/ruski-oligarsi-zagubiha-3-mlrd-dolara-za-edno-denonoshtie", "text": "11 руски милиардери загубиха за едно денонщие 3.1 милиарда долара след съобщението, че държавата има намерението да конфискува \"свръхпечалбата\" на 14 металургични, минни и химически компании, съобщава Bloomberg.  Най-големи са загубите на Владимир Лисин - 832 млн долара, Виктор Рашников — 446 млн доллара, Алексей Мордашов — 444 млн доллара. Роман Абрамович — 381 млн долара, Владимир Потанин — 290 млн доллара, Александр Абрамов — 221 млн долара, Леонид Михелсон — 182 млн долара, Андрей Мелниченко — 143 млн долара, Алишер Усманов — 60 млн долара. Припомняме, че на 9 август стана известно, че Владимир Путин е одобрил идеята на помощника си Андрей Белоусов за изземане на \"свръхпечалбата\" на металургичните и химическите компании, без да се уточнява, какво очзанава \"свръхпечалба\".  Експерти коментират, че инициативата е свързана с липсата на \"свежи пари\" в държавния бюджет и припомнят, че та, както и оспорваната пенсионна реформа има същата цел-осигуряване на повече пари за държавната администрация.", "date": "2018.08.14", "title": "Руски олигарси загубиха 3 млрд. долара за едно денонощие"}
{"url": "https://www.faktor.bg/bg/articles/43-2-ot-makedontsite-shte-glasuvat-za-na-referenduma-22-7-shte-boykotirat-vota", "text": "Проучване на македонския Институт за политически проучвания /ИПИС/ показва, че на предстоящия референдум на 30 септември 43,2 процента от гражданите ще гласуват \"за\" промяна на името на страната, 22 процента ще гласуват \"против\", 22,7 процента ще бойкотират вота, а останалите 12,1  \"За\" промяна на името ще гласуват 32,4 процента от анкетираните етнически македонци и 80,9 процента от етническите албанци. \"Против\" - 26,2 процента от македонците и 10,1 процента от албанците. 27,8 процента от македонците и само 1,9 процента от албанците ще бойкотират референдума. Анкетата е направена в периода 6-10 август и в нея са участвали 1110 пълнолетни граждани.", "date": "2018.08.14", "title": "43,2% от македонците ще гласуват \"за\" на референдума, 22,7% ще бойкотират вота"}
{"url": "https://www.faktor.bg/bg/articles/ministerskiyat-savet-obzhalva-sadebnoto-reshenie-za-pirin", "text": "Турският президент Реджеп Тайип Ердоган се представя като жертва на американските и еврейски \"лихвени лобита\", за да обясни разразилата се криза, но така само отрича проблема, пред който е изправен. Това е катастрофалната му икономическа политика от последно време, пише германският в. \"Франкфуртер алгемайне цайтунг\", цитиран от \"Дневник\". Днес влизат в сила митата, които американският президент Доналд Тръмп наложи на вноса на метали от Турция в петък. В известен смисъл и те може да са \"дар от Бога\" за Ердоган - това е фразата, която той използва за неуспелия опит за преврат на 15 юли 2016 г. Всъщност случилото се само улесни плановете му за въвеждане на президентска система в Турция, пише изданието. Сега той може спокойно да отрече, че мерките са резултат от политиката му; да казва, че срещу Турция се води \"икономическа война\" и да продължи да обсъжда \"лихвеното лоби\", тъй като твърди, че лихвите по кредитите са \"враг\", и се противопоставя на опитите за увеличаването им. Може и да обедини нацията срещу \"врага\", както го направи през юли 2016 г. В действителност и турски икономисти, както и чуждестранни предупреждават от години за опасностите от икономическата политика на Ердоган. А преди му се получаваше - когато през 2002 г. управляващата Партия на справедливостта и развитието (ПСР) спечели абсолютно мнозинство, тя извърши радикални структурни реформи, които последният министър от времето преди ПСР, Кемал Дервиш, договори с Международния валутен фонд (МВФ). Мерките помогнаха на Турция да не фалира. ПСР спечели през 2002 г., защото старите партии бяха съсипали икономиката, оставяйки затрашителни нива на инфлация и дълг. Тогава Ердоган направи правилното и не спести нито една болезнена мярка, но усилията му се увенчаха с успех. За първото десетилетие от управлението на ПСР доходът на турците се утрои. Икономическият ръст от последните години същевременно не е заслуга на умна политика на ПСР, а на добър икономически климат по света - турският БВП растеше, а политиците не бе нужно нищо да правят за това, продължава ФАЦ. Помогнаха и ниските цени на петрола, което също удовлетворяваше Турция. В тази обстановка Анкара реши да смени посоката - евтините пари ѝ дадоха възможност за големи строителни и инфраструктурни проекти. Строителството стана мотор на ръста. Предимството бе, че Ердоган можеше да дава големи проекти на доверените си хора и да си подсигурява допълнително властта. Турция опита да смекчи ръста на цените в прегрялата си икономика, като намали някои вносни мита. Последиците обаче бяха тежки. Индустрията спря да бъде толкова конкурентоспособна и намали производството си, дефицитът достигна рекордни нива, а инвеститорите, от които Турция можеше да потърси финансиране, почувстваха несигурност след опита за преврат - от каквато бягат дори когато я усетят в малка степен. Реакцията на опита за преврат повдигна въпроси и за правовата държава в Турция, а доверието бе допълнително подринато от новата президентска система, допълнително централизирала Турция и свела властта до решенията на един човек, пише още ФАЦ. Междувременно частният капитал печелеше от курса на лирата, взимайки много по-евтини кредити в чужбина. Ниските лихви и стабилността на лирата дадоха възможност постоянното рефинансиране на държавния и частния дълг от 250 млрд. долара да не е проблем. Турция обаче се промени, това се случи и с външната среда, най-късно от 2017 г. насетне. Отново се повишиха цените на петрола, намаляха преките инвестиции, върна се инфлацията; централната банка обаче не повиши лихвите, както предполага повишеният риск в страната. Голям е приносът за това на самия Ердоган, който се обявява срещу повишаване на лихвените проценти и оказва натиск върху официално незвисимата централна банка. От една страна, се опасява, че такава промяна би спънала ръста (това е вярно), от друга обаче - че ще се повиши и инфлацията. Като отрича ролята на некомпетентната икономическа политика обаче, на Ердоган му остава само да празнува това колко смело държи главата си вдигната пред американската арогантност. И то въпреки че самата Турция е осъдила пастор от същата църква, от която е вицепрезидентът Майк Пенс, и всъщност ще спечелят републиканците, които по-лесно ще мобилизират евангелистки гласове през ноември, пише ФАЦ. Към кого може да се обърне Турция? Едва ли към Съединените щати, блокирали помощ за Анкара от МВФ и Световната банка, пък и той не би бил склонен на условията им. Остават Русия, Китай и Катар, които не искат или не могат да предложат това, от което се нуждае Турция. Така Турция отново се нуждае от Европа и Германия. През септември Ердоган отново ще е и в Берлин. Ако това не му помогне, ще трябват отчаяни решения, като печатане на пари, да се въведат капиталови контроли и други. Венецуела въведе някои от мерките, само че за разлика от нея Турция няма петрол. За Анкара остава да понесе последствията от грешките си и в икономиката, и в политиката. (Заглавието е на Faktor.bg)", "date": "2018.08.14", "title": "Европа и Германия -  \"дар от Бога\" за Ердоган"}
{"url": "https://www.faktor.bg/bg/articles/siderov-yahna-metlata-vlastta-e-opanala-chadar-nad-bratya-dinevi-proveryava-drugi", "text": "Лидерът на ПГ на Обединените патриоти обвини властта в чадър над олигарси по морето и в тормоз над останалите бизнесмени. Той визира братя Диневи и комплекса \"Св. Влас\", които, наред с друга част от туристическия бизнес, били необезпокоявани от проверките на РЗИ и МВР, докато друга част от бизнеса били непрестанно проверявани. По думите му в \"Свети Влас\" в момента активно почивали някои министри, твърди Канал 3. Импровизирания брифинг Сидеров даде пред сградата на здравната инспекция в Бургас. В сряда той щял да пита здравния министър и вътрешния министър кой нарежда този терор над част от туристическия бизнес - да те, или местните шефове на служби. Вероятно пак визира бившия си кум Валери Симеонов.  Той обяви, че става въпрос за лобизъм и двойни стандарти. \"Ние не сме изпратили това правителство във властта, за да осигурява икономическа територия на едни за сметка на други, в туристическия бизнес. Кой знае какво става в другите сфери\", заяви лидерът на \"Атака\". Сидеров ще пита утре Борисов дали е оторизирал свои членове на правителството, командировал ли е членове на правителството да извършват подобни действия, да водят със себе си полицаи и да тероризират терористическия бизнес. \"Ние ги упълномощихме да управляват в интерес на народа. Дали това е така?\", пита се Сидеров. \"Ние не сме трансмисия на властта\", напомни на ГЕРБ Сидеров.", "date": "2018.08.14", "title": "Сидеров яхна метлата: Властта е опънала чадър над братя Диневи, проверява други"}
{"url": "https://www.faktor.bg/bg/articles/novini/svyat/-zyuddoyche-tsaytung-veche-i-allah-ne-shte-mozhe-da-spasi-turtsiya", "text": "„Братя мои, обменете парите си в турски лири\", беше призовал Ердоган. Но сега вече и Аллах не ще може да спаси Турция от разлома, дълговете и кризата, за които сам турският президент носи сериозна вина.  Днешната криза в Турция много напомня за 2001 година, когато сътресенията доведоха Ердоган на власт. На него обаче този паралел никак не му харесва, коментира Кристиане Шльоцер в „Зюддойче Цайтунг”. Турция е страна, където социалните различия достигат до крайности. Когато инфлацията се засили, когато лирата се разклати, а супермаркетите всеки ден поставят нови табелки с цените, тогава най-вече онези, които и досега са имали малко, започват да имат съвсем малко. Сегашната валутна криза  превръща бедните турци в още по-бедни турци. Но тя няма да пощади и богатите, защото много от тях вече доста време финансират всекидневието или фирмата си с помощта на изгодни кредити в евро или долари, които сега изведнъж стават безбожно скъпи, четем в коментара.  От друга страна, Турция има богат опит с кризите, а когато закъса, солидарността обикновено е голяма. Само че настоящата криза няма да обедини страната, а – напротив – допълнително ще разшири разлома в обществото, посочва авторката. След срутването на лирата в петък, най-тежкото в рамките на едно денонощие от 20 години насам, финансово Турция е притисната до стената. Кризата се превръща в политическо изпитание за новата президентска система, която Ердоган си скрои по мярка, но иначе е предмет на разгорещени спорове, посочва изданието, цитира \"Дойче веле\". Коранът няма да им помогне Досега на Ердоган не му идва наум нищо друго, освен да зове турците към национална гордост и сила и да се уповава на Аллах. А това не действа при всички, подигравчиите вече подмятат: Аллах няма да ни плати дълговете, а наизустяването на Корана едва ли ще помогне, когато дойде съдия-изпълнителят. В новата турска система всъщност не е предвидена възможността някой да протестира, въпреки това обаче кризата извади на бял свят първите конфликти – под формата на семейна кавга. Ердоган казва, че лихвите трябва да бъдат допълнително занижени, което иначе не би препоръчал нито един специалист по проблемите на инфлацията. А зет му Берат Албайрак, в качеството си на финансов министър подчертава независимостта на турската емисионна банка, която единствена имала право да се разпорежда с лихвата. Ердоган тържествено обеща на турците, че ще живеят в благоденствие, стига да се трудят упорито и да оставят на него управлението на страната. И дълго време съумяваше да изпълнява това свое обещание: доходите нарастваха, покачваха се и пенсиите, и минималното възнаграждение. Сега обаче ескалаторът смени посоката и вече върви надолу. Пробуждат се и спомените за 2001 година, когато Турция преживя най-тежката икономическа криза от основаването си насам - тогава експлодира 70-процентова инфлация. Онази криза беше предизвикана не само от икономически фактори, тя извади на бял свят и провала на политическата система. А тъкмо това в крайна сметка доведе Ердоган на власт. И тъкмо по тази причина той едва ли обича паралелите между сегашната криза и 2001 година, четем по-нататък в публикацията.  За лош късмет, Турция освен всичко друго се изпокара и с Доналд Тръмп. А този факт обрича на пълен провал всички опити да се прогнозира по-нататъшното развитие. Сила, гордост и предразсъдъци – това са все неща, които цени и американският президент. Взаимното недоверие обременява отношенията между Анкара и Вашингтон вече от доста време насам, а войната в Сирия допълнително го засили. И като капак – опитът за преврат преди две години. Ердоган твърди, че САЩ са замесени, защото закрилят проповедника Фетуллах Гюлен. По тази причина в Турция вкараха в затвора един американски проповедник, чието освобождаване Тръмп иска да издейства на всяка цена. Опитът за преврат и до ден-днешен си остава здрачна зона, където избуяват всевъзможни конспиративни теории. Това обаче не променя факта, че в случая двама партньори от НАТО на практика вършат какви ли не подлости един срещу друг. Краят е отворен, обобщава Кристиане Шльоцер в \"Зюддойче цайтунг\".", "date": "2018.08.14", "title": "„Зюддойче Цайтунг”: Вече и Аллах не ще може да спаси Турция"}
{"url": "https://www.faktor.bg/bg/articles/ribari-moreto-zavryalo-ot-safrid-gluposti", "text": "В сезона на отпуските всеки предпочел родното море се пита каква прясна риба да си поръча. Появи се информация, че морето завряло от сафрид. Рибарите от Бургас обаче опровергаха тази новина пред Bulgaria ON AIR. Според тях уловът сега далеч не е толкова богат колкото преди няколко години.  \"Сутринта от 5:00 часа съм в морето и съм хванал 3 килограма до 12:00 часа. Ако е \"завиране\" от сафрид, трябва да имам 20 килограма\", каза Стоян Стоянов. Пред камерата  колегите му обясниха, че рибата в морето намалява, защото водите са замърсени, тя няма с какво да се храни и логично не се задържа по тези места. \"Ако има какво да яде рибата тук, тя стои тук и се храни, наедрява, а то като няма какво да яде, тя си заминава. Отива да търси храна и влиза на дълбоко\", казват рибарите.  Категорични са обаче, че сега сафрида е най-прясната риба, която може да се консумира. Информацията за многото риба в морето пък, според рибарите, е заради \"развален телефон\". \"Ако в Ахтопол някой е хванал 2 килограма риба, до Бургас тя става 200\", споделят още те. По думите им, за да се каже, че има много риба, уловът трябва да е между 10 и 15 килограма, а 2 кг. за 5 часа са неоправдан разход на гориво. Рибарите разказват също, че във водите на юг уловът винаги е по-богат.", "date": "2018.08.14", "title": "Рибари: Морето завряло от сафрид? Глупости"}
{"url": "https://www.faktor.bg/bg/articles/ungariya-zabranyava-dzhendar-izsledvaniyata-v-universitetite", "text": "„Никой не иска да прави проучвания по пол, така че не е нужно да се упражнявате. Такива теми подкопават основите на християнското семейство\". С тези думи вицепремиерът на Унгария Жолт Шемиен обяви плановете на правителството в Будапеща да забрани джендър изследванията в университетите, пише австрийският национален ежедневник Die Pressе, цитиран от Агенция \"Фокус\".  Проектът бе представен още в края на миналата седмица, а на висшите учебни заведения бе даден срок от 24 часа, за да изложат възраженията си по документа.  Понастоящем в Унгария магистърски курсове за джендър изследвания предлагат два университета - държавният „Лоран Йотвьош” частният американски Централноевропейски университет (CEU). Във всяка от програмите се приемат около 20 студента. И двата ВУЗ-а се намират в Будапеща.  Представители на дясното правителство на премиера Виктор Орбан наскоро отново насочиха вниманието си към джендър изследванията, като изразиха категорично мнение, че те подкопават „основите на християнското семейство“.  На свой ред преподавателите – училищни и университетски, разкритикуваха планираното им премахване от учебните планове като недопустима намеса в свободата на преподаване и изследване.", "date": "2018.08.14", "title": "Унгария забранява джендър изследванията в университетите"}
{"url": "https://www.faktor.bg/bg/articles/novini/balgariya/balgarka-pishe-na-antonio-tayani-ne-vyarvayte-na-korneliya-ninova-bkp-e-priznata-sas-zakon-za-prestapna", "text": "Уважаеми г-н Таяни, Обръщаме се към Вас във връзка с изпратено Ви от депутата Корнелия Нинова писмо. В Република България е приет закон за обявяване на комунистическия режим в страната за престъпен. Това е действащ закон на Република България, приет от 38-то народно събрание на 26 април 2000 г. Член трети обявява БКП за престъпна организация въз основа на обвиненията от член втори, а член четвърти обявява всички действия, извършени с цел съпротива и отхвърляне на режима, за „справедливи, морално оправдани и достойни за почит“. Корнелия Нинова е лидер на БСП, а тази партия заявава открито, че е наследник на БКП. Същата БКП, поддържала и установила комунистическия режим в България! Корнелия Нинова претендира с писмо до премиера Бойко Борисов да им бъде даден паметникът на Бузлуджа, който е символ на тоталиторния режим на БКП! След проведения общопартиен референдум в края на март 1990 г., на 3 април 1990 г. Българската комунистическа партия (БКП) се преименува на БСП. Чрез смяната на името си, БСП се опита да и се разграничи от БКП и престъпленията на комунизма. Но  И въпреки, че формално се отказаха от стриктното прилагане на марксизма, членовете на БСП продължават да празнуват 9ти Септември, денят в който Българската комунистическа партия е дошла на власт. Въпреки, че според цитирания закон, на тази дата БКП е дошла на власт с помощта на външна сила, обявила война на Българи и довела страната до национална катастрофа. Членовете и поддръжниците на БСП отричат или оправдават лагерите на смъртта в България и зверствата извършвани в тях! Валери Жаблянов народен представител на БСП, се изказа в защита на Народния съд, оскърбявайки паметта на жертвите и техните наследници, за което бе отстранен от поста заместник-председетале на Народното събрание. В писмото си Корнелия Нинова заявява, \"че се вменява колективна вина и посоченият за унищожение враг са всички български социалисти - това не просто напомня, а трасира пътя към връщането на най-мрачните времена на доминираната от нацистите на Хитлер Европа.\" Силни думи, но докато БСП удобно правят сравнения с Хитлер и са възмутени от вменяването на \"колективна вина\" искаме да подчертаем, че колективната вина на тази партия е призната със закон! От БСП пропускат да споменат какво мислят за Сталин техните поддръжници, защо го величаят и ликът му е на чаши, тениски и плакати, които се продават на техните митинги и чествания. И докато като европейци БСП, заклеймяват Хитлер и нацизма, отдават почит на друг диктатор виновен за смъртта на милиони хора, съюзник и съучастник на Хитлер до 1941 година. Изказването на Ангел Джамбазки, евродепутат от ВМРО е отговор на критиките на Нинова за липсата на реакция у нас на изказването на Зоран Заев, че Илинденското въстание е македонско. Нека да напомним на г-жа Нинова, че създаването на \"македонската\" нация е наложено от Коминтерна, подготвящ отделянето на част от България! Решението за Балканската комунистическа федерация и създаването на „македонска“, „тракийска“ и „добруджанска“ нации са част от Под влияние и по настояване на националният предател и съветски гражданин Г. Димитров, на който БСП  все още се кланя и нарича \"вожд\" се провежда насилствена кампания на вписване на народност „македонец“ в личните документи на български граждани!  Господин Таяни, интересен е начинът, по който \"европейската партия\" БСП представя Европа и ЕС, като проводник на \"еврогейски ценности\" и колониално робство. Същата партия стана причина да не се приеме Истанбулската конвенция, като проведе кампания срещу \"скрития смисъл\" на думата „джендър“. Това е единствената „европейска партия“, чиито симпатизанти открито призовават за излизане от ЕС и НАТО. Същите симпатизанти открито подкрепят политиката на Путин и Русия и нейните действия в Крим, Донецк, Луганск и Алепо. БСП е „европейска партия“, чийто лидер Корнелия Нинова заяви ”Демокрацията ни отне всичко\"!  Г-н Председател, смятаме, че е Ваше задължение да предприемете необходимите мерки, защото демокрацията, която е символ на обединена и мирна и Европа бе обвинена от Корнелия Нинова, като причина за проблемите в българското общество. С уважение:", "date": "2018.08.14", "title": "Българка пише на Антонио Таяни: Не вярвайте на Корнелия Нинова, БКП е призната със закон за престъпна"}
{"url": "https://www.faktor.bg/bg/articles/novini/svyat/carnegie-europe-stranite-ot-nato-uvelichavat-razhodite-si-za-otbrana-zaradi-putin-a-ne-tramp", "text": "\"Истинската причина страните от НАТО да увеличат разходите си за отбрана е политиката на Владимир Путин, а не Доналд Тръмп, който се хвали, че това е негова заслуга\", коментира пред Bloomberg директорът на Carnegie Europe Томаш Валашек.  След срещата на високо равнище на НАТО Тръмп заяви, че благодарение на неговите усилия и натиск разходите на Алианса са се увеличили с 40 милиарда долара.  Но, по думите на Валашек,  \"на страните от източния фланг на НАТО не им трябваше Тръмп, за да увеличат разходите си за отбрана\". \"Страните от НАТО решиха да увеличат военния си бюджет дълго преди Тръмп да дойде на власт и това беше свързано с агресивната политика на Владимир Путин. Скокът в увеличаването на разходите за самолети, кораби и бронетехника започна още през 2014 година, когато Русия незаконно анексира украинския Крим\", смята експертът.  Валашек коментира, че нахлуването във въздушното пространство на НАТО на руски самолети, кибератаките срещу правителствени и военни обекти, военните учения на Русия на границата с Балтийските страни са се превърнали в сериозни предизвикателства пред сигурността на страните от източния фланг на НАТО.", "date": "2018.08.14", "title": "Carnegie Europe: Страните от НАТО увеличават разходите си за отбрана заради Путин, а не Тръмп"}
{"url": "https://www.faktor.bg/bg/articles/novini/balgariya/razdavat-bezplatna-mineralna-voda-v-sofiya-zaradi-zhegite", "text": "Заради горещините Столичната община организира раздаване на минерална вода от днес - 14 август, до 17 август, съобщиха от общината.   Водата ще се раздава безплатно до изчерпване на наличните количества от 13:30 ч.   Организирани са три пункта в столицата: пред пилоните на Националния дворец на културата, на площадното пространство при храма \"Св. Неделя\" и на Орлов мост - при езерото \"Ариана\" (в близост до автобусната спирка). Водата e осигурена като дарение от бутилираща компания и ще бъде раздавана от служители на общината.", "date": "2018.08.14", "title": "Раздават безплатна минерална вода в София заради жегите"}
{"url": "https://www.faktor.bg/bg/articles/novini/svyat/zemetresenie-s-magnitud-5-2-po-skalata-na-rihter-e-registrirano-v-yaponiya", "text": "Земетресение с магнитуд 5.2 по скалата на Рихтер е регистрирано близо до източния бряг на остров Хоншу, Япония, съобщават от Европейския средиземноморски сеизмологичен център (EMSC). Земетресението е регистрирано в 12:35 часа местно време (06:35 часа българско време) на дълбочина от 10 км. Епицентърът е на 44 км източно от град Йохара и на 110 км източно от град Кавазаки. Засега няма данни за жертви и материални щети и не се съобщава за опасност от цунами.", "date": "2018.08.14", "title": "Земетресение с магнитуд 5.2 по скалата на Рихтер е регистрирано в Япония"}
{"url": "https://www.faktor.bg/bg/articles/zoran-zaev-makedoniya-vinagi-shte-pomaga-s-vsichko-ot-koeto-se-nuzhdae-balgariya", "text": "Македонското електронно издание „Фактор“ цитира още едно изявление на министър-председателя Зоран Заев по повод напрежението, което възникна с България след коментарите му за характера на Илинденско-Преображенското въстание. „Аз съм много внимателен човек. И правя всичко възможно за създаване на приятелство. Гледам да оставя суетата настрана. Република България е партньор на Македония“, подчерта Заев по отношение на изявлението на президента ни Румен Радев.  „България демонстрира това партньорство непрекъснато. Тя организира среща за Западните Балкани и ЕС. Подкрепя всички страни, включително и Република Македония\", заяви Заев и добави, че министрите на външните работи на България и Гърция са се борили сякаш за собствената си родина, за да стане възможно Македония да получи дата за начало на преговорите. „Повтарям всичко това, защото не е редно да ги забравяме. Трябва да уважаваме този, който ни помага! Македония винаги ще помага с всичко, от което се нуждае България. Призовавам всички ни да оставим настрана политическите интереси, голия популизъм и това, което ни прави по-малко внимателни\", добави македонският премиер.  „Договорът за приятелство и добросъседство потвърди всичко това с нашите подписи. Ние все още трябва да уважаваме и да градим приятелството, което е от взаимен интерес за двете страни и преди всичко за бъдещите поколения. Вече отбелязваме общата ни история, тя е част от цялата ни история\", отбеляза Заев.", "date": "2018.08.14", "title": "Зоран Заев: Македония винаги ще помага с всичко, от което се нуждае България"}
{"url": "https://www.faktor.bg/bg/articles/novini/balgariya/k-vigenin-kak-kompyutarna-firma-shte-dostavya-testove-za-chuma-po-zhivotnite", "text": "\"Искахме оставката на министъра на земеделието Румен Порожанов още през юли, когато стана ясно, че БАБХ и съответно неговото министерство не са в състояние по адекватен начин да се справят със ситуацията в с. Болярово. Последната им стъпка, която буквално е подигравка с хората там, е с обществена поръчка за тестове за чума по дребните преживни животни, която ще бъде изпълнена от компютърна фирма, и която препотвърди нуждата от тези оставки на министъра, който носи политическа отговорност\", заяви пред бТВ детупатът от БСП Кристиян Вигенин. По думите му директорът на БАБХ д-р Дамян Илиев отдавна е трябвало да се оттегли от тази позиция и призова прокуратурата да се самосезира по случая. Вигенин заяви, че към него са се обърнали множество граждани и журналисти със сигнали за дейността на БАБХ.  \"Агенцията се е превърнала в държава в държавата, която безконтролно преразпределя потоци от средства. Има поне няколко обществени поръчки, които по-специално трябва да бъдат прегледани, а иначе е нужна и проверка за правомощията на тази институция\", категоричен беше Вигенин.", "date": "2018.08.14", "title": "К. Вигенин: Как компютърна фирма ще доставя тестове за чума по животните?"}
{"url": "https://www.faktor.bg/bg/articles/novini/balgariya/angel-dzhambazki-ne-sam-prizovaval-za-za-razstrel-na-nyakogo-ot-segashnoto-rakovodstvo-na-bsp", "text": "Престрелката между лидера на БСП Корнелия Нинова и евродепутата Ангел Джамбазки стигна и до Брюксел. След като заместник-председателят на ВМРО заяви в свое интервю по адрес на БСП, че \"Те са отговорни, че има македонска нация. Всичките до един са за разстрел.\", Нинова поиска европарламентът да се разграничи от Джамбазки. Тя изпрати писмо до председателя му Антонио Таяни и поиска да се вземат мерки срещу българския евродепутат. Ангел Джамбазки пък отговори на това в студиото на \"България сутрин\" Bulgaria ON AIR,. Според него, след като БСП се смята за приемник на БКП, а комунистическата партия участва в създаването на Македония, то ръководството на БСП дължи единствено извинения на българското общество по темата. Воеводата беше категоричен, че не е призовавал за разстрел на някого от сегашното ръководство на левицата, а думите му се отнасят за ръководителите на БКП, които са извършили националното предателство. \"Няма как да си замълча, когато стари доносници, стари номенклатурчици и хора, които са били години наред в апарата на БКП, те да ми говорят за Македония. Те трябва само да мълчат и да се извиняват. Те трябва да се срамуват\", категоричен е Ангел Джамбазки. Евродепутатът смята също, че причината за активността на БСП по темата \"Македония\" се крие в опита им да отклонят вниманието си от себе си и скандала около задържането на заместник-председателя на общинския съвет в Бургас Бенчо Бенчев, който беше и изключен от групата на социалистите в града, след като беше задържан заедно с Митьо Очите в Туърция. В ефира на Bulgaria ON AIR, Велизар Енчев настоя Ангел Джамбазки да понесе отговорност за думите си и призова главният прокурор Сотир Цацаров да се самосезира.\"Той призовава публично да се използва огнестрелно оръжие\", каза Енчев.", "date": "2018.08.14", "title": "Джамбазки: Не съм призовавал за  за разстрел на сегашното ръководство на БСП"}
{"url": "https://www.faktor.bg/bg/articles/novini/balgariya/r-petkov-ako-benchev-lazhe-che-e-finansiral-bsp-zashto-ne-go-sadyat", "text": "\"През 2007г. 17 души от организираната престъпна група на Митьо Очите бяха задържани и осъдени. Това беше една от най-успешните акции с достатъчно силни доказателства\", заяви пред бТВ бившият министър на вътрешните работи и настоящ председател на партия АБВ Румен Петков. Той добави, че не познава задържаният заедно с Очите в Истанбул общински съветник от БСП Бенчо Бенчев.  \"БСП трябва да обяснят защо такъв човек е бил подкрепен от тях и защо е бил избран за зам.-председател на общинския съвет. Такъв човек да го направиш зам.-председател в Бургас, се изисква доста безочие. Той излиза и казва, че е финансирал БСП. Ако БСП счита, че той лъже, защо не го съди\", категоричен беше Петков. Румен Петков коментира, че македонският премиер Зоран Заев си приписва заслуги, за които няма особен принос и припомни, че първото общо честване на Илинденско-Преображенското въстание е било по време, когато Георги Първанов беше президент на България, а покойният Борис Трайковски - на Македония. Петков каза още, че не е чул извинение от Заев, а прочел справка какви венци е купувал македонският премиер и къде ги е поднасял.", "date": "2018.08.14", "title": "Р. Петков: Ако Бенчев лъже, че е финансирал БСП, защо не го съдят?"}
{"url": "https://www.faktor.bg/bg/articles/novini/svyat/716-mlrd-za-otbrana-na-sasht-ruskiyat-byudzhet-e-malko-nad-42-mlrd-dolara", "text": "Президентът на САЩ Доналд Тръмп подписа бюджет за отбрана на стойност 716 милиарда долара за финансовата 2019 година, която в САЩ започва на 1 октомври.  За сравнение - военният бюджет на Русия за 2017 г. е малко над 42 милиарда долара.  На първо място новият бюджет е насочен към увеличение на броя военнослужещи, който ще нарасне с около 16 хиляди души. В него е залегнало увеличение и на заплатите в армията с 2,6% - най-сериозния скок от 9 години насам.  В бюджета не се предвиждат средства за идеята на Тръмп за т. нар. Космически сили, но пък му отпуска пари за желания от президента военен парад подобен на този на руската армия на Червения площад. Пищната демонстрация на американската военна мощ ще се проведе във Вашингтон през ноември.  Предвидени са и 250 милиона долара за продължаване на военната помощ за Украйна, както и редица мерки, насочени към противодействие на Русия във военната сфера. Законът деблокира 69 милиарда долара за настоящи операции в чужбина, включително Афганистан, Сирия, Ирак и Сомалия.  Близо 40 милиарда долара ще бъдат похарчени за обновяването на военновъздушните сили, други 65 милиарда ще бъдат заделени за разработването на нови ядрени бойни глави с малка мощност, които ще бъдат монтирани на ракети, изстрелвани от подводници.  Бюджетът предвижда още 500 милиона долара за съвместното производство на системите за ракетна отбрана на Израел, 850 милиона долара за обучение и въоръжение на иракската армия.", "date": "2018.08.14", "title": "716 млрд. за отбрана на САЩ, руският бюджет е малко над 42 млрд. долара"}
{"url": "https://www.faktor.bg/bg/articles/akad-georgi-markov-dramata-na-makedontsite-e-che-dedite-im-sa-bili-balgari", "text": "Акад. Георги Марков, български учен и историк, без да подбира или да мери думите си, коментира бурята в България, което предизвика македонският премиер Зоран Заев с твърдението, че Илинденско-Преображенското въстание е македонско, преди да се извини, отбелязват в редакцията на близкото до кръговете на опозиционната ВМРО-ДПМНЕ издание „Република“. „Не пречим на никого да се дефинира като македонец, но тяхната драма е, че дедите им са били българи. Затова не докосвайте гробовете на загиналите, за да вадите костите им и да ги помакедончвате! Защото това е морално престъпление“, цитира изданието думите на акад. Георги Марков от интервю за български ежедневник.  „До края на Втората световна война историята ни с Македония е обща! И това е българска история. Колкото и комисии да направим, няма начин да постигнем споразумение. Въпреки че знам, че политиците го искат\", изрази увереност академикът.  Тайният сътрудник на Главна дирекция „Държавна сигурност\", отбелязват от редакцията, е категоричен за „българския характер\" на Илинденско-Преображенското въстание, твърдят от редакцията.  „Това е българско въстание според всички документи, а чуждестранните консули на големите държави казват, че българите участват в него. Никъде няма думата македонци\", казва Марков, според който целта на въстанието е била да се изпълни Берлинския договор за политическа автономия на Македония и Одринска Тракия. „Дългосрочната цел на революционната организация, която е българска, е, след него да се започне преход към присъединяването към Княжество България. Следвайки примера на Съединението между Източна Румелия и Княжество България, това трябваше да се случи с Македония и Одринска Тракия. Но Османската империя и нейните съседи са знаели, че това не бива да се допуска. Вместо това те са обещали реформи, които всъщност не се прилагат до Балканските войни\", обяснява Марков.  Академикът от БАН се нахвърли а и върху „скопските фалшификатори\", които, според него, разделят въстанието на Илинденско - на запад от река Места, в което участват 11 000 македонци, и Преображенско с около 4000 българи. „Истината е, че всички са били заедно и са били българи\", казва Марков.", "date": "2018.08.14", "title": "Акад. Георги Марков: Драмата на македонците е, че дедите им са българи"}
{"url": "https://www.faktor.bg/bg/articles/novini/svyat/cnn-spored-moskva-pregovorite-mezhdu-tramp-i-putin-sa-preminali-po-dobre-ot-ochakvaniyata", "text": "Разузнавателните служби на САЩ и Запада са стигнали до извода, че руските власти са останали удовлетворени от срещата между Владимир Путин и Доналд Тръмп, съобщава телевизия CNN като се позовава на свои източници в разузнаването. Според информацията на източника, според Москва, преговорите между двамата президенти са преминали \"по-добре от очакванията\", а Русия е \"особено доволна\" от начина, по който е протекла пресконференцията на двамата президенти в Хелзинки. Според него, на пресконференцията Тръмп е дискредитирал американското разузнаване в частност и американската политика като цяло, зявявайки, че \"САЩ са се държали глупаво, като не са си сътруднимили с Русия\".  CNN припомня, че в Кремъл игнорират факта, че формирането на външната политика на САЩ се формира не само от президента Тръмп, но в голяма степен и от Конгреса.   Според медията, това е и причината, поради която руските власти \"недоумяват защо Тръмп не провежда по-доброжелателни спрямо Русия законодателни инициативи\" след срещата.", "date": "2018.08.14", "title": "CNN: Според Москва, преговорите между Тръмп и Путин са преминали \"по-добре от очакванията\""}
{"url": "https://www.faktor.bg/bg/articles/novini/svyat/vanuatu-evakuira-tsyal-ostrov-s-11-000-zhiteli-zaradi-vulkan", "text": "Вануату евакуира цял остров с 11 хиляди жители за втори път за по-малко от година заради вулканична активност, съобщи ДПА. Правителството на Вануату, която е разположена на архипелаг в Тихия океан, отново въведе извънредно положение миналия месец и нареди масова евакуация на остров Амбае, където се намира вулканът Манаро. Джеси Бенджамин, генерален директор в министерството на климатичните промени и природните бедствия, заяви, че жителите на Амбае са били евакуирани на съседните острови Маево и Еспирито Санто.  Много хора се бяха върнали по домовете си на Амбае в началото на годината, но вулканичната активност се възобнови през март. Изхвърляната от вулкана пепел през юли е била толкова гъста, че е закривала слънцето, а в някои райони на острова са паднали киселинни дъждове.", "date": "2018.08.14", "title": "Вануату евакуира цял остров с 11 000 жители заради вулкан"}
{"url": "https://www.faktor.bg/bg/articles/novini/balgariya/targovskiyat-registar-na-balgariya-ostava-blokiran", "text": "Търговският регистър на България остава блокиран. Работата му се възобновява поетапно, но справки за актуално състояние на фирмите ще могат да бъдат извършвани от сряда, обявиха от Агенцията по вписванията.  Така вписването на промени в търговски дружества и юридически лица все още е невъзможно, което засяга хиляди фирми у нас. Причината е техническа, но от Агенцията по вписванията не уточняват каква точно. Оттам информираха за спрения достъп в петък. По-късно беше съобщено, че министърът на правосъдието Цецка Цачева е сезирала прокуратурата, ДАНС и МВР.  Приложен е авариен план за действие за възстановяване на пълната функционалност на регистъра.  Агенция по вписванията гарантира, че за времето на нарушаване на достъпа до регистрите възможност за злоупотреба с данните не съществува.", "date": "2018.08.14", "title": "Търговският регистър на България остава блокиран"}
{"url": "https://www.faktor.bg/bg/articles/novini/svyat/potokat-ot-nelegalni-migranti-kam-evropa-e-namalyal", "text": "Потокът на нелегални мигранти към Европа е намалял наполовина от началото на годината. Това показват данните на европейската агенция за гранична и брегова охрана Фонтекс. Общият брой на засечените пресичания на границата през седемте месеца е около 73 хил. Броят на мигрантите, достигнали Испания обаче, се е увеличил четирикратно в сравнение с миналата година – натам се насочват вече 1/3 от мигрантите. За сметка на това рязко е спаднал броят на мигрантите, използвали централно-средиземноморския маршрут и източното средиземноморие. На този фон и през последните часове се проведе спасителна акция в морето – Малта прие 114 мигранти, които бяха спасени южно от острова от малтийски патрулен кораб. Корабчето им вече потъвало, когато е открито.", "date": "2018.08.14", "title": "Потокът от нелегални мигранти към Европа е намалял"}
{"url": "https://www.faktor.bg/bg/articles/ruskatapresa-ankara-se-predade-na-moskva-a-sasht", "text": "САЩ обещаха на Турция, че „никой няма да се отцепи от групата“. След въвеждането на търговските мита върху стоманата и алуминия, участието на Турция в програмата за преференциален внос на стоки от развиващи се страни в САЩ може да бъде прекратено. САЩ води икономическа война против целия свят, което прави долара силен, но това съвсем не е изгодно за американския износител. В края, въпросът се свежда до това кой ще издържи повече от другия, пише руският вестник „Правда.ru“ Тази неотстъпчива Турция Доналд Тръмп очевидно е много раздразнен от неотстъпчивостта на Анкара. В Сирия Реджеп Тайип Ердоган воюва против подкрепяните от САЩ кюрдски военни формирования (YPG), той отказа да се присъедини към санкциите на САЩ против Иран и беше първият рязко реагирал на признаването на Ерусалим за столица на Израел от страна на Тръмп, а след това настоя за закупуването на ракетни отбранителните системи С-400 от Русия, които са несъвместими с членството на Турция в НАТО. Тръмп най-вероятно се е ядосал и от грубата статия на президента на Турция в „The New York Times“, където той постави на Вашингтон ултиматум. „Вашингтон трябва, преди да е станало твърде късно, да се откаже от погрешното мнение, че нашите отношения (Турция и САЩ) могат да бъдат асиметрични и да се примири с това, че пред Турция има алтернативи. Ако Вашингтон не се откаже от едностранния и неуважителен курс, то Турция ще търси нови приятели и съюзници“. Ердоган напомни, че Турция имат опит в противопоставянето: през 70-те години, въпреки възраженията на САЩ, турски екипи са акостирали в Кипър „за предотвратяване на престъпления против турските киприоти“, а неотдавна „Турция е провела две операции, след които бунтовниците на YPG са били изведени от сирийския Африн“. „Никой няма да се цепи от групата“ Разплатата за „заставането на мишката срещу слона“ последва недълго след това. Към санкциите против двамата турски министри, заради делото за задържания американски свещеник, в петък 10 август президентът на САЩ увеличи митата върху вноса на турска стомана и алуминий на, съответно, 50 и 20 процента. В резултат на падането на фондовия пазар, турската лира рухна с 20 процента за един ден и с 30 процента за една седмица. Анкара отговори с налагането на мита върху вноса на американски стоки на стойност 1.8 милиарда долара, но обеща да изтегли Турция от програмата за преференциален внос на стоки от развиващите се страни в САЩ на същата стойност. Ердоган вече няма икономически лостове за влияние. А да направиш ответен удар е много трудно. В Турция общият дълг възлиза на 303 милиарда долара при златни резерви от 21 милиарда долара. Дефицитът в бюджета приближава 50 милиарда лири. Инфлацията е 15.8 процента, а безработицата – 11 процента, по данни на „TR724“. Ердоган се кълне, че Централната банка няма да повиши ключовите ставки, призова турския народ да обменя доларите си с лири, за да помогне за съхраняването на суверенитета. В събота той заяви, че Турция е готова да се откаже от долара в плащанията с основните си търговски партньори, като Китай, Русия, Иран и Украйна, добавяйки че е готов да направи това и с европейските страни. Нека Анкара опита Може би Анкара ще отговори асиметрично: ще затвори авиобазата Инджирлик за САЩ, ще изтегли американските ядрени оръжия от своята територия, ще намали вноската си към НАТО, а тя е вторият по големина източник на финансиране за блока след САЩ. В допълнение, Турция ще премахне САЩ от провинцията Идлиб в Сирия, заради което ще се сближи още повече с Москва и Техеран (всички тези страни вече са под санкции от Вашингтон). Като цяло, Анкара ще работи за подриването на доверието на световните играчи в САЩ като надежден политически и търговски партньор. Въпреки това, най-вероятно Ердоган няма да издържи на натиска и ще капитулира, както направи в отношенията с Русия след санкциите, които не ограничаваха „доматите“. Тази политика се характеризира с импулсивност и преоценка на силите. Какъв ще бъде отговорът е трудно да се каже. Може би знакът ще бъде прекратяване на закупуването на природен газ от Иран. Ако Турция продължи по обявения път: „увеличаване на производството, минимизиране на процентните ставки“, - тогава опитът ѝ ще бъде интересен за Русия, която се намира в сходна криза, като единствено рублата не позволява да падне високата цена на нефта. САЩ не са свикнали да търпят Всъщност, силният долар – не е това, към което Тръмп се стреми, тъй като той възпрепятства износа на американски стоки. Така че прицелвайки се в Турция и понижавайки лирата и същевременно другите световни валути, Тръмп стреля в краката на американските износители, което не помага за намаляването на търговския дефицит на САЩ. Нека да видим кой ще издържи по-дълго от другия. САЩ и Русия-Иран-Китай-Турция или обратното. Това ще бъде в полза на последните, ако в дедоларизацията на световната търговия към тях се присъедини и Индия, например. В ЕС, за разлика от тези страни, имат свой емисионен център и своя резервна световна валута, но и той отказа да подкрепи санкциите на САЩ против Иран.", "date": "2018.08.14", "title": "Руската преса: Анкара се предаде на Москва, а САЩ?"}
{"url": "https://www.faktor.bg/bg/articles/novini/svyat/za-chetvarta-vecher-protestirashti-izlyazoha-na-ploshtada-na-pobedata-v-bukuresht", "text": "Четвърта поредна вечер Площадът на победата в Букурещ не остана без хора. Те са по-малко в сравнение с предишните дни, но напомнят исканията за оставка на кабинета и предсрочни избори. Военни прокурори разследват насилието в петъчната вечер, когато при сблъсъци с жандармерията бяха ранени над 450 души, включително полицаи. Подадени са 33 жалби от пострадали граждани. Двама мъже са задържани за брутално нападение над полицайка и колегата й. Еврокомисарят по правосъдие Вера Йоурова призова Букурещ да преразгледа спорните законодателни мерки, които предизвикаха обществен гняв. В специално изявление президентът Клаус Йоханис осъди насилието - както от страна на жандармерията, така и на подстрекателите сред хората. Йоханис направи и заключения за управлението на левия кабинет. \"През последната година и половина Социалдемократическата партия влоши управлението и разстрои обществото със спорни мерки и хаотично управление, както и със спорни и противоктонституционни закони, с постоянни атаки срещу магистратите. Румъния е нормална и уважавана страна, но правителството прави всичко, за да накърни този имидж. Хората ще продължат да се бунтуват, ако бъдат игнорирани. Социалдемократите трябва да разберат, че управляват зле Румъния и това ще има дългосрочни отрицателни последици\", заяви Клаус Йоханис, президент на Румъния.", "date": "2018.08.14", "title": "За четвърта вечер протестиращи излязоха на Площада на победата в Букурещ"}
{"url": "https://www.faktor.bg/bg/articles/novini/svyat/uvolniha-dalgogodishen-sluzhitel-na-fbr-ne-iskal-tramp-da-stane-prezident", "text": "Президентът на САЩ Доналд Тръмп приветства уволнението на служителя на ФБР Питър Строк, който изпращал критични към Тръмп СМС съобщения. Адвокатът на Строк Айтан Гьолман съобщи, че след 21 години служба във ФБР Строк е бил уволнен от зам.-директора Дейвид Баудич. \"Най-сетне агент Питър Строк бе уволнен. Дали сега ще се прекрати Ловът на Вещици, след като с него бе натоварен Строк?\", запита Тръмп в Туитър, имайки предвид разследването на специалния прокурор Робърт Мълър за руска намеса в президентските избори в САЩ от 2016 г. и евентуално съглашателство на членове на предизборния екип на Тръмп с Русия. При откриването на есемесите против Тръмп, Мълър незабавно отстрани 48-годишния Строк от екипа си.  \"Нали няма да стане президент? Нали?\", написал Строк на приятелката си Лиса Пейдж, самата тя служителка на ФБР, в есемес през август 2016 г.  \"Няма. Няма. Ще му попречим\", отвръща Строк. \"Решението да бъде уволнен Строк е взето заради политически натиск и за наказание, че е упражнил защитената от Първата поправка своя свобода на словото, а не при безпристрастно и независимо разглеждане на фактите\", заяви адвокатът му.", "date": "2018.08.14", "title": "Уволниха дългогодишен служител на ФБР,  не искал Тръмп да стане президент"}
{"url": "https://www.faktor.bg/bg/articles/novini/balgariya/ministar-nankov-i-tsvetan-tsvetanov-shte-otkriyat-remontiraniya-uchastak-gorna-oryahovitsa-arbanasi", "text": "Министърът на регионалното развитие Николай Нанков и председателят на парламентарната група на ГЕРБ Цветан Цветанов ще открият днес ремонтирания път между Горна Оряховица и архитектурния резерват Арбанаси. Пълна рехабилитация на трасето между Велико Търново и Горна Оряховица не беше правена от близо 40 години. Движението през ремонтираната отсечка ще бъде пуснато след 14:30 часа. На два етапа беше направен ремонтът на четирикилометровия участък от третокласния път между Велико Търново до Горна Оряховица през Арбанаси. Извършено е цялостно преасфалтиране, оформено е пътно отводняване, а където теренът позволява, пътят е разширен. В ремонта Агенция \"Пътна инфраструктура\" инвестира 1 милион и 800 000 лева. Регионалният министър Николай Нанков и заместник-председателят на ГЕРБ Цветан Цветанов ще открият и ул. \"Иван Момчилов\" в промишлената зона на Горна Оряховица, която беше обновена с над 1,6 милиона лева от програмата \"Региони в растеж\".", "date": "2018.08.14", "title": "Министър Нанков и Цветан Цветанов ще открият ремонтирания участък Горна Оряховица - Арбанаси"}
{"url": "https://www.faktor.bg/bg/articles/moskovski-ne-se-znae-tochnoto-kolichestvo-mazut-v-rezervoarite-na-potanaliya-amerikanski-korab-v-sozopolskiya-zaliv", "text": "Не се знае точното количество мазут в резервоарите на потъналия американски кораб в Созополския залив и това е проблем. В Созопол се чакат водолази от София и Варна, които да направят огледи и да се включат в източването на горивото. Продължават преговорите с фирмите, които могат да се наемат с източването на горивото. Това стана ясно от думите на созополския кмет Панайот Рейзи и транспортния министър Ивайло Московски по Нова телевизия. \"Корабът е компрометиран. Не знаем какво количество мазут има в тези резервоари, такава ситуация не е имало\", каза Московски. \"Няма притеснение сред хората. По-важно е на туристите да се каже, че не е екологична катастрофа\", добави Рейзи. Петното в залива бе оградено още вчера и опасност за разливането му няма. По думите на водолаза Михаил Заимов, пръв сигнализирал за проблема, всички институции са реагирали много бързо. Прогнозата е, че след като приключат преговорите и се намери компания, която да източи горивото, това може да стане горе-долу в рамките на седмица. Корабът, който вдигна институциите на крак и събра извънреден щаб вчера с участието на двамата министри по екология и транспорт, е американски, превозвал е шевни машини, обувки и платове през 1921 г., когато е попаднал на мина и е потънал. Преди да подаде сигнала водолазът Михаил Заимов туристи в района се оплакаха, че намират черни топчета мазут и забелязаха мазни петна във водата.", "date": "2018.08.14", "title": "Московски: Не се знае точното количество мазут в резервоарите на потъналия американски кораб в Созополския залив"}
{"url": "https://www.faktor.bg/bg/articles/kristalina-georgieva-ako-si-mislim-che-s-evrozonata-mozhem-da-si-reshim-problemite-na-obrazovanieto-to-yavno-greshim", "text": "Влизането в еврозоната няма да доведе до сериозно поскъпване на цените в България, заяви в интервю за БНР главният изпълнителен директор на Световната банка Кристалина Георгиева. Тя е категорична, че още по пътя към валутния съюз страната ни ще укрепи допълнително икономическата и финансовата си система. Георгиева допълни, че разбира притеснението на хората за сериозно поскъпване на стоките и услугите. \"Аз смятам, че това притеснение не трябва особено много да си го слагаме на сърце, защото нашите цени на практика с връзването на лева към еврото - те са в евро само, че 50% по-ниски\", посочи тя. Въпреки очевидните позитиви от влизането в еврозоната България трябва да направи множество реформи. \"Ако си мислим, че с еврозоната можем да си решим проблемите на образованието, то явно грешим\", каза още Кристалина Георгиев", "date": "2018.08.14", "title": "Кристалина Георгиева: Ако си мислим, че с еврозоната ще си решим проблемите на образованието, то грешим"}
{"url": "https://www.faktor.bg/bg/articles/novini/balgariya/t-trifonov-srivat-na-targovskiya-registar-e-losh-signal-za-investitorite", "text": "\"Техническият срив на Търговския регистър е безпрецедентна ситуация. Регистърът винаги е имал проблеми в дейността си, но никога не е прекъсвал работа за такъв срок. Това предизвиква притеснение\", коментира адвокат Трифон Трифонов от Асоциация на индустриалния капитал в България пред бТВ. \"Не ми се иска да е вярно, че калпави дискове или технически проблем е сринал Търговския регистър. Това би показало, че има недостатъчна положена грижа към обезпечаване на дейността на Търговския регистър. В тази база данни се съдържа информацията за всички търговци в България. Затова се надявам агенцията да е положила достатъчно усилия и е направила много копия и архиви на информацията, която съхранява. Със сигурност тази информация трябва да бъде възстановена, но кога и как не е ясно\", заяви Трифонов. Според пнего, няма възможност за източване на данни или манипулации, тъй като в момента няма достъп до системата. \"Тепърва ще се установява дали има загуби. Със сигурност някои търговци ще имат пропуснати ползи. Невъзможността на държавата да предостави тази услуга е нарушаване на законодателството. Скептичен съм, обаче дали може да се получи обезщетение. Това е лош сигнал за икономическата среда в България и за инвеститорите. Създава се несигурност за търговския оборот\", каза юристът.", "date": "2018.08.14", "title": "Т. Трифонов: Сривът на Търговския регистър е лош сигнал за инвеститорите"}
{"url": "https://www.faktor.bg/bg/articles/novini/balgariya/ochakva-ni-oshte-edin-slanchev-den", "text": "Днес ще е отново слънчево. След обяд над по-голямата част от страната ще се появи висока облачност, над югозападните райони и средна, но само на отделни места там ще превали слаб дъжд. Това показва прогнозата на НИМХ-БАН. Ще духа слаб, в Дунавската равнина и източните райони до умерен вятър от изток-югоизток. Максимални температури между 30 и 35 градуса, в София около 29 градуса. Над Черноморието ще бъде слънчево с до умерен източен вятър. Максималните температури на въздуха: 27-29 градуса. Температурата на морската вода е 26-27 градуса. Вълнението на морето ще бъде 2-3 бала. Над планините ще бъде слънчево, след обяд с висока, а над масивите от Югозападна България и средна облачност и на отделни места там ще превали слаб дъжд. Ще духа до умерен източен вятър. Максималната температура на височина 1200 метра ще е около 24 градуса, на 2000 метра - около 17 градуса.В средата на седмицата ще остане предимно слънчево, със слаб, в източните райони до умерен вятър от изток-североизток. Температурите ще се повишат с още градус-два. По-значителни временни увеличения на облачността ще има с наближаването на почивните дни в края на седмицата. Тогава и температурите леко ще се понижават.   В събота само на отделни места в Западна България е възможно да превали и прегърми. В неделя вероятността за краткотрайни валежи с гръмотевици на повече места е по-голяма.", "date": "2018.08.14", "title": "Очаква ни още един слънчев ден"}
{"url": "https://www.faktor.bg/bg/articles/radte-podkrepata-za-nov-referendum-za-brekzit", "text": "Обществената подкрепа за нов референдум върху споразумението за Брекзит на британския премиер Тереза Мей, е нараснала значително през последния месец, покрай дълбокото разделение върху нейния подход към излизането от Европейския съюз, пише британският вестник The Independent. Анкета, направена за The Independent, разкрива подкрепа за ново публично гласуване върху каквото и да е споразумение, която е нараснала с четири пункта за същия период от седмици, цитира \"Фокус\". Анкетата на „BMG Research“ разкрива и увеличаваща се подкрепа за замяна на Тереза Мей, ако нейният кабинет не може да договори споразумение, а дори по-голямо мнозинство вярва, че незабавни генерални избори ще са необходими при такъв вариант. Изследването идва покрай намаляващата обществена подкрепа за плана на Тереза Мей за Брекзит и нарастващото несъгласие в собствената ѝ партия, а някои хора „от кухнята“ смятат, че смяна на лидерството в партията е възможно още през тази година. Преди един месец, анкетьори запитаха близо 1 500 респонденти: „Трябва ли да бъде постигнато споразумение за Брекзит между Великобритания и ЕС, до каква степен бихте подкрепили или опонирали провеждането на референдум, който да запита обществеността дали приема или отхвърля условията на споразумението?“ По онова време 44 процента са подкрепили идеята, 27 процента са били против, 15 процента не са имали твърдо мнение, докато 14 процента са заявили, че не знаят. Четири седмици по-късно, покрай увеличаващото се публично разделение върху плана за Брекзит на Тереза Мей, както вътре в Консервативната партия, така и навън, 48 процента вече искат нов референдум. Противниците на тази идея също са намалели с три пункта, след като само 24 процента са против нов референдум за Брекзит, 16 процента нямат твърдо мнение и 11 процента твърдят, че не знаят. Анкетата на „BMG“ разкрива и че отношението към британския премиер също се е втвърдило от юли насам, когато 46 процента от хората смятаха, че тя трябва да бъде заменена ако не може да постигне споразумение, докато през този месец процентът се е увеличил до 49.", "date": "2018.08.14", "title": "Расте подкрепата за нов референдум за Брекзит"}
{"url": "https://www.faktor.bg/bg/articles/novini/svyat/the-guardian-neadekvatnostta-na-erdogan-rano-ili-kasno-shte-go-prinudi-da-potarsi-mvf", "text": "Журналистът Нилс Пратли в анализ за британския вестник The Guardian пише за валутната криза в Турция и как липсата на адекватни действия от президента Реджеп Тайип Ердоган рано или късно ще го принуди да потърси Международния валутен фонд за изход от кризата. Агенция „Фокус“ представи материала без редакторска намеса. Няма лесен път за Турция да избяга от финансовата си криза, но това са три възможни мерки, които могат да забавят малко предстоящата болка. Първо, повиши лихвените проценти, за да сложиш някаква долна граница на потъващата лира. Второ, намали войнствената реторика и със сигурност не се заяждай повече със САЩ. Трето, обади се на Международния валутен фонд (МВФ). Нито едно от тези действия не беше предприето в понеделник. Централната банка намали изискванията си за резерв на банките, което може и да подобри ликвидността във финансовата система за кратък период от време, но задържа официалния лихвен процент на 17.5. Международните инвеститори знаеха как да разчетат това решение. Докато инфлацията хвърчи стремглаво към 20 процента и нагоре, това беше сигнал че Турция все още отказва стандартната монетарна медицина. След това президентът Реджеп Тайип Ердоган повтори гневния си анализ за това кой е виновен. САЩ са наръгали свой съюзник от НАТО „в гърба“, а икономически „предатели“ също имат пръст, според него. Междувременно, всякакво схващане за обръщане към МВФ, и по този начин възраждане на спомените от минали турски кризи, остава политически непривлекателно. Нетният резултат е още 8 процента спад на валутата, която изгуби приблизително половината от цената си спрямо щатския долар през тази година. Средносрочните последици на твърдата позиция на Ердоган не са трудни за отгатване. Местните компании, потънали в заеми в щатски долари, ще изпитат сериозни трудности да изплатят дълговете си. Неизплащанията ще станат масова практика, донасяйки големи загуби на банковата система. Чуждестранният капитал, който финансира експанзията до точката на икономическо прегряване, ще се изнесе от страната. Турция, която има голям настоящ търговски дефицит и неадекватен запас на чуждестранни резерви, е слабо подготвена да устои на рецесия.", "date": "2018.08.14", "title": "The Guardian: Неадекватността на Ердоган ще го принуди да потърси МВФ"}
