{"url": "https://www.faktor.bg/bg/articles/ruski-voenen-pozharat-na-yadrenata-podvodnitsa-e-mozhel-da-dovede-do-globalna-katastrofa", "text": "Пожарът на борда на свръхсекретната руска ядрена подводница е можел да доведе до \"катастрофа с глобални измерения\", ако не са били самоотвержените действия на екипажа. Това според руски медии е заявил в събота на погребението на загиналите моряци високопоставен представител на руските военноморски сили, предават Ройтерс и БТА. \"Всички те са споделили една и съща съдба - да спасят живота на другарите си, да спасят плавателния си съд и с цената на живота си да не допуснат катастрофа с глобални измерения\", е казал на погребението на загиналите моряци в събота в Санкт Петербург Сергей Павлов, помощник на командващия руските военноморски сили. Думите му бяха цитирани от изданието \"Фонтанка\". В цитираното изявление няма никакво обяснение как точно възникналият пожар е можел да доведе до глобална катастрофа. По-рано руските власти казаха, че екипажът е овладял пожара и е изолирал ядрения реактор на подводницата, отбелязва Ройтерс. Говорителят на Кремъл Дмитрий Песков каза пред репортери, че не знае какви са били изявленията на официалните лица на погребението и затова не може да коментира въпроса. На 1 юли при пожар на борда на дълбоководен изследователски апарат загинаха 14 подводничари. Според руското министерство на отбраната подводницата е изследвала морското дъно в района на Арктика. Руските власти бяха обвинени, че са опитвали да покрият пълните подробности около случая със свръхсекретния плавателен съд, отбелязва Ройтерс. Президентът Владимир Путин призна публично, че е имало ядрен реактор на борда едва три дни след случилото се. Загиналите моряци бяха погребани в събота с церемония в Санкт Петербург, която беше закрита за обществеността. Миналата седмица Путин удостои четирима от моряците с най-висшето държавно отличие, \"Герой на Русия\", а останалите десет - с Орден за храброст. Руският президент заяви, че екипажът на подводницата е бил елитен и опитен и че двама от членовете му още преди последната си мисия вече са били носители на званието \"Герой на Русия\".", "date": "2019.07.08", "title": "Руски военен: Пожарът на ядрената подводница е можел да доведе до глобална катастрофа"}
{"url": "https://www.faktor.bg/bg/articles/novini/svyat/v-gartsiya-se-nadyavat-na-vmro-dpmne-za-razvalyane-na-prespanskoto-sporazumenie", "text": "\"На предсрочните парламентарни избори в Гърция опозиционната партия на Кириакос Мицотакис \"Нова демокрация\" спечели убедително срещу СИРИЗА на досегашния премиер Алексис Ципрас. За Нова телевизия причините за категоричната победа коментира доц. Йоаким Каламарис . \"Висок и неочакван процент за СИРИЗА, въпреки разликата от 10%. Мисля, че този резултат е очакван. Оттук нататък новия премиер и неговия кабинет ги очаква много работа, за да удовлетворят изискванията на народа\", посочи доц. Каламарис. \"Преспанското споразумение, свързано с името на Северна Македония, се оказа ключово за парламентарните избори в Гърция\", смята доц. Каламарис. \"Хората в македонската столица също са потиснати от тази ситуация. Те никога не са искали промяна на името, както и гърците. Ако се съди по настроенията следващите парламентарни избори в Скопие ще спечели ВМРО-ДПМНЕ, която също е против смяната на името на държавата. Затова може би ще се търси някакъв вариант за обезсилването му\", добави Йоаким Каламарис.", "date": "2019.07.08", "title": "В Гърция се надяват на ВМРО-ДПМНЕ за разваляне на Преспанското споразумение"}
{"url": "https://www.faktor.bg/bg/articles/novini/svyat/v-rumaniya-arestuvaha-balgarin-karal-palen-s-doping-mikrobus", "text": "Полицаи на граничния пункт \"Калафат\" са открили 4 500 таблетки и 2 625 ампули с високорискови допингови вещества в микробус, управляван от български гражданин. Той превозвал различни стоки от България към Унгария, съобщава БТА. Шофьор заявил, че е служител на българска куриерска фирма и не е знаел какво има в кутиите в буса му. Граничните полицаи са сезирали митническата служба, която е задържала цялото количество фармацевтични продукти на стойност 108 250 леи (44 714 лв.). Българският гражданин е глобен по закон за превенция и борба с незаконния трафик на високорискови допингови вещества.", "date": "2019.07.08", "title": "В Румъния арестуваха българин, карал пълен с допинг микробус"}
{"url": "https://www.faktor.bg/bg/articles/borisov-se-sreshta-s-erdogan-tazi-vecher-v-saraevo", "text": "Премиерът Бойко Борисов и външният министър Екатерина Захариева участват в срещата на върха на страните от Процеса за сътрудничество в Югоизточна Европа. Форумът се провежда в Босна и Херцеговина, която председателства процеса. Още тази вечер премиерът ще има двустранна среща с турския президент Реджеп Ердоган. Свързаност в инфраструктурата, бизнеса и дигитализацията е фокусът на ежегодната среща на върха на държавите от Югоизточна Европа. Това са и приоритетите на Босна и Херцеговина, която председателства формата.   Тази вечер държавните лидери имат работна вечеря, а утре премиерът Борисов ще има двустранни срещи с председателстващия Председателството на Босна и Херцеговина - Милорад Додик и с президента на Северна Македония Стево Пендаровски. Това ще е първата среща между Борисов и Пендаровски, откакто той встъпи в длъжност като президент на Северна Македония.   Очаква се темата за историческата личност Гоце Делчев да доминира в разговорите, а Пендаровски вече ясно изрази своята позиция, че Гоце Делчев е българин, но се е борил за независима Македония.   Вицепремиерът и министър на външните работи Екатерина Захариева ще участва среща на първите дипломати на държавите от Югоизточна Европа, като основна тема ще бъде европейската интеграция на държавите от региона.   Процесът за сътрудничество в Югоизточна Европа е българска инициатива и е считан за един от най-големите успехи на дипломацията ни. Създаден е през 1996 година със Софийската декларация за добросъседски отношения, стабилност, сигурност и сътрудничество на Балканите.", "date": "2019.07.08", "title": "Борисов се среща с Ердоган тази вечер в Сараево, утре - със Стево Пендаровски"}
{"url": "https://www.faktor.bg/bg/articles/novini/svyat/-izkazvaniyata-na-srabskiya-vanshen-ministar-ivitsa-dachich-po-adres-na-balgarskiya-premier-boyko-borisov-e-nepriemlivo-i-ne-otgovarya-na-ochakvaniyata-na-balgarskata-strana-za-poddarzhave-na-priyatelski-i-dobrosasedski-otnosheniya-tazi-po", "text": "\"ЕС няма окончателна единна позиция по въпроса за независимостта на Косово, по-скоро е неутрална позицията му. 23 държави са признали независимостта на Косово и 5 държави, които не са я признали. Оттук се получи разминаването в позициите на Дачич и Бойко Борисов. Ивица Дачич не е прав, когато говори каква е позицията на ЕС\", коментира пред БНР Борислав Ангелов от Българското геополитическо дружество коментира създалото се дипломатическо напрежение между България и Сърбия: Той обясни, че ЕС иска да се разреши въпросът между Белград и Прищина, който е ключов, за да има стартиране на реален процес за присъединяване на Сърбия към Съюза, но самото обществото много трудно може да приеме, че Косово не е част от територията на страната му.   Според Ангелов реториката на Ивица Дачич е изключително за вътрешна употреба в страната му, но \"със сигнали навън, че по време на преговорите, които се водят, Сърбия няма да отстъпва в позицията си за Косово\". Той припомни, че на 15 юли предстои посещение на Еманюел Макрон в Белград и тази тема ще бъде поставена.", "date": "2019.07.08", "title": "Експерт: Дачич не е прав, ЕС има неутрална позиция за Косово"}
{"url": "https://www.faktor.bg/bg/articles/novini/balgariya/b-bobev-nyama-da-ima-izvinenie-ot-dachich-no-ne-ochakvam-dopalnitelno-izostryane", "text": "\"Няма нищо обидно в думите на премиера Борисов по повод назначаването на Жозеп Борел и Косово\", заяви пред БНТ бившият посланик на България в Албания Боби Бобев. \"Реакцията на Ивица Дадич беше неправилно, не е редно на \"ти\" да се обръща към премиера ни. Освен това, какво толкова каза Борисов - че представителите на ЕК трябва да загърбват националните си пристрастия. Освен това ЕС няма процедура за общо признаване на независимостта на държавите. В края на краищата ЕС има структурни отношения с Косово, което е сериозна първа стъпка към евроинтеграцията и\", коментира той. \"Не очаквам допълнително изостряне, едва ли ще се стигне до официално извинение, както поиска нашият външен министър\", прогнозира той.", "date": "2019.07.08", "title": "Б. Бобев: Няма да има извинение от Дачич, но не очаквам допълнително изостряне"}
{"url": "https://www.faktor.bg/bg/articles/novini/svyat/nova-ideya-na-erdogan-universitetite-da-se-razdelyat-po-polov-priznak", "text": "Президентът Ердоган е завладян от една нова идея: в университетите да се въведе разделение по полов признак. Мнозина в Турция са възмутени, според тях това е абсурдна отживелица, която ще върне страната назад. Турският президент Реджеп Тайип Ердоган направи спорно изказване по време на срещата на върха на Г-20 в Осака. Речта му съдържаше пасаж, в който президентът похвали японската образователна система заради половото разделение, което съществува в някои университети. Според него 80-те женски университета в Страната на изгряващото слънце са “много важно нещо” и той можел да си представи подобни университети и в Турция. След завръщането си от срещата в Анкара Ердоган отново подчерта предимствата на японския модел на половото разделение в учебните заведения и заяви, че е настоял Съветът за висше образование да предприеме необходимите мерки за въвеждане на подобна система и в Турция, пише Дойче веле. Голяма част от хората в Турция, включително много активисти за женските права, както и феминистки, остро разкритикуваха идеята на турския президент. Много от тях намират, че е възмутително Япония да се използва като модел за образователна реформа. Защото тази страна в никакъв случай не е образец на подражание, що се отнася до въпросите на равнопоставеността между двата пола. Според доклад на Световния икономически форум от 2018 г., който разглежда неравенството между половете в глобален мащаб, по този показател Япония е на 110 място от общо 149 страни. Турция се нарежда с 20 позиции по-назад - на 130-то място. Турската образователна система има по-неотложни проблеми Фатмагюл Берктай, политолог и експерт по правата на жените, припомня, че през 19-и век целта на половата сегрегация във висшите учебни заведения е била да осигури по-широк достъп на жените до образование. Женските университети в Япония са създадени със същата умисъл. Днес обаче разделението по полов признак представлява по-скоро акт на дискриминация. В последните години качеството на турската образователна система доста се е понижило, така че тя има други, много по-неотложни проблеми. Берактай посочва, че \"образователната система е изцяло прогнила и ние спешно трябва да я подобрим. В момента е просто безсмислено да се говори за женски университети\". Експертът се позовава на резултатите от скорошно проучване, което сравнява представянето на турските ученици, подобно на изследването PISA в Германия. Според проучването много турски ученици имат катастрофални пропуски по математика и турски език. Ердоган и ръководството на управляващата Партия на справедливостта и развитието (ПСР) твърдят, че половата сегрегация в образователните институции ще подобри резултатите на жените. За Берктай тази обосновка е нелогична: \"Ако се вгледате в оценките на момичетата в началните училища, ще видите, че техните училищни постижения са по-добри от всякога - въпреки че учат заедно с момчетата.\" \"Носталгична приумица\" Феминистката Аксу Бора от университета в Анкара описва инициативата на турския президент като \"носталгична приумица\". \"Нито една жена, било то и консервативна, не би искала да учи в такъв университет в 21-ви век.\" Бора също така смята, че понастоящем има по-големи проблеми, отколкото половото разделение в университетите. \"Абсурдно е да се говори за женски университети точно сега - във времена, когато учени масово биват уволнявани.\" Тя дава за пример големия брой учители и професори, загубили работата си след опита за преврат от юли 2016 г. Някои от тях дори са осъдени да излежават присъди. \"Стъпка назад\" Редица опозиционни лидери в Турция са недоволни от засилващата се религиозна политика и реторика на турския президент. Те обвиняват Ердоган в това, че намесвайки се в системата на младежта и образованието, той иска да затвърди консервативните ислямски ценности сред по-младото поколение. Активистката за правата на жените Зелал Айман също разглежда инициативата на турския президент като част от дългосрочен план. \"Женските университети са стъпка към внасяне на повече религиозност сред населението. Но това е грешна стъпка, ние трябва да насърчаваме секуларизацията, а женските университети ще ни върнат само назад, те няма да ни придвижат напред.\" Разделянето на държавата от религията - е един от основните принципи на Турция от основаването на републиката през 1923 година. По тази причина в страната до този момент не съществува нито един университет, в който има разделение по полов признак. Основателят на държавата Кемал Мустафа Ататюрк вижда отделянето на държавата от религията като един от шестте стълба на турската държава. Към днешна дата повечето хора в Турция също са убедени в този принцип. Именно затова половото разделение в образователните институции се разглежда много критично - това би нарушило идеята за секуларизъм в турското общество.  Правото на равнопоставеност между мъжете и жените е утвърдено също така чрез закон: в параграф от “Основния закон за национално образование”, приет през 1973 г. е записано ,че \"образованието, в което двата пола участват заедно, е добро\".", "date": "2019.07.08", "title": "Нова идея на Ердоган: Университетите да се разделят по полов признак"}
{"url": "https://www.faktor.bg/bg/articles/novini/svyat/rusnatsi-arestuvani-v-libiya-za-opit-da-povliyayat-na-izbori", "text": "Либия са арестувани двама руснаци по обвинение в опит да окажат влияние върху предстоящите общи избори, съобщи агенция \"Блумбърг\".  Един от задържаните е политическият технолог Максим Шугалей, който по данни на медии е свързан с бизнесмена Евгений Пригожин. Вторият е преводач, съобщи руската редакция на ВВС. \"Фондацията за защита на националните ценности\", в която работят двамата руснаци, потвърди тяхното задържане и заяви, че те не се се намесвали в изборния процес в Либия. В публикацията си за задържането на руснаците \"Блумбърг\" се позовава на писмо, с което агенцията разполага. То е било изпратено от прокуратурата на Либия до международно признатото правителство на страната, базирано в Триполи. В писмото по данни на \"Блумбърг\" се казва, че гражданите на Русия са били въвлечени в \"организиране на среща\" със Сейф ал Ислам Кадафи - сина на сваления ръководител на страната и възможен кандидат за президент. В съобщението на агенцията не бяха посочени имената на арестуваните руснаци. Според \"Блумбърг\" трети руснак е успял да напусне страната, преди силите за сигурност да дойдат за неговите спътници. 53-годишният петербургски политически технолог Максим Шугалей е работил на президентските избори в Мадагаскар за интересите на руския бизнесмен Евгений Пригожин.  Вторият задържан е Самер Хасан Суейфан, гражданин на Русия от арабски произход, който е работел като преводач. Преди да започне работата в Африка, Шугалей е помагал на кандидати на регионални избори в Русия. Сред клиентите му са кандидати от \"Единна Русия\", Комунистическата партия на Руската федерация, Либералдемократическата партия на Русия и \"Справедлива Русия\". Самият той на няколко пъти се е кандидатирал за депутат, но нито веднъж не е побеждавал на избори. Впоследствие организацията, за която работи Шугалей, потвърди че той е задържан. Тя се нарича \"Фонд за защита на националните интереси\". Фондът е създаден от Александър Малкевич, който същевременно работи и като главен редактор на англоезичния сайт USA Really - проект на т.нар. Федерална новинарска агенция, която по данни на американските власти се финансира от Пригожин. Данните от лаптопите и флашките, намерени у заподозрените, свидетелстват, че са работили за компания, която \"се специализира в оказването на влияние върху избори, които трябва да се състоят в няколко африкански държави\", сред които и Либия, писа агенция \"Блумбърг\". Сейф ал Ислам Кадафи се ползва от подкрепата на Москва, твърди агенцията. В края на 2018 г. \"Блумбърг\" съобщи, че Сейф ал Ислам Кадафи се е обърнал към руските власти с молба да го подкрепят на предстоящите избори. По данни на агенцията той е разчитал както на финансиране на кампанията си, така и на посредничество при преговорите с либийските власти. Тогава заместник-министърът на външните работи на Русия Михаил Богданов казваше, че Кадафи трябва да бъде част от политическия процес в Либия. БТА", "date": "2019.07.08", "title": "Руснаци арестувани в Либия за опит да повлияят на предстоящите избори"}
{"url": "https://www.faktor.bg/bg/articles/novini/balgariya/borisov-pristigna-v-saraevo-za-uchastieto-si-v-sreshtata-na-varha-na-psyuie", "text": "Премиерът ще обсъжда засилването на свързаността в областта на инфраструктурата с останалите правителствени ръководители Министър-председателят Бойко Борисов пристигна в Сараево за участието си в Срещата на върха на страните-участнички в Процеса за сътрудничество в Югоизточна Европа (ПСЮИЕ). Председателят на Председателството на Босна и Херцеговина Милорад Додик ще посрещне на официална вечеря държавните и правителствените ръководители на страните от ПСЮИЕ, с което ще бъде даден старт на форума, съобщиха от правителствената пресслужба. В рамките на Срещата на върха в Сараево българският министър-председател Бойко Борисов заедно с останалите държавни и правителствени ръководители ще обсъждат засилването на свързаността в областта на инфраструктурата, бизнеса, дигитализацията и връзките между младите хора, които са приоритети на ротационното председателство на Босна и Херцеговина на ПСЮИЕ. Те бяха отправна точка и на Българското председателство на Съвета на ЕС през 2018 г.", "date": "2019.07.08", "title": "Борисов пристигна в Сараево за участието си в Срещата на върха на ПСЮИЕ"}
{"url": "https://www.faktor.bg/bg/articles/noviyat-gratski-premier-predstavi-sastava-na-svoeto-pravitelstvo", "text": "След полагането на клетва пред президента и висши духовници, новият гръцки премиер Кириакос Мицотакис представи своето правителството, в което са включени експерти и от чужбина. Кабинетът ще разполага с 18 министри, като някои от тях имат опит при реализиране на съвместни проекти с България. Министър на външните работи е Никос Дендяс, юрист с опит в правната комисия на Европейския съвет. В предишно правителство на консерваторите работеше усилено с българските власти в борбата срещу трафика на хора и наркотици. Министерството на енергетиката и околната среда  поема Костас Хадзидакис. Неговата биография се свързва с транспортни проекти, разработвани съвместно с българското правителство. Министър Хадзидакис ще наблюдава изпълнението на съвместните енергийни проекти с България. Ключовото за Гърция министерство на финансите поема Христос Стайкурас, съветник на премиера Мицотакис. В екипа му  влизат банкови експерти, работили в Брюксел. Михалис Хрисохоидис, бивш министър от правителството на социалистите, пък поема министерството на обществения ред и миграцията, като той се счита за най-успешния гръцки министър в този сектор. Той ръководеше и акцията по разбиване на  терористичната организация \"17-ти ноември\" и организира сигурността на Олимпиадата в Атина. Новото правителство ще положи клетва утре, 9-и юли.", "date": "2019.07.08", "title": "Двама от министрите в новото правителство на Мицотакис са работили съвместно с българските власти"}
{"url": "https://www.faktor.bg/bg/articles/antoaneta-hristova-borisov-ne-razchita-samo-na-dzhipa-toy-raboti-mnogo-aktivno-sas-strukturite", "text": "\"Апартаментгейт\" беше кулминацията на самозабравянето в политиката. Думите на Борисов на конгреса на ГЕРБ са много сериозно предупреждение към членовете на партията. Това каза в предаването \"Още от деня\" по БНТ политическият психолог Антоанета Христова. Организационната култура на една политическа партия определя устойчивостта й. Това превъртане на колелата е много полезно за партията, коментира още Христова. Не мисля, че Борисов разчита само на джипа, мисля, че той работи много активно със структурите. Посланията от конгреса са на една стройна партия, с много ясен лидер, каза още политическият психолог. При Нинова има стрелба на много фронтове. Тя обаче явно е такъв човек - търси тези фронтове, заяви Антоанета Христова. Личността й е такава.", "date": "2019.07.08", "title": "Антоанета Христова: Борисов работи много активно със структурите, не разчита само на джипа"}
{"url": "https://www.faktor.bg/bg/articles/rumen-radev-nagradi-chetirima-izyaveni-balgari", "text": "Българинът може да постига успехи на световно ниво и то в различни области, предизвикващи човешките възможности. От покоряването на необятния космос до превземането на бурните океани. Това заяви президентът Румен Радев по време на тържествена церемония, на която той връчи висши държавни отличия на изтъкнати българи. Непокорният български дух и всеотдайност свързва успехите на наградените с високите отличия по думите на Радев. Изявеният спортен деятел Христо Меранзов и журналистът и мореплавател Дончо Папазов бяха удостоени с орден \"Стара планина\" първа степен за заслугите му в областта на физическото възпитание, спорта, науката и журналистиката. Христо Меранзов изрази благодарност и признателност за удостоена чест. Никога не съм си представял, че спортни величия, научни работници, деятели биха могли да предложат на вниманието на президента награждаването ми с този орден, сподели той. Проф. д-р Цекомир Воденичаров получи орден \"Св. св. Кирил и Методий\" огърлие за заслугите му за развитието на медицинската наука и за утвърждаването на факултетите по обществено здраве в системата на висшето образование. Държавният глава удостои с орден \"За военна заслуга\" първа степен о. р. генерал-майор Александър Александров. Легендарният ни космонавт получи признание за развитието и укрепването на въоръжените сили и за приноса си за националната сигурност на страната.", "date": "2019.07.08", "title": "Румен Радев награди четирима изявени българи"}
{"url": "https://www.faktor.bg/bg/articles/british-earueys-olekna-s-240-mln-dolara-zaradi-komprometirani-danni-na-klienti", "text": "Офисът на комисаря по информационните технологии е наложил глоба от 189 милиона британски лири (209 млн. евро, 240 млн. долара) на „Бритиш Еъруейс“ по силата на Закона за защита на данните в Обединеното кралство, след като данни от картите на повече от 380 000 клиенти бяха компрометирани след кибератака. Новината идва след като хакери откраднаха лична и финансовата информация на хиляди клиенти от уебсайта и приложението на компанията през 2018 година, предаде Спутник. Ръководителят на „Бритиш Еъруейс“ Алекс Круз заяви, че компанията е \"изненадана и разочарована\" от първоначалното решение. \"Бритиш Еъруейс“ реагираха бързо на престъпното деяние с кражба на данните на клиентите. Не открихме доказателства за измама/измама по сметки, свързани с кражбата. Извиняваме се на нашите клиенти за неудобството, причинено от това събитие\", каза Круз. Според Уили Уолш, изпълнителен директор на IAG, притежаваща компанията, заяви, че авиокомпанията ще обжалва наказанието, което може да струва 1,5% от световния оборот на „Бритш Еъруейс“ за финансовата година. \"Възнамеряваме да предприемем всички подходящи стъпки, за да защитим позицията на авиокомпанията твърдо, включително да отправим всички необходими жалби\", отбеляза той. Компанията се е обърнала към полицията само 16 дни след началото на хакерската атака - на 5 септември 2018 г. Според докладите, престъпниците може да са откраднали данни, включващи банкови сметки на клиенти, имейл адреси и информация за плащане с карти - включително номера, срок на годност и в някои случаи техните персонални кодове за достъп.", "date": "2019.07.08", "title": "„Бритиш Еъруейс“ олекна с 240 млн. долара заради компрометирани данни на клиенти"}
{"url": "https://www.faktor.bg/bg/articles/ikonomika/biznes/turskata-lira-se-srina-sred-chiskata-na-erdogan", "text": "Турската лира отслабна, след като президентът Реджеп Ердоган съобщи, че управителят на централната банка Мурат Четинкая е освободен заради отказа му да намали лихвените проценти, предаде Ройтерс. Лирата поевтиня до 5,69 за долар снощи, след като в петък вечерта стойността ѝ бе 5,6345 за долар. Мурат Четинкая, чийто мандат изтичаше през 2020 г., бе сменен в събота с президентски указ със заместника му Мурат Уйсал. Ердоган заяви вчера пред депутати от управляващата партия, че управителят на централната банка е освободен заради отказа му да намали лихвените проценти. \"Ние многократно му казвахме на срещи, посветени на икономиката, че трябва да намали лихвените проценти. Казахме му, че намаляването на лихвите би помогнало за спадането на инфлацията. Той не направи това, което е необходимо\", казал Ердоган. Президентът е дал тези обяснения за освобождаването на Четинкая на среща с депутати от управляващата Партия на справедливостта и развитието.", "date": "2019.07.08", "title": "Турската лира се срина сред чиската на Ердоган"}
{"url": "https://www.faktor.bg/bg/articles/6000-lv-grozi-kontsesionerat-na-perla-sobstvenikat-na-zatanaliya-dzhip-ne-sam-vinoven", "text": "Глоба от 6000 лв. може да получи концесионерът на плаж \"Перла\". Припомняме, че джип затъна в пясъка на плажа край Приморско. Клип, заснет от туристи на плажа, показва как тежката машина не може да излезе от водата, след като е закарала джет до там. В опит да бъде изтеглен джипа на плажа е докаран дори и багер. Министерство на туризма ще наложи веднага глоба на концесионера, заради допускането на автомобила на територията на плажа до водата. \"Това се случва вчера по обяд, когато наистина плажът е пълен. Въпросният нарушител е преминал през всички забранителни съоръжения, които сме поставили на плажа. Не е отразил табелите за забраняване за преминаване на превозни средства, за джипове, за АТВ-та и мотори. Не е спазил и забележката на момчето, отговорно за моторния коридор да не влиза с автомобила си. Дал е „мръсна газ” през тези 20 м и след това в рамките на 15 секунди джипът е затънал”, обясни по Нова ТВ концесионерът на плажа Лъчезар Захариев  Самият плаж е 130 хил. кв. м. трудно могат да се опазят, добави концесионерът. По думите му веднага след като е извършил нарушението, на водача са снети показания. Явор Шишков от Министерството на туризма заяви, че ведомството се е самосезирало от репортажа по медиите. Ако установим, че има неизпълнение на договора, на дружеството концесионер ще бъде наложена глоба в размер на около 6000 лв. „Глобата, независимо от стойността и размера ѝ, винаги е много, тъй като на практика ние освен този начин – чрез табели, чрез устни забележки, ние други юрисдикции за защита на плажа нямаме”, каза още концесионерът Лъчезар Захариев.", "date": "2019.07.08", "title": "6000 лв. грози концесионера на \"Перла\", собственикът на затъналия джип: не съм виновен"}
{"url": "https://www.faktor.bg/bg/articles/zashto-ytin-nyama-intepec-am-podcilvane-na-i-onomichec-iya-pactezh-na-rusiya", "text": "Дopи нaй-лoялнитe пocлeдoвaтeли нa pycĸия пpeзидeнт Bлaдимиp Πyтин тpябвa дa пpизнaят, дopи caмo пpeд ceбe cи, чe тaзгoдишния тeлeвизиoнeн paзгoвop, в ĸoйтo тoй oтгoвapя нa гpaждaни диpeĸтнo, бe пo-лoш, oтĸoгaтo и дa e билo пpeди. Гpaждaнитe иcĸaxa дa знaят зaщo живoтът им нe ce пoдoбpявa пoд нeгoвoтo yпpaвлeниe, a няĸoи дopи гo пoпитaxa ĸoгa щe пoдaдe ocтaвĸa. Увepeниятa мy нe yбeдиxa ниĸoгo. Pycĸaтa иĸoнoмиĸa нe ce движи нaниĸъдe. Oт 2014 дo 2018 г. БBΠ нapacнa c eдвa 1,85% - или 0,4% cpeднoгoдишнo. (Kpeмъл нaĸapa cтaтиcтичecĸaтa cлyжбa дa пoвиши дaннитe зa 2016 и 2017.) Πo вpeмe нa cъщия пepиoд peaлният paзпoлaгaeм дoxoд ce cви c 10,7%, ocтaвяйĸи 13% oт вcичĸи pycнaци в бeднocт. Caмo пpeз 2018 г. 600 000 pycĸи ĸoмпaнии cпpяxa дeйнocт. Дoняĸъдe тoвa paзвитиe нe e изнeнaдвaщo, ĸaтo имaмe пpeдвид нaлoжeнитe oт зaпaднитe cтpaни cнaĸции cpeщy Pycия cлeд aнeĸcaциятa нa Kpим пpeз 2014 г. Teзи caнĸции пpeдизвиĸaxa oгpoмнo излизaнe нa ĸaпитaл - нaд $317 милиapдa - мeждy 2014 и 2018 г., ĸaĸтo и cпaд в инвecтициитe. Πpeз пъpвитe дeвeт мeceцa нa 2018 г. oбeмът нa пpeĸитe чyждecтpaнни инвecтиции в pycĸaтa иĸoнoмиĸa бe c 11 пъти пo-ниcъĸ, oтĸoлĸoтo пpeз cъщия пepиoд нa 2017 г.Ho имa и пpичини дa oчaĸвaмe пo-дoбъp pacтeж пpeз тeзи гoдини oт pycĸaтa иĸoнoмиĸa. Pyблaтa ce oбeзцeни c 45,5% cпpямo щaтcĸия дoлap oт 2014 г. нacaм - тeндeнция, ĸoятo тpябвaшe дa yвeличи ĸoнĸypeнтocпocoбнocттa нa изнoca. A инфлaциятa нe e билa тoлĸoвa ниcĸa oт гoдини. Heщo пoвeчe, Pycия oтчeтe peĸopдeн бюджeтeн излишъĸ oт 2,75 тpилиoнa pyбли ($44 милиapдa) пpeз 2018 г. Зaщo тoгaвa иĸoнoмичecĸoтo пpeдcтaвянe нa Pycия e тoлĸoвa cлaбo? Oтгoвopът зaпoчвa c oчaĸвaнoтo \"иĸoнoмичecĸo чyдo\" пpeз минaлoтo дeceтилeтиe. Πpoтивнo нa oбщoпpиeтoтo мнeниe, бъpизят pacтeж нa Pycия в нaчaлoтo нa тoзи вeĸ нe бe caмo peзyлтaт нa oгpoмния пpитoĸ пeтpoдoлapи. Tpи дpyги вaжни фaĸтopa изигpaxa cвoятa poля. Πъpвo, иĸoнoмичecĸитe и дaнъчни peфopми oт 2002 и 2002 г. oĸypaжиxa пpeдпpиeмaчитe дa инвecтиpaт, a пoтpeбитeлитe дa пeчeлят и xapчaт. Bтopo, чyждecтpaнeн ĸaпитaл нaвoдни pycĸaтa иĸoнoмиĸa и дopи cъздaдe няĸoлĸo дpyги ceĸтopa. Tpeтo, индycтpии, ĸoитo нe cъщecтвyвaxa или бяxa нeдopaзвити, пpeз 90-тe гoдини зaпoчнaxa дa дoпpинacят знaчитeлнo ĸъм pacтeжa нa бpyтния вътpeшeн пpoдyĸт. Kaтo peзyлтaт, гpaждaнcĸoтo cтpoитeлcтвo, тъpгoвиятa нa eдpo и дpeбнo, бaнĸиpaнeтo и зacтpaxoвaнeтo, личнитe ycлyги, pecтopaнтитe, тeлeĸoмитe и yeб-бaзиpaнитe ycлyги дoпpинecoxa зa oĸoлo 70% oт pacтeжa мeждy 2000 и 2008 г. Ocтaнaлaтa чacт бe възcтaнoвитeлeн pacтeж. Πeтpoлният дoбив eдвaм нaдминa нивaтa, пocтигнaти пo вpeмe нa CCCP eдвa гoдини пo-ĸъcнo. Toгaвa, пpeз 2008 г., pacтeжът нa тъpceнeтo нa тeзи нoви ycлyги дocтигнa плaтo. Πpoблeмът бe зacилeн cлeд излизaнe нa чyждecтpaннитe инвecтитopи cлeд 2014 г. и peшeниeтo нa Kpeмъл дa ce oтдaлeчи oт иĸoнoмичecĸия либepaлизъм пpeз 2018 г. Иĸoнoмичecĸитe пpoгнoзи нa Pycия нaй-вepoятнo нямa дa ce пoдoбpят чyвcтвитeлнo cĸopo пopaди eднa пpocтa пpичинa: Πyтин нe ce интepecyвa. Toй e yвepeн, чe pycнaцитe - мнoгo oт ĸoитo зaвиcят oт дъpжaвaтa зa cвoитe пpиxoди - нямa дa ce paзбyнтyвaт. Зapaди тoвa пoдoбpявaнeтo нa инвecтициoнния ĸлимaт или пoдĸpeпaтa зa тexнoлoгични инoвaции ca, oт нeгoвa глeднa тoчĸa, пoвeчe пpoблeм, oтĸoлĸoтo cи cтpyвa. Зa нeгo иĸoнoмиĸaтa имa caмo eднa цeл: дa cлyжи нa нyждитe нa нeгo и зaoбиĸaлящитe гo oлигapcи. B Πyтинoвa Pycия фyнĸциятa нa пpaвитeлcтвoтo e дa cъбиpa дaнъци и дpyги oт ycпeшния бизнec, зa дa финaнcиpa нeдoдялaни пoлитиĸи (ĸaтo вoeннитe aвaнтюpи в чyжбинa) и дa ĸyпyвa лoялнocттa дa бюpoĸpaти. Зaтoвa нe e изнeнaдвaщo, чe чинoвничecтвoтo мoжe дa e изĸлючитeлнo дoбpe \"зaплaтeнo\". Eдин cлyжитeл нa Фeдepaлнaтa cлyжбa зa cигypнocт e изпoлзвaл пoзициятa cи, зa дa нaтpyпa нeвepoятнитe $190 милиoнa ĸeш. Eдинcтвeният възмoжeн изтoчниĸ нa pacтeж зa Pycия - пoвишeниe нa дoxoдитe нa дoмaĸинcтвaтa - щe изиcĸa мacивнa ĸaмпaния oт cтpaнa нa пpaвитeлcтвoтo зa пpeмaxвaнe нa бeднocттa. A Πyтин пpeдпoчитa дa нacoчвa пpиxoдитe ĸъм paзшиpявaнe нa peзepвитe или финaнcиpaнeтo нa \"нaциoнaлни пpoeĸти\", ĸoитo cъздaвaт нoви възмoжнocти зa пoдĸyпи и пpибиpaнe нa чacт oт cpeдcтвaтa. Πo вpeмe нa paзгoвopa, eдин oт oбaдилитe ce ce oплaĸa, чe Πyтин вeчe e нa влacт пo-дългo oт Лeoнид Бpeжнeв. И пpи пoлoжeниe, чe пo вpeмe нa Бpeжнeв иĸoнoмиĸaтa cъщo cтaгниpaшe, cpaвнeниeтo нe мoжe дa e пo-тoчнo. Paзбиpa ce, имa paзлиĸa мeждy cтaгнaция и ĸpизa. И дoĸaтo Πyтин нямa интepec ĸъм пoдcилвaнe нa иĸoнoмичecĸия pacтeж, тoй нямa нaмepeниe дa пoeмa и излишни pиcĸoвe. Hиcĸaтa инфлaция - peзyлтaт oт липca нa тъpceнe oт cтpaнa нa пoтpeбитeлитe - oзнaчaвa, чe влacтитe мoгaт дa oбeзцeнят pyблaтa бeз дa пpичинят пoвишaвaнe нa цeнитe, ĸaтo пo тoзи нaчин yвeличaт пpиxoдитe в бюджeтa в pyбли. B ĸpaйнa cмeтĸa, иĸoнoмиĸaтa щe ocтaнe нa пoддpъжĸa oт пeтpoдoлapитe и нямa дa cтaнe пo-cилнa, caмo щe oцeлявa. Kaĸтo пpeдвидиx пpeз 2016 г., иĸoнoмиĸaтa нa Pycия e нaпът дa пpoдължи дa cтaгниpa, или дa нaвлeзe в мeĸa peцecия, зaщoтo зaгyби cтapитe cи изтoчници нa pacтeж и зaщoтo пpaвитeлcтвoтo нe пoĸaзвa интepec дa paзвиe нoви. B пaтpиapxaлнo oбщecтвo, paздeлeнo нa гocпoдapи и cлyги, лopдът пo-cĸopo би иcĸaл дa paзпpeдeля мaлĸo бoгaтcтвo мeждy xopaтa, вмecтo дa им пoзвoли caми дa гeнepиpaт тaĸoвa. Caмo тaĸa пoзициятa мy e cигypнa.  FАСЕВООК  ТWІТТЕR  Lіn", "date": "2019.07.08", "title": "Защо Πyтин нямa интepec ĸъм пoдcилвaнe нa иĸoнoмичecĸия pacтeж на Русия ?"}
{"url": "https://www.faktor.bg/bg/articles/ikonomika/turizam/glavna-inspektsiya-po-truda-zasilva-proverkite-v-morskite-kurorti", "text": "Главната инспекция по труда подсилва екипите си в морските курорти с инспектори от другите части на страната. Обектите със сезонен характер се считат за  рискови, тъй като има незаконно наемане на работници, заяви експертът от ГИТ Дина Христова: „Контролните органи на агенцията акцентират върху превенцията на недекларирания труд, работа без трудов договор да не се допуска. Проверяваме също за законосъобразното наемане на непълнолетните лица и на чужденците – дали част от възнагражденията не се плащат на ръка.“", "date": "2019.07.08", "title": "Главна инспекция по труда засилва проверките в морските курорти"}
{"url": "https://www.faktor.bg/bg/articles/ikonomika/biznes/vtorata-po-golemina-banka-v-sveta-china-construction-bank-obmislya-navlizane-v-balgariya", "text": "Втората по големина на капитала банка в света - China Construction Bank, обмисля навлизане в България. Това заяви председателят на Българската търговско-промишлена палата Цветан Симеонов първо в ефира на предаването \"Бизнес старт\" по Bloomberg TV Bulgaria. По думите му представилите на China Construction Bank Corporation, която има активи за 3,3 трлн. долара и годишна печалба от 37 млрд. долара, са посетили България заедно с изпълнителния заместник-председател на банката и доста сериозен екип и представителя им в Люксембург. \"Те разглеждат много сериозно темата за свое присъствие в България и формата му. За голямо съжаление държавните институции не проявиха интерес, но ние ще направим необходимото - информацията, която събрахме, да достигне до тях и при следващата визита да могат да бъдат договорени с по-големи подробности и то с институциите, от които зависи осъществяването на това намерение\", заяви Симеонов пред водещия Христо Николов. Миналата седмица от съобщение на президентството стана ясно, че държавният глава Румен Радев е поканил китайска банка да открие представителство у нас, но без да се съобщава коя точно е финансовата институция. China Construction Bank Corporation е една от водещите търговски банки в континентален Китай и започва дейността си през октомври 1954 г. като Китайска строителна банка. Тя е листната на фондовата борса в Хонконг от октомври 2005 г. и на Шанхайската фондова борса от септември 2007 г. В края на 2018 г. пазарната капитализация на банката достига 207,179 млрд. долара, което я поставя на пето място сред банките в света. С 14 977 клона и 345 971 служители тя предоставя цялостни финансови услуги, включително лично банкиране, корпоративно банкиране, управление на инвестиции на стотици милиони индивидуални и корпоративни клиенти. China Construction Bank Corporation има и широко представяне в света - над 200 клона и дъщерни дружества от всички нива в 29 страни и региони по света. Дъщерните дружества покриват множество бизнес области, като взаимни фондове, финансов лизинг, животозастраховане, имуществено застраховане, инвестиционно банкиране, фючърси и пенсии.", "date": "2019.07.08", "title": "Втората по големина банка в света - China Construction Bank обмисля навлизане в България"}
{"url": "https://www.faktor.bg/bg/articles/nikolina-angelkova-da-ne-otpisvame-sezona-toy-teparva-zapochva", "text": "Недопустимо е човек да влиза с джипа си в пясъка или водата. Заради това нарушение на концесионера му е наложена глоба в размер на 6000 лева. За да бъдем още по-строги в това отношение, ще предложим и законодателни промени, т.е. да има по-високи глоби не само за концесионера, но и за съответния нарушител. Просто санкциите трябва да бъдат наистина по-строги. Това сподели в предаването  ''Лице в лице'' по bTV министърът на туризма Николина Ангелкова след инцидента на плаж ''Перла''. ,,Всеки трябва да има безплатен пешеходен достъп до плажовете и в тази връзка ще бъде направена проверка относно бариерата на ''Русалка'', за да разберем поради дали е законна и защо я има'', коментира още министър Ангелкова. ,,Нека да не отписваме сезона, тъй като той тепърва започва. Тази негативна кампания срещу Българското Черноморие вреди на туризма, защото по този начин удряме върху имиджа на страната като туристическа дестинация. Много е направено, но има още какво да се направи'', посочи тя във връзка с прогнозите за очаквания слаб туристически сезон у нас. ,,Съгласно закона всеки плаж трябва да разполага с 50% свободна зона и 50% платена зона, като на определени плажове има и 2-3% ВИП зона, но за нея трябва задължително да има табели със съответния ценоразпис. В случай на липса на такива табели глобата може да бъде между 5 и 10 000 лева. При подадени сигнали ние се отзоваваме веднага, така че реагираме на всеки един сигнал'', подчерта Ангелкова и допълни, че по предварителни данни се очаква туристическият спад да бъде между 3 и 6 процента. ,,Човек, който не работи, той не греши. Винаги съм готова да подам оставка, когато премиерът каже'', отбеляза още министърът и припомни, че откакто тя оглавява министерството на туризма България има 31% ръст на чуждестранните туристи и 34% ръст на приходите. По отношение на Закона за шума Николина Ангелкова смята, че трябва да има специален режим за курортите. По думите ѝ е необходимо зониране между местата за семеен туризъм и местата, където има повече забавления.", "date": "2019.07.08", "title": "Николина Ангелкова: Да не отписваме сезона, той тепърва започва"}
{"url": "https://www.faktor.bg/bg/articles/obshtestvo/zakon-i-red/zapochva-deloto-sreshtu-mitnicharite-iznudvali-tir-shofyori-za-taksa-spokoystvie", "text": "В Апелативния специализиран наказателен съд започва дело срещу 8-те митничари от пункт „Лесово“, арестувани през ноември 2014 г. при акция на ДАНС и спецслужбите след сигнали от шофьори на ТИР-ове от Украйна, Румъния, Турция и България.  Обвинени са за организирана престъпна група, която е вземала различни суми пари, за да могат камионите да минават безпрепятствено през граничния пункт.  Четири години по-късно през ноември 2018-а те бяха оправдани от Специализирания наказателен съд поради негодни доказателства. Сега прокуратурата обжалва това решение.", "date": "2019.07.08", "title": "Започва делото срещу митничарите, изнудвали ТИР-шофьори за такса \"спокойствие\""}
{"url": "https://www.faktor.bg/bg/articles/obviniha-direktorite-ot-ministerstvoto-na-otbranata-davali-dostap-do-darzhavni-tayni", "text": "Военноокръжната прокуратура в София обвини настоящ и бивш директор на Служба \"Военна информация\" в Министерство на отбраната за длъжностни престъпления. Както вече съобщихме, разследването е започнало след проверка от ДАНС и сигнали, изпратени от ръководството на ДАНС до главния прокурор, информираха от прокуратурата. За три години - от април 2016 до май 2019 година са били издадени 504 разрешения за достъп до информация, класифицирана като държавна тайна с ниво на класификация \"Секретно\" и \"Строго секретно\" в нарушение на Закона за защита на класифицираната информация. Били са издадени от служител по сигурността на информацията, а не от ръководителя на тази служба. Това е довело до нерегламентиран достъп до секретна информация на НАТО и ЕС, тъй като достъп е бил предоставен на 504 лица в нарушение на разпоредбите на закона. В хода на разследването се събират доказателства и за извършени злоупотреби с финансови средства и нарушения на Закона за обществените поръчки в Служба\"Военна информация\" Информация за това се съдържа отново в сигнали на ДАНС, оправени до прокуратурата. АДФИ ще прави финансова инспекция, резултатите от която се очакват.", "date": "2019.07.08", "title": "Директорите от Министерството на отбраната, давали достъп до държавни тайни - вече с обвинение"}
{"url": "https://www.faktor.bg/bg/articles/zhandarmeriya-blokira-sevlievo", "text": "Масирана полицейска акция се проведе днес в Севлиево. Части на града бяха блокирани от спецполицаи и жандармерия. Става дума за съвместно мероприятие на прокуратурата и МВР. По първоначална информация е арестуван шефът на митническото бюро в града, съобщава Нова телевизия.", "date": "2019.07.08", "title": "Жандармерия блокира Севлиево"}
{"url": "https://www.faktor.bg/bg/articles/obshtestvo/balgarite-sa-na-vtoro-myasto-v-sveta-po-nezapoznatost-sas-spetsifikata-na-falshivite-novini", "text": "Българите са на второ място в света по незапознатост със спецификата на фалшивите новини според проучване на \"Галъп Инернешънъл\". Повече от една четвърт от запитаните не могат да определят дали са срещали такива или не, предава БНТ. Проучването показва, че най-неинформирани на тема фалшиви новини са японците. Почти половината от тях - 45% се затрудняват въобще да отговорят на въпроса \"срещали ли сте фалшиви новини\". След това в класацията сме ние. В България 26% от запитаните не могат да преценят. А тези, които твърдят, че всеки ден или почти всеки ден се сблъскват с такива, са 23 на сто. Най-близък до нашия резултат има Италия - 24%. Сред страните от Балканите, България на практика е на последно място по дял заявяващи, че срещат фалшиви новини в ежедневието си. Водещи в това отношение са албанците - цели 56% от тях срещат проблема всеки ден. В Турция този дял е 50 на сто. В световен мащаб повече от една трета от населението на земното кълбо твърди, че се сблъскват с фалшиви новини всеки ден или почти всеки ден. Според резултатите от проучването това се случва най-често на унгарците, украинците и испанците. Новата заплаха е всекидневно явление в живота на над 60% от гражданите в тези страни. Най-рядко тя достига до руснаците, южнокорейците и японците.", "date": "2019.07.08", "title": "Българите са на второ място в света по незапознатост със спецификата на фалшивите новини"}
{"url": "https://www.faktor.bg/bg/articles/dimitar-gardev-ne-e-redno-vanshniyat-ministar-na-sarbiya-da-govori-na-ti-na-borisov", "text": "„ЕС е пред много сериозна дилема и за Сърбия, и за Косово. Ситуацията много се промени. Наближават критични моменти. Сърбите усещат, че времето се промени. Изказването на външния министър не е учтиво\", заяви анализаторът Димитър Гърдев по Нова телевизия. Той коментира напрежението между София и Белград по повод изказването на сръбския външен министър Ивица Дачич за премиера Бойко Борисов.   Според Гърдев не е работа на Дачич да говори на „ти“ на Борисов.  Според журналиста от Bloomberg TV- Bulgaria Николай Кръстев „по времето на Дачич беше подписано Брюкселското споразумение, което постави началото на преговорите между Белград и Прищина. И сега той да говори, че Косово не е признато... Това не е вярно. Баронеса Аштън постави основите на тези отношения във времето. За мен е неочаквана тази рязка реакция на Дачич”, коментита той за обтегнатите отношения между София и Белград след изказването на сръбския външен министър. Според Кръстев напрежението „ври и кипи” по оста Белград - Прищина. „Диалогът, който трябваше да се води с посредничеството на ЕС, е замразен. Единственият опит, когато се срещнаха сръбските и косовските представители, беше по време на българското европредседателство миналата година. Напрежението между Белград и Прищина е дълбоко поставено”, обясни журналистът. И допълни, че е възможно до края на годината да има преформатиране на преговорите с нови участници – Русия и САЩ. Според Гърдев, залогът е много голям. \"България не е заинтересована по никакъв начин от един нов конфликт\", каза той. Кръстев допълни, че Бойко Борисов много добре е изиграл топката в случая.", "date": "2019.07.08", "title": "Анализатори: Преговорите Белград-Прищина ще бъдат преформатирани с нови участници – Русия и САЩ"}
{"url": "https://www.faktor.bg/bg/articles/obshtestvo/zakon-i-red/aktsiya-na-gdbop-sreshtu-grupa-zanimavala-se-s-iztochvane-na-kreditni-karti", "text": "Акция на ГДБОП се провежда в момента на няколко места в България като част от международна операция срещу група, занимавала се с източване на кредитни карти. По информация на БНР до момента са задържани четирима души в района на Добрич.  Акцията се провежда заедно с френските власти, като арестуваните са източвали карти на територията на Франция.  Операцията е започнала днес сутринта и продължава и в момента.  Повече подробности ще бъдат дадени след нейното приключване.", "date": "2019.07.08", "title": "Акция на ГДБОП срещу група, занимавала се с източване на кредитни карти"}
{"url": "https://www.faktor.bg/bg/articles/novini/svyat/meta-predlaga-izbori-3-v-1-na-13-oktomvri", "text": "Албанският президент Илир Мета предлага местни, парламентарни и президентски избори на 13 октомври.  В изявление за медиите Мета заявява, че постановлението за отлагане на изборите на 30 юни 2019 г., като ден за избор на органи на местно управление, не е оспорено от която и да е политическа сила или друга неполитическа организация пред който и да било съд в Република Албания, включително Изборната колегия (Избирателния съд). Държавният глава още веднъж изтъкна факта, че регламентът от 10 юни 2019 г. е в сила и задължителен за изпълнението на всички, като подчерта, че местните избори в страната ще се проведат на 13 октомври. За държавния глава всички избирателни дейности, организирани и проведени от Централната избирателна комисия на 30 юни 2019 г., са процес на гласуване напълно незаконен, неконституционен, който не създава правни последици. Отбелязвайки трудната криза, в която се намира страната, президентът Мета призова всички участници да се присъединят към неговото предложение - на 13 октомври освен за местна власт, \"албанските граждани да гласуват за албанския парламент и за президента на републиката\". „Време е за възстановяване на суверенитета на всички граждани на Албания“, каза Мета.", "date": "2019.07.08", "title": "Мета предлага избори \"3 в 1\" на 13 октомври"}
{"url": "https://www.faktor.bg/bg/articles/v-oon-shokirani-ot-usloviyata-v-tsentrovete-za-migranti-v-sasht", "text": "Върховният комисар на ООН по правата на човека Мишел Бачелет заяви, че е \"дълбоко шокирана\" от условията, при които мигрантите и бежанците се държат в центровете за задържане в САЩ, след съобщения за тежка пренаселеност и клетки, в които се разпространяват болести. \"Като педиатър, но и като майка и бивш държавен глава, аз съм дълбоко шокирана, че децата са принудени да спят на пода в пренаселени съоръжения, без достъп до подходящо здравеопазване или храна, при лоши санитарни условия\", каза Мишел Бачелет.", "date": "2019.07.08", "title": "В ООН шокирани от условията в центровете за мигранти в САЩ"}
{"url": "https://www.faktor.bg/bg/articles/radev-pozdravi-putin-zaedno-mozhem-da-namirame-resheniya", "text": "„Приемете моите искрени поздравления и най-добри пожелания по случай 140-ата годишнина на дипломатическите отношения между България и Русия, установени на 7 юли 1879 г. след Освобождението на България от османско иго и възстановяване на българската държавност.“ Това се казва в писмо на Румен Радев до руския президент по случай отбелязването на 140 години от установяването на дипломатически отношения между България и Русия, съобщиха от прессекретариата на българския президент. Държавният глава подчертава, че българският народ не забравя решаващата роля на Русия за освобождението на България, в резултат на Руско-турската война от 1877–1878 г. и почита паметта на загиналите в нея руски воини. „Бих желал да отбележа, че отношенията между нашите народи се базират на дълбоки исторически, културни и духовни връзки, имащи своите корени в много по-далечната история“, заявява президентът. В писмото си Румен Радев отбелязва, че 140-годишната нова и най-нова история на двустранните отношения се е развивала невинаги еднозначно, но и в най-сложните периоди отношенията между България и Русия винаги са били в центъра на общественото и политическо внимание и интерес. Нещо повече, те винаги са носили емоционалния заряд и чувствителност, характерни за държавите с дългогодишни исторически традиции в своите контакти. „Това ни дава основание да констатираме, че имаме необходимата солидна основа, за да продължим да развиваме равнопоставен и взаимноизгоден диалог“, подчертава българският президент. В писмото си държавният глава изразява увереност и че с общи усилия и добронамерен подход могат да бъдат реализирани набелязаните перспективи в двустранния диалог, както и сътрудничеството при намирането на решения на актуалните предизвикателства в регионален и международен план.", "date": "2019.07.08", "title": "Радев поздрави Путин: Заедно можем да намираме решения"}
{"url": "https://www.faktor.bg/bg/articles/novini/svyat/podozirat-podgotovka-na-atentat-na-tur-dyo-frans", "text": "Прокуратурата в Брюксел съобщи, че в столичния квартал \"Андерлехт\" в събота е била открита чанта със самоделни взривни устройства и хладно оръжие. Чантата е била намерена при ремонт на жилище в часовете, в които в града се откриваше колоездачното състезание \"Тур дьо Франс\", предаде БТА. Засега по случая няма задържани. Властите не са сигурни дали чантата е била свързана с подготовка на атентат срещу участниците и зрителите на състезанието, или е била подготвяна за нанасяне на удар по друга цел. След атентатите в Брюксел през 2016 г. и последвалите разпити на оцелели терористи властите предприеха масови обиски по данни, че в града има скривалища с боеприпаси. Тогава не бе открито нищо, въпреки че бяха претърсени стотици адреси. През юни тази година срещу Брюксел бяха отправени няколко заплахи за непосредствено предстоящ нов атентат. Квартал \"Андерлехт\" е населен основно с имигранти от арабски произход.", "date": "2019.07.08", "title": "Подозират подготовка на атентат на \"Тур дьо Франс\""}
{"url": "https://www.faktor.bg/bg/articles/berlin-othvarli-iskaneto-na-vashington-da-izprati-voynitsi-v-siriya", "text": "Германското правителство отхвърли искането на САЩ да изпрати сухопътни войски в Северна Сирия, за да помогне в борбата срещу ИДИЛ, предаде БТА. Темата предизвика разногласия в управляващата коалиция на канцлера Ангела Меркел. \"Когато казвам, че германското правителство има намерение да запази своите сили в коалицията срещу ИДИЛ, това, както знаем, не включва сухопътни войски\", подчерта говорителят на германското правителство Щефен Зайберт на редовна пресконференция. Вчера специалният представител на Вашингтон за Сирия Джеймс Джефри поиска от Германия да предостави сухопътни войски и заяви, че очаква бърза реакция. \"Германия има значителен и признат в международен план принос в коалицията срещу ИДИЛ, подчерта в отговор Зайберт. Германското участие обаче се ограничава до разузнавателни полети и обучение на бойци на територията на Ирак, припомня АФП.", "date": "2019.07.08", "title": "Берлин отхвърли искането на Вашингтон да изпрати войници в Сирия"}
{"url": "https://www.faktor.bg/bg/articles/novini/svyat/es-prizova-iran-da-spre-vsyakakvi-stapki-sreshtu-mezhdunarodnata-yadrena-sdelka", "text": "Европейският съюз е \"изключително загрижен\" от съобщението на Иран за обогатяването на уран над одобрените на международно равнище нива и призовава Техеран да \"спре и да отмени\" всяко действие, което противоречи на ядрената сделка на световните сили с Ислямската република, заяви говорителка.на ЕС, цитиран от Ройтерс. ЕС също така отбеляза, че може да бъде създадена обща комисия за разглеждане на проблема. Междувременно Sky News Arabia съобщи в понеделник, че към днешната дата Иран вече притежава обогатен уран на нива над 4,5%. Това става факт, след като в неделя изтече дадения от Техеран 60-дневен ултиматум, че ще се оттегли частично от Съвместния цялостен план за действие (JCPOA), по-известна като иранската ядрена сделка, започвайки да обогатяване на уран над договорените в споразумението 3,67%.  Иранските власти също така заявиха, че Техеран иска да даде възможност на ядрената централа \"Бушер\" да работи за нуждите си с обогатен уран до 5%. Иран е изправен пред силни критики за предприетите от него стъпки за обогатавяне на урана от останалите страни, подписали през 2015-а година Съвместния цялостен план за действие , след като през миналата година САЩ излязоха официално от ядрената сделка. Напрежението между Иран и Съединените щати се засили след като на 8 май 2018 г. Доналд Тръмп се оттегли едностранно от споразумението за иранската ядрена програма и наложи санкции на Иран. Самото споразумение JCPOA  беше подписано по времето на президента Барак Обама на 14 юли 2015 г. във Виена между Иран и Китай, САЩ, Франция, Великобритания, Русия и Германия и трябваше да не позволява на Иран да разработва ядрено оръжие.  Четири години по-късно обаче Доналд Тръмп го окачестви като \"крайно безразсъдно\". Така Техеран и великите сили се оказаха в ситуация, в която никой не иска да отстъпи. Резултатът е, че днес Техеран прехвърли ограничението за обогатяване на уран от 3.67%, заложено в Споразумение и смята да продължи в тази посока. Това обяви лично говорителят на Иранската организация за атомна енергия Бехруз Камалванди, а от външно министерство заявиха, че на всеки 60 дни ангажименти на Техеран по отношение на ядреното споразумение ще продължава да намаляват, докато наложените от САЩ санкции не бъдат премахнати изцяло. \"Оценяваме усилията на другите страни по ядрената сделка, особено на европейците да я спасят. Нямаме доверие в никого, но вратата на дипломацията е отворена. Ако останалите  в сделката, не изпълняват сериозно ангажиментите си и не направят нищо повече от провеждане на разговори, третата стъпка на Иран ще бъде по-трудна и по-твърда\", каза пред журналисти говорителят на Иранското външно министерство Абас Мусави. В тази връзка Техеран обяви втори 60-дневен срок, който ще е последния шанс за спасяването на подписаното през 2015-а година ядрено споразумение, като след неговия край на 8-и септември  Иран няма повече да предлага нови срокове. \" Иран все още е готов да преговаря с европейските си партньори\", заяви говорителят на външното министерство и изрази надежда, че те ще намерят начин да заобиколят наложените от САЩ санкции. Последва реакция от страна на Германия, която обяви, че иска да запази сделката и Иран трябва да бъде убеден да спазва ангажиментите си. Президентът Доналд Тръмп пък призова Иран \"да внимава\", защото прави много лоши неща, а Еманюел Макрон постави 15 юли като краен срок страните да възобновят диалога, без да уточни какво може да стане след тази дата. От офиса на върховния представител на ЕС за външната политика Федерика Могерини призоваха Техеран да спре и да даде заден ход. Според Бехруз Камалванди от Иранската организация за атомна енергия обаче, те не само няма да спрат, а ще продължат да намаляват ангажиментите си към сделката докато не постигнат желания резултат .", "date": "2019.07.08", "title": "ЕС призова Иран да спре всякакви стъпки срещу международната ядрена сделка"}
{"url": "https://www.faktor.bg/bg/articles/psuvnya-v-efir-po-adres-na-putin-zapali-tbilisi", "text": "Няколко души са пострадали след снощни сблъсъци в Тбилиси, предаде нюзру. Повод за напрежението са станали нецензурни думи на водещ в  ефира на грузинския телевизионен канал \"Рустави 2\". В началото на авторското си предаване Георги Габуния е напсувал руския президент Владимир Путин. Пред централата на медията са дошли стотици жители на столицата на кавказката република. Събралите се хора са хвърляли и камъни по сградата на телевизията и са поискали водещият да бъде уволнен заради нецензурните думи в ефир. На места се е стигнало до сблъсъци между протестиращи и гардове, при които са били ранени няколко души. Генералният директор на \"Рустави 2\" Ника Гварамия е спрял излъчванията на телевизията за няколко часа. Полицията  заяви, че не може да гарантира сигурността на моите колеги, е казал той и се извинил за изцепката на подчинения си. Властите в Грузия са осъдили изявата на журналиста и са заявили, че изказването може да навреди и на без това напрегнатите отношения между Тбилиси и Москва. От руското външното министерство са определили думите на журналиста като безпрецедентна низост. Подобна е била и реакцията на Кремъл. Тбилиси бе бил залят от антируски протести след като руският депутат Сергей Гаврилов бе седнал в креслото на председателя на грузинския парламент Иракли Кобахидзе на 20 юни. Заради случая лидерът на законодателите е бил принуден да хвърли оставка.", "date": "2019.07.08", "title": "Грузински тв водещ напсува Путин в ефир, камъни полетяха към телевизията"}
{"url": "https://www.faktor.bg/bg/articles/novini/balgariya/mvnr-kam-sarbiya-bez-poveche-izkazvaniya-kato-tova-za-borisov", "text": "По разпореждане на вицепремиера и министър на външните работи Екатерина Захариева посланикът на Република Сърбия у нас Владимир Чургус бе извикан днес в Министерството на външните работи. Поводът бе изказване на министъра на външните работи на Република Сърбия Ивица Дачич от 6 юли 2019 г., в което той прави коментар на отговор, даден от българския министър-председател Бойко Борисов на пресконференция в Познан. Пред посланик Чургус беше изразена позицията, че изказването на министър Дачич е неприемливо и не отговаря на очакванията на българската страна за поддържане на приятелски и добросъседски отношения. Бе подчертано, че на срещата в Познан българският премиер говори като европейски политик и коментарът на външен министър на страна извън Съюза в този случай е неуместен. Бе изтъкната и ролята на България за европейската интеграция на Западните Балкани и в частност на Република Сърбия, успехите на Българското председателство на Съвета на ЕС, което успя да върне този ключов за региона въпрос в европейския дневен ред. На срещата бе повдигнат въпросът и за последвало изявление на сръбския външен министър Ивица Дачич за информационна агенция „Танюг“, което също се оценява като неприемливо от българската страна. В тази връзка настоятелно бе изразено очакване подобни изказвания да не се повтарят в бъдеще. Посланик Чургус благодари за подкрепата, която България оказва за европейския път на Република Сърбия, и подчерта връзките между двата народа, като обърна внимание на емоционалния характер на изявленията. Всички имаме интерес от добри отношения със съседите и стабилност в региона, подчерта той.", "date": "2019.07.08", "title": "МВнР към Сърбия: Без повече изказвания като това за Борисов"}
{"url": "https://www.faktor.bg/bg/articles/novini/balgariya/zhivko-todorov-prisastvieto-na-tsvetanov-na-kongresa-beshe-silna-ideya", "text": "\"Посланията от конгреса бяха важни – че всеки трябва да съобразява своето поведение, да отговаря на определени морални стандарти, за да продължи политическата си кариера. Премиерът показа, че е гъвкав, че може да се развива\", заяви пред Нова телевизия членът на Изпълнителната комисия на ГЕРБ Живко Тодоров. \"ГЕРБ не е това, което беше през 2009 г. показахме, че можем да се развиваме. В противен случай няма да можем да отговаряме на повишаващите се очаквания на българските граждани\", добави Тодоров. \"Партията трябва да се развива, тя не може да бъде на един организатор. Трябва да се решават проблемите заедно, а да не се капсулира информацията до един или няколко души\", посочи Живко Тодоров по повод отстраняването на Цветан Цветанов от ръководните постове в партията. \"ГЕРБ е отворена към хората, готови сме да върнем тези избиратели, които по една или друга причина са се разграничили от партията. Местните структури на ГЕРБ са много силни, свършена е страшно много организационна работа, сигурен съм, че те могат да поемат сами кампанията за местните избори\", коментира Тодоров. По думите му раздялата на Цветанов с ръководните постове в ГЕРБ е преминала цивилизовано. \"Не искаме да правим балкански скандали, а да правим нещата по европейски начин и културно, както подобава на възпитани хора. Достатъчно скандали има и в парламента, и между различните партии, за да се стига и до вътрешнопартийни скандали. Смятам, че темата е приключена. Присъствието на Цветанов на конгреса беше силна идея – да покаже, че макар и като редови член, е готов да бъде в партията\", заяви членът на изпълнителната комисия на ГЕРБ. Той коментира и създадената по време на Конгреса на ГЕРБ етична комисия на партията.  \"Не бива да става като орган, който да разчиства сметки. По-скоро тази етична комисия ще има за цел да постави политиката на една различна основа – че освен закона трябва да се съблюдават и етични норми. Един политик трябва да бъде пример с нормите си на поведение\", подчерта Живко Тодоров.", "date": "2019.07.08", "title": "Живко Тодоров: Присъствието на Цветанов на конгреса беше силна идея"}
{"url": "https://www.faktor.bg/bg/articles/zhivko-todorov-etichnata-komisiya-na-gerb-ne-tryabva-da-e-organ-za-razchistvane-na-smetki", "text": "Външното министерство на Великобритания обяви, че отпуска 18 милиона паунда (над 20 млн. евро) в подкрепа свободата на словото, засилване на независими от властите медии и борба с дезинформацията и фалшивите новини в Източна Европа и Западните Балкани. Средствата са за 3-годишна програма и идват от специален фонд за стабилност, сигурност и предотвратяване на конфликти. На Западните Балкани целта е да се стимулира \"създаването на балансирано съдържание, свободно от предразсъдъци\". В началото на месеца Лондон обяви друга подобна 3-годишна програма за 9 млн. паунда, насочена за медиите в \"Украйна и района\". И двете програми са част от ангажимента за 5 години да бъдат вложени 100 млн. паунда срещу дезинформацията и в подкрепа на медиите в Източна Европа и Централна Азия. Това става в навечерието на насрочената за 10-11 юли в британската столица Глобална конференция за свобода на медиите, която се провежда за пръв път и е съвместна инициатива с Канада. Форумът е част от международна кампания за насочване на вниманието към свободата на медиите и засилване на натиска над онези, които я задушават. На конференцията са поканени делегации от над 100 държави и международни организации, 60 министри и повече от 1000 журналисти, изследователи и участници в кампании за свобода на словото. По повод програмата за 18 млн. паунда външният министър Джеръми Хънт заяви, че \"така ще подкрепим журналистите, работещи в някои от най-репресивните общества и ще засилим атаката срещу фалшивите новини\". Той напомни също, че едва 10% от световното население има достъп до свободни медии, докато фалшивите новини и дезинформацията продължават да подкопават и дестабилизират обществата. В изявлението му изрично се посочва нападението с нервнопаралитично вещество \"Новичок\" в Солзбъри и опита на Великобритания в последвалата дезинформация. Неотдавна започнахме ново обучение на служители от правителствената и публичната администрация как да забелязват дезинформацията, от която имат интерес чуждестранни правителства. На конференцията тази седмица ще бъде обявено, че лорд Нюбъргър, бивш председател на Върховния съд на Обединеното кралство, ще оглави Комисия на високо равнища от правни експерти по въпросите на свободата на медиите. В нея ще членуват някои от водещите в света юристи в тази сфера, а целта е тя да работи с правителства и други партньори за контриране на драконовски мерки, пречещи на журналистите да вършат професионално работата си.", "date": "2019.07.08", "title": "Лондон отпуска 18 млн. паунда за борба с дезинформацията в Източна Европа и Западните Балкани"}
{"url": "https://www.faktor.bg/bg/articles/ekspertyt-razkril-opasniya-himikal-v-bivshiya-zavod-himko-nyama-da-bade-sakraten", "text": "По разпореждане на премиера Бойко Борисов министърът на околната среда и водите , с което се съкращава щатна бройка на младши експерт в отдел \"Контрол на околната среда\". С това на работа се възстановява младшият експерт Георги Караиванов, съобщиха от пресцентъра на Министерството на околната среда и водите. Припомняме, че Караиванов беше съкратен, след като разкри, че на територията на бившия завод \"Химко\" във Враца се съхраняват 110 тона серовъглерод. Министър Димов проведе среща с експерта, на която присъстваха и областният управител на Враца Малина Николова и директорът на РИОСВ - Враца Христо Христов. Министърът възложи на експерта като председател на Междуведомствената комисия за проверка на предприятия с висок рисков потенциал към РИОСВ - Враца, която е отговорна за контрол на инсталацията, собственост на фирма \"Камибо\", да предприеме всички необходими действия и да следи за осигуряване на безопасно извозване на 110 тона серовъглерод от територията на бившия комбинат \"Химко\". Министър Димов подчерта, че това трябва да стане при спазване на законодателството и следвайки координацията и субординация между отговорните държавни институции. Министърът заяви, че операцията по извозването на веществото от територията на България трябва да бъде предприета възможно най-скоро, но при гарантиране на всички условия за безопасност и сигурност.", "date": "2019.07.08", "title": "Борисов връща на работа експерта, разкрил 110 тона опасен серовъглерод в \"Химко\""}
{"url": "https://www.faktor.bg/bg/articles/parvan-simeonov-ninova-sabra-protivnitsite-si-v-edin-agal-tryabvashe-da-gi-razprasne", "text": "Борисов дължи политическото си дълголетие на това, че никога не губи връзка с терена, понякога дори е контра на партията си. След Цветанов започва нова летоброене в ГЕРБ - започва ГЕРБ 2, заяви в предаването \"Още от деня\" по БНТ социологът Първан Симеонов. Борисов изглежда уверен, че чрез имиджи и образи ще постигне повече успехи, отколкото през структурите, допълни той. Самозабравянето идва от загуба на чувствителност на общественото мнение. Премиерът използва \"Апартаментгейт\", за да изтласка Цветанов и да си върне партията, смята социологът. По думите му лидерът на БСП Корнелия Нинова укрепва властта си в партията и смекчава конфликта с част от вътрешната опозиция. Според него обаче Нинова допуска грешка - събира противниците си в един ъгъл, трябваше да ги разпръсне, посочи Първанов.", "date": "2019.07.08", "title": "Социолог: Нинова събра противниците си в един ъгъл, а трябваше да ги разпръсне"}
{"url": "https://www.faktor.bg/bg/articles/novini/balgariya/istoritsi-novite-uchebnitsi-po-istoriya-za-10-klas-imat-nuzhda-ot-palna-prerabotka", "text": "\"Новите учебници по история за 10 клас, включително и най-високо оценените, имат нужда от пълна преработка\", около това се обединиха историците Нина Дюлгерова и Николай Поппетров от Института за исторически изследвания на БАН пред БНР.  \"Написването на учебниците може да се превърне в удобен политически инструмент\", каза Дюлгерова и добави \"Битката за историята ще бъде много жестока, защото това означава, че се води битка за бъдещите поколения\".  \"Учителите, а не университетските преподаватели трябва да пишат учебниците по история и това да става в сътрудничество с историци, а съдържанието да бъде подложено на широко обществено обсъждане\", каза Поппетров.", "date": "2019.07.08", "title": "Историци: Новите учебници по история за 10 клас имат нужда от пълна преработка"}
{"url": "https://www.faktor.bg/bg/articles/mitsotakis-vstapi-v-dlazhnost-premier-na-gartsiya", "text": "Лидерът на гръцката консервативна партия Нова демокрация Кириакос Мицотакис се закле днес като премиер на страната след убедителната победа на вчерашните парламентарни избори с платформа за инвестиции, по-ниски такси и работни места.  Партията му спечели близо 40 процента на вчерашните извънредни парламентарни избори. Шест партии влизат в новия парламент, извън него остава крайнодясната „Златна зора“. Абсолютната победа на Нова Демокрация дава възможност за еднопартийно правителство без компромиси, посочват коментарите  по изборните резултати. Със 158 депутати от 300-членния парламент Мицотакис владее напълно ситуацията в страната, пишат днешните вестници. Новият гръцки премиер ще положи клетва днес, а до края на деня ще съобщи състава на следващото правителство. Пред избирателите и гръцките медии Мицотакис каза: „Ще продължа със същата скромност и упорита работа, които ме доведоха до тук. Имам дълбока вяра в неизчерпаемите способности на хората. Искам да видя отново този народ да просперира и да си възвърне самочувствието. Искам да дам на децата, които си заминаха, възможността да се върнат в нашата страна, ако решат да го направят.\" След обявяването на резултатите от вота премиерът Алексис Ципрас заяви, че уважава волята на гръцкия народ и допълни, че приема присъдата на хората с високо вдигната глава. Причината за загубата на СИРИЗА е липса на доверие, категорични са коментарите по изборните резултати Сред първите поздравили Мицотакис бяха българският премиер Бойко Борисов и председателят на Европейската комисия Жан-Клод Юнкер. Борисов е посочил, че е уверен в отличните перспективи за развитие на ползотворното сътрудничество в двустранен, регионален и в европейски план. Юнкер, от своя страна, отбелязва, че Гърция я чака още много работа за пълно икономическо възстановяване.", "date": "2019.07.08", "title": "Кириакос Мицотакис встъпи в длъжност премиер на Гърция"}
{"url": "https://www.faktor.bg/bg/articles/novini/balgariya/dimitar-radev-balgarskata-finansova-sistema-se-namira-vav-faza-na-natrupvane-na-risk", "text": "Българската финансова система се намира във фаза на натрупване на риск. Това е заявил управителят на БНБ Димитър Радев в словото си в началото на конференция, организирана от Централната банка по случай 140-ата година от основаването ѝ. Тъй като форумът не е медиен, изказването е цитирано от пресслужбата на БНБ. В словото си гуверньорът Димитър Радев припомня, че БНБ вече е предприела мерки заради натрупващия се риск във финансовата система. Те се отнасят до увеличаването на антицикличния капиталов буфер за банките, чрез което Централната банка като регулатор ги принуждава да „подсилят“ буферите си при евентуално влошаване на икономическата ситуация и следователно ръст на необслужваните кредити. На конференцията присъства и генералният мениджър на Банката за международни разплащания Агустин Карстенс, който по-рано днес се срещна и с премиера Бойко Борисов.", "date": "2019.07.08", "title": "Димитър Радев: Българската финансова система се намира във фаза на натрупване на риск"}
{"url": "https://www.faktor.bg/bg/articles/novini/svyat/malta-prie-spaseni-sled-korabokrushenie-migranti", "text": "Шейсет и петимата мигранти, спасени от кораба „Алан Курди“ на германската хуманитарна организация „Сий Ай“, снощи пристигнаха в Малта, съобщи ДПА, цитирана от БТА. Шейсет и двама мигранти бяха прехвърлени от „Алан Курди“ на борда на малтийски патрулен катер и бяха откарани в Малта към 19.00 часа по Гринуич. Други трима, които се нуждаеха от спешна медицинска помощ, по-рано бяха откарани с хеликоптер. По-рано вчера Малта води преговори за съдбата на мигрантите, спасени след корабокрушение край Либия в петък, с Европейския съюз и Германия. Беше постигнато споразумение те да бъдат откарани в Малта, откъдето незабавно да бъдат прехвърлени в други страни от ЕС. Никой от мигрантите няма да остане в Малта, подчерта малтийското правителство, което първоначално отказваше да разреши на кораба да акостира на острова. Сделката предвижда ЕС да приеме и поне половината от други 58 мигранти, спасени от малтийския флот. Вчера и Малта, и Италия заявиха, че Европейският съюз има спешна необходимост от „постоянен“ механизъм за решаване на проблема с мигрантите по море и призоваха за специална среща по този въпрос.", "date": "2019.07.08", "title": "Малта прие спасени след корабокрушение мигранти"}
{"url": "https://www.faktor.bg/bg/articles/novini/svyat/ekspert-pravitelstvoto-na-mitsotakis-shte-bade-izpraveno-pred-seriozni-predizvikatelstva", "text": "Правителството на Мицотакис ще бъде изправено пред сериозни предизвикателства и може да се стигне до недоволства, прогнозира пред Петър Къдрев от Балканския отдел на Българската телеграфна агенция: “Мицотакис мисля, че спечели главно с естественото недоволство от СИРИЗА. Успя да спечели с желанието на гърците да се върнат към една нормалност, която може би мнозина от тях разбират като връщане към времената отпреди кризата. Може би наистина нейният остър етап свърши, но тя още не е завършила“.  “Резултатът от гръцките избори много точно отразява направените прогнози. Тези прогнози по същество не са се променяли от над 2 години насам, така че нещата се развиха абсолютно по сценария, който до голяма степен отговаряше и на това, което беше планирала управляващата партия в Гърция СИРИЗА, каза още пред БНР Къдрев за проведените вчера извънредни парламентарни избори в Гърция.  “Ципрас, който дойде на власт през 2015 г. на вълната на едно недоволство, събра един наказателен глас, който беше срещу партиите на статуквото в Гърция, събра и един популистки вот, който очакваше, че той ще успее да направи чудо, ще успее да постигне нещо по-различно в преговорите с кредиторите и европейските институции.  Той загуби този вот малко след изборите през 2015 г. и от тогава неговата цел беше по-скоро да се утвърди на гръцката политическа сцена, отколкото да спечели следващите избори“, смята експертът. Според Къдрев това са успешни избори за Ципрас: “Повечето анализатори преди изборите казваха, че неговата цел е да вземе поне 30% на изборите, а той получава почти 32%-31,53% по последни данни, така че според мен той дори надхвърли целта си“.", "date": "2019.07.08", "title": "Експерт: Правителството на Мицотакис ще бъде изправено пред сериозни предизвикателства"}
{"url": "https://www.faktor.bg/bg/articles/novini/svyat/velikobritaniya-razsledva-iztichane-na-informatsiya-ot-vanshnoto-si-ministerstvo", "text": "Британското правителство започна разследване на изтичането на информация от паметни записки на посланика на страната във Вашингтон, в които той нарича администрацията на Тръмп „неспособна, некомпетентна и нестабилна“. Външният министър Джереми Хънт, претендент за нов премиер на Великобритания, заяви, че написаното от посланик Ким Дарък е негово лично мнение, а не становище на британското правителство. В паметните записки на Ким Дарък се казва, че Белият дом е „уникално нефункционален и разединен“ под ръководството на Доналд Тръмп. Депутатът от Консервативната партия Том Тугенхат, който е председател на парламентарната комисия по външни работи, заяви, че отговорните за изтичането на информацията трябва да бъдат подведени под съдебна отговорност. Той обаче защити Ким Дарък с аргумента, че работата на посланика е да представлява интересите на британския народ, а не „чувствителността на Съединените щати“. Лидерът на партията „Брекзит“ Найджъл Фарадж критикува Ким Дарък за коментарите му и допълни, че „той е напълно негоден за тази работа и колкото по-скоро бъде отзован, толкова по-добре“. Според министъра на правосъдието Дейвид Гоук работата на посланиците е да дават „честен и неподправен съвет на страната си“. „Позорно е, че е изтекла информация, но ние очакване от нашите посланици да казват истината, такава каквато я виждат“, допълни Гоук. Самият Доналд Тръмп заяви апред журналисти в Ню Джърси, че „посланикът не е направил добра услуга на Великобритания“.", "date": "2019.07.08", "title": "Великобритания разследва изтичане на информация от външното си министерство"}
{"url": "https://www.faktor.bg/bg/articles/zaharieva-v-saraevo-balgariya-shte-spodelya-opita-si-v-reformite-sas-stranite-ot-zapadnite-balkani", "text": "„Регионални форуми като Процеса за сътрудничество в Югоизточна Европа (ПСЮИЕ) и Берлинския процес са добра среда, за да говорим един с друг, за да увеличим знанието и разбирането един за друг въпреки политическите противоречия. ПСЮИЕ се превърна в прагматичен инструмент за сътрудничество, насърчаващ конкретни проекти, икономическият растеж и стабилност на региона.” Това заяви вицепремиерът и външен министър Екатерина Захариева в обръщението си към срещата на външните министри от Процеса за сътрудничество в Югоизточна Европа в Сараево. С това се отбелязва краят на председателството на Босна и Херцеговина на ПСЮИЕ. „От София до Сараево стигнах за 5 часа със самолет, което показва колко слабо сме свързани, но не само в транспортен аспект, но и в дигиталната инфраструктура, между бизнеса, затова подкрепяме приоритетите на вашето председателство на ПСЮИЕ”, каза Захариева. Българският първи дипломат изтъкна, че по време на Българското председателство на Съвета на ЕС положихме доста усилия да върнем в дневния ред на ЕС европейската интеграция на Западните Балкани. „Колеги ме убеждаваха, че това не е популярна тема, но не се отказахме. И сега може да отчетем успешната среща на върха ЕС - Западни Балкани, Софийската декларация и Софийския дневен ред. Доволна съм, че румънското, финландското и хърватското председателство продължават нашата работа, опитваме се да убедим и останалите държави от ЕС, че започването на преговори с Република Северна Македония и Република Албания е ситуация, от която и Западните Балкани, и ЕС ще спечелят”, сподели Захариева. „Искаме да ви подкрепим с нашия административен опит в усвояването на европейските фондове, за да не направите същата грешка като нас в предприсъединителния период, когато не успявахме да се справим добре с проектите - обърна се Захариева към страните от Западните Балкани. - Сега сме в топ 3 на страните, които усвояват най-добре структурните фондове на ЕС. Често в региона има достатъчно средства и механизми за финансиране, но няма административен капацитет, за да се осъществят на практика проектите.” Захариева призова още дипломатите от външните министерства от участничките в ПСЮИЕ да обсъдят как организацията да стане по-видима и работеща, тъй като има много регионални формати. „Лош знак е, че две страни не са тук - Косово и Албания. Пет държави от ЕС не признават Косово, но други 23 от ЕС го направиха, и мисля, че е намерена формула, в която Косово да участва в различни международни форуми, в които са и държави, които не признават тази държава”, допълни Захариева. Очаква се след министерската среща, след която започва и форум на държавните и правителствени ръководители от страните от ПСЮИЕ, да бъде приет заключителен документ, в който се потвърждава желанието за европейска перспектива на региона, сътрудничеството в борбата с екстремизма, тероризма, трафика на хора и оръжие, прането на пари и корупцията. Участниците приветстват резултатите от Срещата на върха в София през май 2018 година и обещават да работят за свързаност във всички аспекти. Процесът за сътрудничество в Югоизточна Европа изпълнява ролята на форум за политически диалог за страните от региона. Инициатор за създаването на инициативата е България, като началото е положено със Софийската декларация за добросъседски отношения, стабилност, сигурност и сътрудничество на Балканите, приета през 1996 г.", "date": "2019.07.08", "title": "Захариева в Сараево: България ще споделя опита си в реформите със страните от Западните Балкани"}
{"url": "https://www.faktor.bg/bg/articles/zapazvat-posta-na-skandalniyat-generalen-sekretar-na-ek-martin-zelmayer", "text": "Генералният секретар на Европейската комисия Мартин Зелмайер изглежда очаква да остане на поста и след избирането на новия председател на институцията, ако се съди по днешните изявления на говорител на ЕК. Според говорителя нищо не пречи генералният секретар и председателят да бъдат от една и съща народност. Говорителят уточни на пресконференция в отговор на въпроси, че има много примери, че и досега подобно нещо се е случвало и даде два примера от цялата история на ЕС. Въпросът възникна, след като за следващ председател на ЕК бе посочена германката Урсула фон дер Лайен. Назначението на Зелмайер преди година бе оспорено от Европейския парламент и от омбудсмана на ЕС, които го определиха като незаконно. \"Няма правило генералният секретар да не бъде от една народност с председателя на ЕК. Има \"много примери\", това се е случвало досега\", каза говорителят на комисията Мина Андреева. Тя добави, че Лайен вече разполага с канцелария в ЕК и няколко служители. Тази седмица Лайен ще се срещне с новоизбрания председател на Европейския съвет Шарл Мишел и с представители на политическите групи в ЕП. По-рано днес водещи европейски издания цитираха представители на парламентарната група на Зелените, според които Лайен има само седмица да събере необходимата подкрепа в ЕП, за да бъде утвърдена начело на ЕК. Според Зелените, чиято подкрепа може да се окаже решаваща, гласуването би трябвало да се състои идния вторник. Те допускат, че е възможно евродепутатите да решат да се произнесат през септември вместо следващата седмица. Ако ЕП отхвърли Лайен, Европейският съвет ще разполага с един месец, за да предложи друго име.", "date": "2019.07.08", "title": "Запазват поста на скандалния генерален секретар на ЕК?"}
{"url": "https://www.faktor.bg/bg/articles/novini/svyat/petima-byaha-raneni-pri-byaganeto-pred-bikovete-v-pamplona", "text": "Петима души бяха ранени, от които единият е с лека прободна рана, по време на второто бягане пред биковете на фестивала Сан Фермин в испанския град Памплона, съобщава БТА.  Двама мъже и една жена са приети в болница с рани на главата или сериозни ожулвания. Друг е прегледан за натъртване. Един човек е с прободна рана на гърба, но няма нужда от болнично лечение. По традиция животните бяха пуснати в 8 часа местно време. Шестте бика бяха от фермата \"Себада Гаго\". Те са известни със свирепостта си. В по-голямата част от 850-метровата гонка обаче те бяха заобиколени от по-кротки животни. Бягането пред биковете продължи 2.23 минути. Фестивалът Сан Фермин в Памплона продължава девет дни и привлича около един милион посетители. Сан Фермин е светецът патрон на Навара. Фестивалът датира от края на 16-и век, макар корените му да са още по-стари, от времето, когато Испания приема християнството. Пускането на биковете става световноизвестно, когато Хемингуей го описва в романа си \"Фиеста\", публикуван през 1926 г.", "date": "2019.07.08", "title": "Петима бяха ранени при бягането пред биковете в Памплона"}
{"url": "https://www.faktor.bg/bg/articles/18-godishna-se-razbi-sas-samoleta-si-na-golf-igrishte", "text": "18-годишна тийнейджърка загина през уикенда, след като едномоторното самолетче, което е управлявала, се е разбило насред голф игрище в американския щат Мисисипи. Лейк Литъл, чиято мечта е била да стане професионален пилот, се е упражнявала по излитане и кацане, когато в един момент изгубила контрол над летателната машина и тя е паднала. По информация на американските медии Литъл е възнамерявала да вземе участие в един от местните конкурси за красота в Мисисипи, където победителката получава възможността в продължение на година да популяризира сред туристите най-забележителните места в щата. Близките ѝ споделят, че момичето имало планове да учи логопедия и по-късно да отвори собствен център, където да помага на хора с нарушено говорене, а по-късно да осъществи и мечтата си в сферата на авиацията. Властите са започнали разследване на трагичния инцидент. Засега е ясно, че момичето е имало разрешително за управление на такъв тип едномоторни самолети.", "date": "2019.07.08", "title": "18-годишна се разби със самолета си на голф игрище"}
{"url": "https://www.faktor.bg/bg/articles/obshtestvo/ulitsata/sadat-zadalzhi-stolichna-obshtina-da-mie-ulitsite-na-sofiya-i-da-stroi-veloalei", "text": "Софийският градски съд (СГС) задължи Столична община да мие основните улици в София два пъти месечно от май до септември, а в останалата част от годината – веднъж месечно. Съдът задължава и общината в срок до две седмици да представи план за изграждане на велоалеи, включително и такива между крайните квартали на града до централната градска част. Общината е задължена да информира на специално изградените табла, на спирките на градския транспорт и на сайта си какви са нивата на фини прахови частици и какви са нивата на замърсяването на въздуха. Всичко това е част от привременните мерки, които съдът наложи, докато приключи делото за мръсния въздух, което бе заведено от граждани и неправителствената организация \"Група за чист въздух\". Решението на съда не е окончателно и може да бъде обжалвано от общината. Мерките съдът наложи, докато се чакат назначените на предишното съдебно заседание експертизи по делото за замърсения въздух в София. През май съдът назначи екологична експертиза, която да установи какъв въздух са дишали хората в София между 2015 и 2017 г. Още тогава бе решено, че тримата експерти еколози и метеоролози ще бъдат назначени от Министерството на околната среда и водите. Проблемът обаче е, че няма достатъчно квалифицирани експерти към съда, а и от Българската академия на науките също са казали, че не разполагат с експерти, които могат да изготвят заключение на въпроса дали общината е вземала достатъчно адекватни мерки срещу замърсяването на въздуха. Делото беше заведено преди 3 години, а следващото заседание е насрочено за 11 ноември. Адвокатите Димо Господинов и Иван Велов искат да се направи преценка на това дали действията на Столична община са били адекватни, ефективни, дали е управлявала достатъчно добре дейностите по качеството на въздуха в общината. \"Търсим отговори на въпроси как Столична община е управлявала дейностите, свързани с качеството на въздуха, за които ние твърдим, че има страшно много пропуски, а действията са били хаотични, неефективни, нецелесъобразни и нецеленасочени. Смятаме, че голяма част от вината за замърсяване на въздуха в София е на Столична община\", обясни след предишното заседание адвокат Господинов.", "date": "2019.07.08", "title": "Съдът задължи Столична община да мие улиците на София и да строи велоалеи"}
{"url": "https://www.faktor.bg/bg/articles/voenna-prokuratura-razsledva-za-prestaplenie-po-sluzhba-vissh-sluzhitel-vav-voenna-informatsiya", "text": "Военноокръжна прокуратура – София ръководи досъдебно производство за престъпления по служба, извършени от висши офицери в Служба „Военна информация“ /СВИ/ в Министерство на отбраната. Разследването е стартирало след извършена проверка от ДАНС и сигнали, изпратени от ръководството на ДАНС до главния прокурор, съобщиха от държавното обвинение. Събрани са доказателства за това, че в периода 01.04.2016 г. – 01.05.2019 г. са били издадени 504 разрешения за достъп до информация, класифицирана като държавна тайна с ниво на класификация „Секретно“ и „Строго секретно“ в нарушение на Закона за защита на класифицираната информация. Разрешенията за достъп до класифицирана информация с ниво „Секретно“ и „Строго секретно“ били издадени от служител по сигурността на информацията в Служба „Военна информация“-МО, а не от компетентния орган – ръководителя на тази служба. Това е довело до нерегламентиран достъп до секретна информация, тъй като достъп е бил предоставен на 504 лица в нарушение на разпоредбите на закона. Същите разрешения, издадени от некомпетентен орган, са довели до издаване на сертификати за достъп до класифицирана информация /КИ/ на НАТО и ЕС от ДКСИ. Тези факти са отразени в сигналите на ДАНС, станали причина за образуване на досъдебното производство. В периода 01.04.2016 г. – 21.05.2018 г. Директор на Служба „Военна информация“ е бил о.р. бригаден генерал Светослав Даскалов, а в периода 22.05.2018 г. – 01.05.2019 г. директор на службата е бригаден генерал Пламен Ангелов. И двамата директори на службата за сигурност - Светослав Даскалов и Пламен Ангелов не са изпълнили задълженията си по служба, регламентирани в чл. 24 ал.1 от Закона за военното разузнаване по ръководство, организиране и контролиране на дейностите по защита на класифицираната информация и допуснали служителите по сигурността на информацията в СВИ да издават разрешения за достъп за нива на класификация, които нямали право да издават, тъй като е изключително правомощие на директора на Служба „Военна информация“ – МО. На 30.05.2019 г. под ръководството на ВОП –София бившият директор на СВИ Светослав Даскалов и настоящият директор на службата Пламен Ангелов са привлечени като обвиняеми за извършени престъпления по служба - чл. 387 ал.1 от Наказателния кодекс и са им взети мерки за неотклонение „Подписка“. На 31.05.2019 г. ВОП - София е сигнализирала министъра на отбраната за това, че в качеството на обвиняем е привлечен настоящият директор на СВИ- Пламен Ангелов, с предложение за временно ограничаване на достъпа до КИ и отнемане на издаденото му разрешение за достъп, както и предприемане на действия за контрол и гарантиране спазването на ЗЗКИ в СВИ-МО. От СВИ са изискани множество документи, включително и издадените незаконосъобразно разрешения за достъп до класифицирана информация в оригинал, извършени са разпити на 25 свидетели, назначена е техническа експертиза. В хода на разследването се събират доказателства и за извършени злоупотреби с финансови средства и нарушения на Закона за обществените поръчки в Служба „Военна информация“- МО. Информация за това се съдържа отново в сигнали на ДАНС, оправени до прокуратурата. ВОП –София е възложила на АДФИ извършване на финансова инспекция, резултатите от която се очакват.", "date": "2019.07.08", "title": "Военна прокуратура разследва за престъпление по служба висши офицери във \"Военна информация\""}
{"url": "https://www.faktor.bg/bg/articles/maya-manolova-savetat-na-i-za-horata-s-uvrezhdaniya-shte-raboti-prozrachno", "text": "\"Новият орган Съвет за наблюдение ще следи за следи за прилагането на политики за защита на правата на хората с увреждания.\" Това каза омбудсманът Мая Манолова при представяне на новия Съвет за наблюдение на и за хората с увреждания. Мая Манолова увери, че ще държи на публичността и прозрачността в работата на Съвета за наблюдение и, че той няма да бъде привилегия за определени лица от неправителствените организации, които ще бъдат представени в него, включително и за експертите от нейния екип. „Ще заложа на доброто сътрудничество с институциите, неправителствените и граждански организации и хората с увреждания“, добави тя. „Имаме намерение да бъдем активни, да не замълчаваме по нито един проблем“, уточни Манолова. Припомняме, че омбудсманът е първият председател на този нов орган и като такъв е натоварен с функцията да конституира Съвета. По ЗХУ мониторинговият орган се състои от  9 членове - двама представители, определени от омбудсмана на Република България – Мая Манолова и Диана Ковачева, двама представители, определени от председателя на Комисията за защита от дискриминация – Ана Джумалиева и Баки Хюсеинов, един представител на академичната общност, определен от Българската академия на науките – Стоян Ставру, както и четирима представители на организациите на и за хората с увреждания, определени от тях.", "date": "2019.07.08", "title": "Мая Манолова: Съветът на и за хората с увреждания ще работи прозрачно"}
{"url": "https://www.faktor.bg/bg/articles/valeriy-solovey-epohata-na-putin-priklyuchi-video", "text": "Епохата на Владимир Путин във властта приключва, заяви руският политолог и философ проф. Валерий Соловей.  Пред тв канала Сталинград той анализира подробно 20 -те години в Кремъл на бившия шеф на КГБ. Руският президент ще трябва да предаде властта много по-скоро, отколкото мнозина предполагат, смята експертът. \"Ситуацията в Русия е твърде турболентна, за да премине всичко гладко и без сътресения\",  казва политологът. \"За успехите на един управленец се съди по края на управлението му. Ако финалът е успешен, той е бил успешен политик. Ако финалът е неуспешен, на цялата му предшестваща дейност се придава негативен нюанс\",  твърди той и уточнява, че Путин ще бъде оценен негативно. \"Нито един политик в историята на Русия не е бил в по-благоприятна ситуация при встъпването си във властта от Путин, но той не се възползва от това\"\", смята Соловей. \"След Елцин изглеждаше, че идва нова епоха. За първи път в новата история на Русия към държавния глава се отнасяха добре и обикновените хора, и практически всички елитни групировки.  В първите  7-8 години на управлението му изглеждаше, че този кредит на доверие се е оправдал напълно, но Путин отиде на конфронтация със Запада, от който получаваше всичките си технологии\", казва той. Соловей е категоричен, че само с една десета от приходите от скъпия нефт в началото на века е можело да се увеличи осезаемо благосъстоянието на населението, както и да се модернизира Русия, но това не се случи.", "date": "2019.07.08", "title": "Валерий Соловей: Епохата на Путин приключва (ВИДЕО)"}
{"url": "https://www.faktor.bg/bg/articles/chez-prodava-aktivite-si-v-rumaniya", "text": "Акционерите в енергийната компания ЧЕЗ одобриха нова бизнес стратегия, която включва продажба на чуждестранни активи в Румъния, съобщи Ziarul Financiar. Чешката компания възнамерява да се концентрира върху инвестициите в собствения си пазар. Новата бизнес стратегия е одобрена на среща между акционерите. Компанията вече планира разпродаването на своите външни активи. През май беше съобщено, че ще бъдат продадени нейните инвестиции България, Румъния, Турция и Полша. Като евентуален купувач на активите на ЧЕЗ в Румъния се очертава държавната енергийна компания Electrica. Информацията беше потвърдена от ръководителя на компанията Корина Попеску. Вече стана ясно, че „Еврохолд България“ е придобил активите на ЧЕЗ у нас. Сумата на сделката е 335 млн. евро. В Румъния вече се обсъждат възможностите за сделка. Очаква се разговорите да бъдат изяснени през следващите седмици.", "date": "2019.07.08", "title": "ЧЕЗ продава активите си в Румъния"}
{"url": "https://www.faktor.bg/bg/articles/kremal-mezhdunarodniyat-trol-koyto-reshi-che-spasyava-sveta-ot-sodom-i-gomor", "text": "Сигурно вече сте разбрали, че либералната идея е отживелица. Не за друго, а понеже ви го каза самият Путин. Той не пропусна и да поясни какво има предвид. Според него либерализмът се крепи на ужасяващите постулати, че от децата се очаква да избират \"пет или шест джендър роли\" или че мигрантите могат \"да убиват, грабят и изнасилват безнаказано, понеже техните права като мигранти трябва да бъдат защитени.\" Ако сте си мислели, че либералите вярват в принципи като върховенството на правото, личната свобода, равенството и човешкото достойнство, лъгали сте се. Според Кремъл изборът е поставен по друг начин: или Содом и Гомор, или консерватизмът по кремълска рецепта. Тезите бяха развити в интервю на Путин за британския всекидневник \"Файненшъл Таймс\", но те нямат с какво да ни изненадат. Твърденията за моралния упадък на Запада и за спасителната мисия на Русия циркулират от години. По-паметливите може би ще си спомнят как Волен Сидеров поведе кампанията на \"Атака\" именно от Москва през пролетта на 2014 г. и че това стана под мотото \"Не щем гей бракове, кръвосмешения и Европейски съюз\". Тезата, че руската мисия е в това да противостои на подривното влияние на Запада набра сила още когато Путин се завърна в президентството за третия си мандат през 2012 г. В началото този наратив беше предназначен предимно за вътрешна употреба. Както показва наскоро излязлото изследване на политолозите Самуел Грийн и Греъм Робъртсън \"Путин срещу народа\", целта беше да се разцепи протестното движение в Русия, което обхващаше широк спектър групи и активисти – националисти, либерали, левичари. А покрай кризата в Украйна Кремъл и подопечните му медийни и политически агенти започнаха да излъчват подобни послания и към западните общества - като част от стратегията за отслабване на противника отвътре. Вероятно Путин се чувства уютно в ролята на идеолог, чиито разсъждения вдъхновяват милиони последователи от Ванкувър до Калкута и от Владивосток до Дар ес Салам. Под думите му могат да се подпишат не един и двама западни консерватори. Истината обаче е, че Кремъл не се ръководи от някаква стройна и добре очертана идеология. Управляващият елит, бил той с граждански профил или с пагони, има една-едничка цел – да остане на власт и да запази богатствата и привилегиите си. Путин е гарант, че нещата ще продължават по обичайному. Ако се окаже, че либерализмът (каквото и да значи това понятие) спомага за тази цел, то над Кремъл още утре може да се развеят знамена с цветовете на дъгата. Да си припомним какво обясняваше през 2016 г. Дмитрий Песков, всемогъщият прессекретар на президентската администрация: \"Путин е по-голям либерал от така наречените либерали.\" Самата Русия не е точно убедителен пример за успеха на консервативните ценности. Въпреки че над 70% от гражданите на Руската федерация определят себе си като православни, едва 6% ходят на църква поне веднъж седмично – същият процент като преди десет години. За сравнение: по данни на Галъп в САЩ 45% от протестантите и 39% от католиците се черкуват редовно. Процентите са по-високи и в Западна Европа, където секуларистичните тенденции са силно изразени: Франция (12%), Германия (10%), Великобритания (8%). Друго мерило е широката разпространеност на абортите, които са обичайно явление в постсъветските страни. Наистина, в Русия тенденцията е към спад. Според местни социолози обаче това се дължи по-скоро на повишаването на сексуалната култура и на достъпа до контрацептиви, отколкото на отрицателно отношение в обществото към абортите или пък на държавна политика за ограничаването им. Риториката на Путин е поредното доказателство, че руската стратегия включва активно \"тролене\" на Запада. Сещате се за така наречените тролове в интернет. Е, има ги и в международната дипломация. САЩ и Европа имат претенцията за морално надмощие над Русия? \"Ооо, я се погледнете по-добре в огледалото!\", отсича Путин. \"Ние може да не сме цвете за мирисане, но пък я вижте вие докъде сте я докарали\". Релативизмът, разбирането, че всички сме в един кюп и затова няма добри и лоши, е веруюто на руския елит. Оттам следва и призивът, че вместо да се бием в гърдите и да твърдим как западната демокрация е най-напредничавата система, е най-добре да седнем и да се разберем – по мъжки – кой кое парче да вземе от баницата, образно казано. Американският президент Доналд Тръмп със сигурност разбира за какво става дума, разсъждават в Москва. Затова и Путин се изказва ласкаво за своя американски колега в интервюто пред Файненшъл Таймс. Подобна логика има своите предимства. Путин е убеден, че Западът не му мисли доброто и че стратегическата цел си остава осъществяването на цветна революция и смяна на режима в Русия. Но параноята не е пречка да проявява гъвкавост и да търси сделки тук и там. Странното ръкостискане с британския премиер Тереза Мей, година след аферата \"Скрипал\", е нагледен пример. Мей знае, че Русия може да се накаже със санкции, но няма как да се игнорира напълно. Нищо чудно Москва да компенсира семействата на жертвите от самолета на Малайзийските авиолинии, свален над Източна Украйна през юли 2014 г. Въпросът е какво ще предложи Холандия – а и ЕС като цяло – в замяна. Както става ясно от неотдавнашното посещение на Путин в Рим, приоритет за Русия е облекчаването или дори отпадането на санкциите, наложени от Евросъюза преди пет години. Проблемът на Путин е не в това, че някой на Запад е решил да налага на Русия ценности, които са й културно чужди. Проблемът е, че в руското общество цари все по-голямо разочарование и социално недоволство, което води до ерозията на системата на управление. И в тази среда еретични идеи, че всички са равни пред закона и властимащите трябва да носят отговорност за кражбите и злоупотребите, набират сила. Протестите по повод задържането на журналиста от сайта \"Медуза\" Иван Голунов показаха нагледно за какво става дума. Наказателното дело срещу него, опит за спиране на публикация относно корупцията в погребалния бизнес, беше прекратено. Вероятно след като Кремъл се е намесил и е дръпнал юздите на корумпираните полицаи и магистрати, свързани с инсценировката срещу Голунов, в чиято кола бяха открити наркотици. Покрай случая Путин уволни и двама генерали от МВР. Засега постановката \"царят добър, болярите - лоши\" върши работа. Руският президент поддържа рейтинг (колко е реален е отделен въпрос). Но стабилността може и да се окаже привидна.", "date": "2019.07.08", "title": "Кремъл - международният трол, който реши, че спасява света от Содом и Гомор"}
{"url": "https://www.faktor.bg/bg/articles/novini/svyat/zelenski-predlozhi-na-putin-sreshta-v-minsk", "text": "Президентът на Украйна Владимир Зеленски предложи да проведе среща с руския лидер Владимир Путин в беларуската столица Минск, информира РИА Новости. Украинският лидер използва \"Фейсбук\", за да призове Путин на среща. Той уточнява, че на срещата трябва да участват Доналд Тръмп, Еманюел Макрон, Тереза Мей и Ангела Меркел като посредници. И предлага да бъдат обсъдени Крим и Донбас. Путин и Зеленски все още не са разговаряли, въпреки че украинският лидер встъпи в длъжност през май. Предложението на Зеленски за нов формат на преговорите за урегулиране на ситуацията в Украйна ще бъде разгледано, но към момента Русия не е готова да отговори, коментира говорителят на Кремъл Дмитрий Песков.", "date": "2019.07.08", "title": "Зеленски предложи на Путин среща в Минск"}
{"url": "https://www.faktor.bg/bg/articles/balgariya-se-srina-na-49-to-myasto-po-barzina-na-internet", "text": "Латвия е с най-бърз интернет в Източна Европа, показва Worldwide Broadband Speed League. Данните са събрани от Cable.co.uk. На световно ниво Латвия е на 16-о място със средна скорост на сваляне 32.74 Mbps. Естония е втора в региона с 31.55 Mbps (18-о място в света). Зад тях е Унгария, която е на 20-о място в света с 31.10 Mbps Следват Литва (21-о/30.66 Mbps), Словакия (23-о/29.45 Mbps), Словения (26-о/27.83), Полша (28-о/24.38), Чехия (31-о/23.27), Румъния (37-о/21.80) и Сърбия (43-о/19.17). България е на 49-о място в света от 207 държави със скорост 16.95 Mbps. През 2018 г. страната ни е заемала 31-а позиция, а през 2017 г. 27-а. Тайван и Сингапур са на първо и второ място в света съответно с 85.02 Mbps и 70.86 Mbps. В челната десетка влизат Джърси, Великобритания (67.46 Mbps), Швеция, Дания, Япония, Люксембург, Холандия, Швейцария и Сан Марино.", "date": "2019.07.08", "title": "България се срина на 49-то място по бързина на интернет"}
{"url": "https://www.faktor.bg/bg/articles/georgi-harizanov-1-6", "text": "\"Абсолютно всички в ГЕРБ дължат кариерата си на Бойко Борисов. Голяма част от тях може и да са избирани от Цветан Цветанов за партийните си длъжности, но те никога не биха заемали държавни и политически отговорни постове, ако не беше г-н Борисов, защото ГЕРБ е несъмнено партия, която е създадена около Бойко Борисов и винаги е била дърпана от неговата лична политическа популярност и усилия\". Това каза пред БНР Георги Харизанов от Института за дясна политика по повод вчерашното Национално събрание на ГЕРБ, на което беше освободен Цветан Цветанов от всички ръководни длъжности и само 10 души гласуваха против това решение.  Той добави, че не е очаквал волята на мнозинството да е различна от волята на лидера на ГЕРБ. По думите му това не е форма на тоталитаризъм, защото лидерството на Борисов наистина е много силно в партията, но това е автентичен процес, а не е наложен със сила и с репресия, а е осъзнат избор на хората в ГЕРБ.  Той сравни лидерството на Борисов с това на Корнелия Нинова в БСП: \"Г-жа Нинова няма да може дълго да удържи ситуацията, въпреки, че аз предпочитам тя по-дълго да остане на поста си\", каза Харизанов и обясни защо: \"Нейното присъствие прави така, че избирателят да откаже да направи БСП първа политическа сила в страната и това ми харесва\". В предаването \"12+3\" по програма \"Хоризонт\" Георги Харизанов коментира намерението на Цветан Цветанов да създаде Център за евроатлантически изследвания като знак за това, че той има намерение да се занимава с политика, но не като пряк участник, а като човек, който анализира. Според Харизанов центърът на Цветанов няма да бъде конкуренция на оглавявания от него Институт за дясна политика, а по скоро ще е конкурент на Център за анализи и управление на рискове на Иван Костов.", "date": "2019.07.08", "title": "Георги Харизанов: Абсолютно всички в ГЕРБ дължат кариерата си на Борисов"}
{"url": "https://www.faktor.bg/bg/articles/borisov-leti-za-saraevo-za-sreshtata-na-varha-na-psyuie", "text": "Премиерът Бойко Борисов ще участва в Срещата на върха на държавните и правителствените ръководители на страните-участнички в Процеса за сътрудничество в Югоизточна Европа (ПСЮИЕ). Форумът ще се проведе на 8-ми и 9-ти юли в Сараево, тъй като Босна и Херцеговина е настоящият ротационен председател на ПСЮИЕ. По време на Срещата на върха ще бъде обсъдено засилването на свързаността в областта на инфраструктурата, бизнеса, дигитализацията и връзките между младите хора, които са основните приоритети на председателството на Босна и Херцеговина на ПСЮИЕ. България е инициатор за създаването на Процеса за сътрудничество в Югоизточна Европа, като водещ политически формат за диалог в региона. Началото на инициативата е положено на Софийската среща на министрите на външните работи на страните от Югоизточна Европа (6-7 юли 1996 г.), която приема Софийската декларация за добросъседски отношения, стабилност, сигурност и сътрудничество на Балканите. Освен България, страни-участнички в ПСЮИЕ са Албания, Босна и Херцеговина, Гърция, Република Северна Македония, Молдова, Румъния, Словения, Сърбия, Турция, Хърватия и Черна гора. Председателството на ПСЮИЕ се поема на ротационен принцип за срок от една година от страните-участнички в процеса. А ежегодната Среща на върха на държавните и правителствени ръководители бележи финала на всяко ротационно председателство на Процеса. В рамките на форума в Сараево българският министър-председател Бойко Борисов ще проведе редица двустранни срещи - с председателстващия Председателството на Босна и Херцеговина Милорад Додик, с президента на Турция Реджеп Тайип Ердоган, с президента на Република Северна Македония Стево Пендаровски.", "date": "2019.07.08", "title": "Борисов лети за Сараево за Срещата на върха на ПСЮИЕ"}
{"url": "https://www.faktor.bg/bg/articles/smilov-zhertvaneto-na-tsvetanov-e-udobno-za-borisov-shte-mu-prehvarlya-vinata-za-vsichki-problemi", "text": "Жертвата с отстраняването на Цветан Цветанов от ръководните постове беше необходима за новото начало, което ГЕРБ зададе и за опита за преизмисляне на партията. Това каза в сутрешния блок на „Фокус“ политологът Даниел Смилов.  По думите му след скандала с имотите на властта лидерът Бойко Борисов даде възможност за опрощение на бившия втори в партията, но това така и не се случи. Във връзка с тежкия вот, който предстои наесен, премиерът успя да разпознае обществените нагласи по темата, добави още той.  „За местните избори изглежда, че ще видим по места кампании срещу кметове на ГЕРБ, местни партийни организации и от тази гледна точка отстраняването на Цветанов сега също е удобно за Борисов. Вината за такива проблеми, които от една страна са неизбежни, но от друга страна ще се появят в предизборната кампания и за тях ще бъде прехвърлена на Цветанов. Ще може да се каже, че това са остатъчни проблеми от един минал период“, обясни той.  Въпреки опитите за ново начало ГЕРБ е партия, която през последните 10 години е на власт и има своето проблематично наследство, с което не може да се раздели единствено чрез смятана на няколко лица.", "date": "2019.07.08", "title": "Смилов: Жертването на Цветанов е удобно за Борисов - ще му прехвърля вината за всички проблеми в ГЕРБ"}
{"url": "https://www.faktor.bg/bg/articles/rusiya-izrazi-zagrizhenost-zaradi-planovete-na-iran-da-narushi-dogovoreniya-prez-2015-g-tavan-za-obogatyavane-na-ura", "text": "Русия изрази загриженост заради плановете на Иран да наруши договорения през 2015 г. таван за обогатяване на уран, това се казва в официално изявление на Москва, направено в понеделник, предава  .  Говорителят на Кремъл Дмитрий Песков заяви, че „ситуацията, разбира се, създава грижи“. Пред журналисти в руската столица той допълни „Русия се стреми да продължи диалога и усилията на дипломатическия фронт“. „Ние все още подкрепяме иранската сделка“, категоричен е говорителят", "date": "2019.07.08", "title": "Русия изрази загриженост заради плановете на Иран да наруши тавана за обогатяване на уран"}
{"url": "https://www.faktor.bg/bg/articles/rusiya-vliza-v-nov-svyat-testva-nevidim-iztrebitel-peto-pokolenie", "text": "Тестовете на първия руски невидим изтребител текат от 2010 г. Конструирането се осъществяваше толкова бавно, че се появиха съмнения дали изобщо самолетът ще влезе някога на въоръжение, твърди германското списание \"Щерн\". По време на армейски форум тази година, проведен край Москва, министърът на икономиката Денис Мантуров пръв оповести, че руското правителство е сключило договор с United Aircraft Corporation (UAC) за доставка на 76 Сухой - 57. (Става дума за корпорацията на руските самолетостроителни заводи ОАК – б. р.) Назова и дата: през юли 2028 г. изтребителите трябва да бъдат предоставени на руските военновъздушните сили.Така ще бъдат въоръжени три ескадрили. Наред с това трябва да се подпишат договори за модерни оръжейни системи за самолетите. Изпитателният период на Су-57 е цяла история. С изтребител от пето поколение Русия навлезе в нов свят. Никога преди страната не е строила невидими изтребители. Ето защо при Су-57 не беше възможно да се използват стари техники и проекти. Не е възможно и да се разгадае какъв приоритет за Русия е «невидимата технология». Какво е значението на невидимите изтребители? «Невидим» не означава, че самолетът не може да бъде видян. Той обаче излъчва по-малко сигнали и трудно може да бъде засечен от сегашното поколение радари. Тъй като безспорно водещи в тази област са САЩ, конкуретните сили Китай и Русия усилено търсят техники, чрез които да са в състояние да засичат «невидимите самолети». Всяко тримесечие се оповестява пробив в технологията. Дилемата е, че ако наистина такава бъде открита, вече няма да има нужда от невидими изтребители. Ето защо още през 2018 г. Министерството на отбраната на Русия оповести, че няма да има серийно производство на Су-57. След поръчката за 76 самолета най-вероятно това решение вече е обезсилено. През 2019 и 2020 г. на руските ВВС ще бъдат предоставени по два други прототипа. Серийното им производство ще започне след тяхното тестване. Забавянето на проекта се обяснява с нуждата от конструирането на нов двигател. При всички досегашни прототипи се използва модифициран по-стар двигател. Предвижда се през 2020 г. серийно производство на новия двигател - «Сатурн 30». Той е с по-голяма мощност, разходът на гориво е по-малък и разполага с тридименционални векторни дюзи. Конструиран за износ По принцип конструирането на самолети от пето, а по-късно и от шесто поколение е решаващо, ако Русия иска да продължи тенденцията към нарастване на оръжейнния си износ. Изглежда, че при последните преговори на Кремъл му се е удало да свали с 20 на сто цената на изтребителите. Списание «Комерсант» написа, че 76-те бойни самолета пресметнато в евро ще струват 2,38 милиарда. Това означава по 31 милиона евро на самолет. Ако това наистина отговаря на истината, то би означавало, че на световния пазар новият невидим изтребител ще се предлага на изключително атрактивна цена и ще привлича вниманието. Явно подобни шансове за износ са стояли зад решеието на Кремъл да въведе на въоръжение Су-57. Индия, Иран и Турция вече са проявили интерес към новия руски невидим изтребител. (източник: КлубZ.бг)", "date": "2019.07.08", "title": "Русия влиза в нов свят - тества невидим изтребител пето поколение?"}
{"url": "https://www.faktor.bg/bg/articles/parvan-simeonov-borisov-e-namislil-neshto", "text": "ГЕРБ са в по-тежка позиция на предстоящите местни избори съобразно предишните. Около това мнение се обединиха политолозите Румяна Коларова и Първан Симеонов в ефира на „Здравей, България” на Нова телевизия. \"Сценарият на Конгреса на ГЕРБ беше направен така, че да не се изнасят никакви вътрешни конфликти, така че да се запази импулсът, който партията получи на европейските избори. Като че ли сценарият беше силно консултиран със западноевропейските партньори  на ГЕРБ в смисъл, че той възпроизвежда процедурите, които се спазват в европейските партии при подобна ситуация”,  заяви политологът Румяна Коларова. ГЕРБ  са в по-тежка позиция съобразно големия успех, който имаха на предишните местни избори, но една партия преценява своя успех не спрямо предишните избори, а спрямо целта, която си поставя предизборно”, каза още Коларова. Политологът Първан Симеонов заяви, че отстраняването на Цветанов от всички ръководни постове в партията не е неочаквано. „Още в разгара на „Апартаментгейт” стана ясно, че Борисов ще използва отдалия му се случай, за да изтласка Цветанов и да си върне контрола върху партията. Това се случва. Нищо неочаквано. Чак да го изгони от партията – не бива”. Той коментира и предстоящите местни избори. И според него партията на управляващите се намира в по-трудно позиция спрямо предишните местни избори. „В трите най-големи града, ГЕРБ е в малко по-трудна позиция. Въпросът на ГЕРБ са балотажите.  Ако се стигне до балотажи и БСП и СДС успеят да издигнат кандидатура, която да събере антивот, това може да е проблем. Борисов трябва да измисли нещо креативно и според мен той е намислил нещо”.", "date": "2019.07.08", "title": "Първан Симеонов: Бойко Борисов е намислил нещо"}
{"url": "https://www.faktor.bg/bg/articles/afrikanskata-chuma-po-svinete-plazna-iz-plevensko", "text": "Пет села вече са обхванати от африканската чума по свинете. Това потвърди за „Хоризонт“ заместник-министърът на земеделието Янко Иванов. Това са плевенските села Жернов, Новачене, Муселиево, Въбел и Евлогиево. При всичките става въпрос за лични стопанства тип „заден двор“. За да спрат разпространението на заразата, ветеринарните власти са умъртвили 51 прасета. Днес в Министерството на земеделието е свикана спешна среща с Агенцията по храните, областните управители от Северна България и ръководството на Ловно-рибарския съюз за набелязване на мерки за справяне с проблема. Експертите припомнят, че чумата не е опасна за хората, но носи сериозни икономически рискове, защото може да доведе до унищожаване на свиневъдството.", "date": "2019.07.08", "title": "Африканската чума по свинете плъзна и из Плевенско"}
{"url": "https://www.faktor.bg/bg/articles/mihail-konstantinov-v-evropa-nyama-mashinno-glasuvane-balgariya-ne-pecheli-nishto-ot-nego", "text": "Машинното гласуване има недостатъци и евентуално някои предимства, но забележителното е, че в Европа такова нещо няма. Няма европейска държава, която да гласува по този начин на национални избори, с изключение на Белгия, където 44% от нея могат да гласуват по този начин. Така проф. Михаил Константинов, председател на УС на „Информационно обслужване“, коментира пред БНР информации, че ЦИК и изпълнителната власт ще се опитат да ограничат машинното гласуване на местните избори. Той уточни, че това е негова лична позиция, тъй като „Информационно обслужване“ няма и не може да има позиция, защото това не е работа на дружеството.   „От 520 млн. граждани на ЕС, примерно 5 млн. могат да гласуват по този начин – 1%“, каза проф. Константинов в предаването „Неделя 150“ на програма „Хоризонт“. Според него в различните държави има различни съображение, поради които това гласуване го няма или по различни съображения са се отказали от него. Например в Холандия имаше 100% машинно гласуване, а в момента то е 0%, тъй като този вид гласуване може да наруши тайната на вота и може да се манипулира. В Ирландия пък след дълъг обществен дебат обществото не се съгласи с този вид гласуване и всичките закупени машини на стойност 150 млн. евро бяха унищожени, коментира той. „Ние много обичаме да даваме за пример Европа. Каквото тук не ни харесва, даваме европейския пример, ходим да се оплакваме в Европа…Не може нещо, което е 99% да го обявите за лош пример“, каза проф. Константинов. Той подчерта, че трябва да бъде направено едно задълбочено изследване във всяка европейска държава защо няма машинно гласуване и защо се е отказала от него. За България машинното гласуване не показа особени предимства, освен това ние предлагаме в момента то неограничено дълго време да се провежда заедно с хартиеното гласуване, посочи той и допълни: „Какво печелим в този момент?! Броим едни хартиени бюлетини, след което ги събираме с резултатите от машинното гласуване“. „Последното гласуване показа, че в близо 40% от секциите, в които имаше машини, се констатираха в протоколите грешки, които не могат да бъдат поправени. И ние знаем какво точно се е случило. От 3000 секции – в 1150 имаше грешки или в гласовете за политическите партии или за преференциите“, подчерта проф. Михаил Константинов. Той се съгласи с проучване, според което половината от българите смятат, че този вид гласуване има бъдеще: „Само че тук има много важен друг процент, който удобно се премълчава. Машинно гласуване на два пъти е използвано в България - през 2016 г. на президентските избори с 500 машини и на последните евроизбори с 3000 машини. Има удивително повтарящ се процент – където имаше машини 26% от българите гласуваха по този начин. Което означава, че и на предстоящите местни избори мнозинството българи ще предпочетат да гласуват хартиено“. Тази нелепа комбинация между хартия и машина води до „много приятен хаос“, смята той.", "date": "2019.07.08", "title": "Михаил Константинов: В Европа няма машинно гласуване, България не печели нищо от него"}
{"url": "https://www.faktor.bg/bg/articles/menda-stoyanov-tsvetanov-otdade-mnogo-sili-na-gerb-izvarshi-tsyalata-stroitelna-rabota-v-partiyata", "text": "Самата изпълнителна комисия ще е по-активна, предизборният щаб няма да бъде концентриран в ръцете на един човек. Това заяви Менда Стоянова от ГЕРБ в студиото на Сутрешния блок на БНТ по повод гласуваната вчера оставка на Цветан Цветанов от ръководните постове в партията. Цветанов досега беше шеф на щаба и изпълняваше всички координационни функции, сега този процес ще се поеме от повече хора. Самата изпълнителна комисия ще е и по-активната част от този процес. Отново ще има предизборен щаб, но за разлика от друг път това няма да бъде концентрирано в един човек, а ще бъде задача на повече хора. Когато повече хора се включат в определена дейност, тя се демократизира, дава се възможност за различни идеи, което може да се окаже положително, допълни Стоянова.  Цветанов отдаде много от своите сили и личен живот за ГЕРБ, тази строителна работа вече е завършена, структурите функционират, така че смятам, че неговото отсъствие няма да повлияе негативно, заяви тя.  Към изпълнителната комисия се създава етична комисия като помощен орган, която ще отговаря на обществените сигнали. Правата и задълженията на изпълнителната комисия са записани в устава, но за да се реагира на множеството сигнали, трябва да имаме подходящ отговор, каза още Менда Стоянова. По думите ѝ структурата на етичната комисия не е фиксирана, на първо време ще бъде формиран екип от по-малко хора, с познания в различни области.", "date": "2019.07.08", "title": "Менда Стоянов: Цветанов отдаде много сили на ГЕРБ, извърши цялото партийно строителство"}
{"url": "https://www.faktor.bg/bg/articles/guaydo-vazobnovyava-dialoga-s-maduro-v-barbados", "text": "Лидерът на венецуелската опозиция Хуан Гуайдо обяви вчера възобновяване на диалога с правителството на президента Николас Мадуро в Барбадос, с посредничеството на Норвегия, но не уточни кога, съобщиха Франс прес и Ройтерс. Тази среща с \"представители на узурпаторския режим\" на карибския остров трябва да послужи за \"започване на преговори за прекратяване на диктатурата\", заяви в комюнике Гуайдо, който е признат за временен президент на Венецуела от петдесетина страни. \"Венецуелският народ, нашите съюзници и демокрациите по света признават необходимостта от истински свободен и прозрачен изборен процес, който ще ни позволи да преодолеем кризата и да изградим продуктивно бъдеще\", се посочва в комюникето, цитирано от Ройтерс. Норвежкото правителство съобщи в комюнике, че срещата ще се състои тази седмица. \"Страните ще се срещнат тази седмица в Барбадос, за да се опитат да намерят съгласувано и конституционно решение\", се посочва в комюникето, което беше цитирано и от венецуелския министър на комуникациите, Хорхе Родригес. Два кръга на преговори между опозицията и властите се състояха през май в норвежката столица Осло, без да доведат до осезаем резултат, припомня АФП.", "date": "2019.07.08", "title": "Гуайдо възобновява диалога с Мадуро в Барбадос"}
{"url": "https://www.faktor.bg/bg/articles/amerikanska-mediya-obyavi-mohamed-bin-salman-za-noviya-sadam-hyusein", "text": "\"Имаше едно време един брутален и безскрупулен диктатор на богата на петрол арабска страна, който въпреки добре документираните си безчинства беше ухажван и подкрепян от САЩ и други западни правителства\" - пише в статия под заглавие \"Нашият нов Саддам Хюсеин\" във в. \"Вашингтон пост\" коментаторът Джаксън Дийл. \"Престъпленията на този диктатор бяха ужасни, но той модернизираше страната си и се противопоставяше на джихадизма и на Иран. Лидерът разбра посланието. Заключението му бе, че докато доставя петрол и се противопоставя на Иран, ще има свободата да избива опонентите си и да тормози съседните държави. Името му, разбира се, беше Саддам Хюсеин. Фактът, че Съединените щати и техните съюзници заложиха на него, директно доведе до иракската инвазия на Кувейт през 1990 г., а впоследствие и до безкрайните войни в Близкия изток, от които почти единодушно се оплакват западноевропейските чиновници в сферата на външната политика\", продължава авторът. 30 години по-късно обаче чиновниците и политиците, пред които те се отчитат, правят същата грешка, подчертава той. На думи изразяват възмущението си от престъпленията на саудитския престолонаследник Мохамед бин Салман, сред които убийството на журналиста Джамал Хашоги и подлагането на изтезания и хвърлянето в затвора на жени, борещи се за повече права, и осъждат конфликта в Йемен като пълна с военни престъпления катастрофа. Въпреки това на срещата на Г-20 в японския град Осака преди седмица те с радост ухажваха саудитския принц. Освен президента на САЩ Доналд Тръмп по същия начин с него се държаха премиерите и президентите на големите европейски държави, а също така лидерите на Индия, Южна Корея и Япония. Ако ги попиташ защо, ще дадат един доста познат отговор: Принцът престолонаследник е най-добрият шанс за модернизацията на Саудитска Арабия. Той се бори с ислямските екстремисти, той е наш съюзник и съюзник на Израел срещу Иран. Алтернативните варианти са по-лоши. Подобно на Саддам Хюсеин, Мохамед бин Салман стигна до заключението, че се ползва с имунитет. Жените, които той нареди да бъдат изтезавани, все още са в затвора, а самолетите му все още бомбардират Йемен. След като западните правителства не го спират сега, ще им се наложи да го направят по-късно, когато цената вероятно ще бъде по-висока, предупреждава коментарът на сайта на американския вестник.", "date": "2019.07.08", "title": "Американска медия обяви Мохамед бин Салман за \"новия Садам Хюсеин\""}
{"url": "https://www.faktor.bg/bg/articles/poveche-ot-30-deputati-konservatori-sa-resheni-da-blokirat-brekzit-bez-sdelka", "text": "Повече от 30 депутати от Консервативната партия са готови да гласуват, за да блокират евентуално излизане на Великобритания от Европейския съюз без споразумение, пише британското консервативно издание The Telegraph, като отбелязва, че това се случва, докато двете враждебни групи се готвят за развръзка в парламента. Сам Джийма каза, че депутатите ще преследват \"законодателни\" възможности, за да спрат Брекзит без сделка, като например предотвратяване на разпускане на парламента от следващия премиер или създаването на алтернативни възможности. Това се случва, след като Лейбъристката партия намекна, че може да поиска вот на недоверие към правителството, ако то действително се насочи към Брекзит без сделка. В понеделник народните представители ще предприемат нов опит за блокиране на излизането на Великобритания от ЕС по време на гласуването в Камарата на общините за Северна Ирландия. Правителството внесе законопроект за блокиране на всякакви избори за северноирландския парламент, докато продължават преговорите за възстановяване на баланса на правомощията на държавите, влизащи във Великобритания.", "date": "2019.07.08", "title": "Повече от 30 депутати - консерватори са решени да блокират Брекзит без сделка"}
{"url": "https://www.faktor.bg/bg/articles/borisov-razgovarya-s-shefa-na-bankata-za-mezhdunarodni-razplashtaniya", "text": "Премиерът Бойко Борисов разговаря с Агустин Карстенс, Генерален мениджър на Банката за международни разплащания (БМР). Това съобщиха от правителствената пресслужба. По време на срещата, на която присъства и Димитър Радев, управител на Българската народна банка (БНБ), бяха обсъдени актуални въпроси, свързани с глобалните икономически процеси, перспективите пред европейските икономики и международните финансови пазари. Генералният мениджър на Банката за международни разплащания (БМР) Агустин Карстенс е в София във връзка с отбелязването на 140-ата годишнина на БНБ.", "date": "2019.07.08", "title": "Борисов разговаря с шефа на Банката за международни разплащания"}
{"url": "https://www.faktor.bg/bg/articles/putin-sprya-s-ukaz-ruskite-samoleti-da-letyat-za-gruziya", "text": "От днес е в сила указът на Путин от 21 юни, който забранява на руски авиокомпании да летят от Русия за Грузия. Указът бе подписан ден след сблъсъците около сградата на парламента в Тбилиси между органите на реда и демонстранти. Протестиращите бяха разгневени от това, че ръководителят на руска делегация е седнал на мястото на председателя на грузинския парламент, припомня електронното издание Вести.ру. Изданието цитира министъра на транспорта Евгений Дитрих, според когото финансовите щети за руските авиопревозвачи заради забраната ще възлязат на около три милиарда рубли (близо 42 млн. евро), в която сума влизат преките щети и част от пропуснатите ползи. По думите на министър понастоящем в Грузия има около 4500 руски туристи, които не са се съгласили да прекратят предсрочно ваканцията си и вероятно ще се върнат в Русия по друг начин.   \"Комерсант\" напомня, че през август 2010 г. Русия възобнови прекия въздушен трафик с Грузия след двегодишно прекъсване заради войната за Южна Осетия през лятото на 2008 г. и решението на Москва да признае грузинските територии Абхазия и Южна Осетия за независими държави. През есента на 2014 г. бе открита пряка линия Москва-Тбилиси и постепенно бяха възобновени полетите на руски и грузински авиокомпании до различни летища в двете страни. Обаче след победата си на президентските избори през декември 2018 г. Саломе Зурабишвили заяви, че отказва всякакво сътрудничество с Русия, подчертава \"Комерсант\".", "date": "2019.07.08", "title": "Путин спря с указ руски самолети да летят за Грузия"}
{"url": "https://www.faktor.bg/bg/articles/anton-kutev-partiya-koyato-se-razgranichava-ot-liderite-si-nyama-shans-da-otselee", "text": "Зам.-председател не съм заради решение на Корнелия Нинова. Аз ще престана да бъда и председател на комисия в НС. Убеден съм, че за тези две години съм свършил много работа. Това заяви в студиото на Би Ти Ви депутатът от БСП Антон Кутив. Освобождаването ми се дължи на това, че се разминаваме с Нинова по отношение на вижданията ни за правене на политика.   Много отдавна не сме си говорили с Корнелия Нинова. Но тя е демократично избран лидер на БСП и тя носи отговорност за партията. БСП е най-демократичната партия и това е видно.  Разчистване на сметки няма, но е предупреждение към всеки, който не е съгласен с лидера. Не мисля, че това е най-добрият подход, но това е избор на Нинова, посочи Кутев. Според него ходовете на Корнелия Нинова не се отразяват имиджово на партията, но затова пък нейният рейтинг е по-нисък от този на партията. Ако имам проблем в БСП, то това е затъването в популизъм. Вземат се решения, които не са адекватни за една голяма и сериозна политическа сила. Излизането от НС бе рязко популистки ход, който не сработи. Големият възход на Борисов е именно популизмът, той печели избори с популизъм, но с популизъм не може да се управлява, аргументира позицията си червеният депутат. По неговите думи лидерският въпрос в БСП ще се вдигне веднага след местните избори, когато изтича срока на сегашния конгрес. Що се отнася до това, дали Бойко Борисов е държавник, както го нарече Сергей Станишев, Кутев бе лаконичен: Борисов не стигна до държавник, защото за 10 години България не се промени. Всичко в страната е обърнато с краката нагоре. Антон Кутев изтъкна още, че БСП много обича да се разграничава от лидерите си и това е сериозен комплекс на социалистите. Но няма успех една партия, ако ръководството й продължава да я разделя.  Различната линия стои в основата на конфликтите в БСП. Корнелия искаше да промени партията, до някъде го постигна, но негативите идват от начина, по-който го прави. Надявам се на местните избори БСП да спечели София...Ако пропилее и сега този шанс, БСП ще се окаже на ръба на оцеляването си, убеден е Кутев. На въпрос на водещата дали според него ГЕРБ ще бъде по-силен без Цветанов, социалистът каза: Според мен ГЕРБ без Цветанов ще бъде по-слаб.", "date": "2019.07.08", "title": "Антон Кутев: Партия, която се разграничава от лидерите си, няма шанс да оцелее"}
{"url": "https://www.faktor.bg/bg/articles/tsveta-karayancheva-1-3", "text": "Драмите, които се очакваха да се случат на Конгреса на ГЕРБ, не се получиха, затова трябва да гледаме напред. Това каза председателят на Народното събрание Цвета Караянчева в ефира на „Здравей, България” на Нова тв по повод на отстраняването на Цветан Цветанов от всички ръководни постове в партията и избора на Цвета Караянчева и Тодор Тодоров за членове на Изпълнителната комисия. „Това, което вчера показа Конгресът – отношението на Цветанов и това, което премиерът каза, че партията е над всичко, мисля, че се потвърди.  Драмите, които се очакваха да се случат не се получиха, затова трябва да гледаме напред. Изпълнителната комисия ще бъде колективен орган и тя ще взема решения. Етичната комисия, която ще се формира в сряда, защото тогава ще се съберем, за да обсъдим, ще бъде много важна, за да можем да преценяваме законовата и моралната страна на нещата”, каза още тя. „За мен е много важно тази номинация и участието ми в изпълнителната комисия, защото това е признание не само към мен, но и към моите колеги от област Кърджали,защото аз освен председател на НС и сега член на Изпълнителната комисия, съм и областен координатор и това е признание към избирателния регион, но и отношение към смесените региони, защото в момента и г-н Тодоров, който влиза в Изпълнителна комисия, също е в такъв регион”, заяви Караянчева. По повод на оттеглянето на Цветанов от всички ръководни постове в партията, Караянчева коментира: „Член на ГЕРБ може да бъде всеки, който споделя принципите и идеите на партията. За мен темата с Цветан Цветанов беше приключена вчера, след като оставката беше гласувана с болшинство и трябва да гледаме напред”. По повод на слуховете, че Цветан Цветанов е свързан с фирмата „Еврохолд”, която има намерение да купува ЧЕЗ, Караянчева заяви: „Етичната комисия на ГЕРБ, която предстои да се сформира, ще се сезира за всеки сигнал, за да може наистина да се преценяват нещата и като виждаме опонентите колко агресивно работят и какъв черен пиар правят, трябва наистина да се оглеждат нещата, за да не се дават невинни жертви. Председателят на НС съобщи, че в момента има сигнали за членове на партията в Сандански и в Банско. „Етичната комисия ще разглежда всеки скандал като отива на място.  По един колега от Изпълнителната комисия ще участва в проверката, за да може да се разгледа сигнала, защото понякога сигналите не са верни и може някой на личностна основа да реши да оклевети някой от колегите”, обясни тя.", "date": "2019.07.08", "title": "Караянчева: Етичната комисия на ГЕРБ ще разглежда всеки скандал на място"}
{"url": "https://www.faktor.bg/bg/articles/ivitsa-dachich-izvikah-balgarskiya-diplomaticheski-predstavitel", "text": "Първият дипломат на Белград Ивица Дачич съобщи, че е извикал българския дипломатически представител в сръбската столица на разговор във външното министерство, по повод думите, които Дачич по-рано отправи по адрес на българския премиер Бойко Борисов, съобщава сръбската информационна агенция Tanjug, цитирана от \"Фокус\".  „Сърбия желае отношения с България, основани на приятелството, като се разчита и на високо ниво на разбирателство по отношение на най-важните интереси на двете държави и техните народи. Така както ние разбираме проблема, свързан с българската национална идентичност, езика или за Гоце Делчев, така очакваме същото разбиране що се отнася до връзката между Косово и сръбския народ“, е заявил Дачич, цитиран от агенцията. Първият белградски дипломат допълва: „Тази изява на българския премиер не се отнася за риболов или качеството на сръбското сирене, но вместо това засяга въпроса за сръбската териториална цялост“.  Изявлението на Дачич е направено в събота вечерта.", "date": "2019.07.08", "title": "Ивица Дачич: Извиках българския дипломатически представител"}
{"url": "https://www.faktor.bg/bg/articles/donald-tramp-iran-da-vnimava-zashtoto-vie-obogatyavate-uran-po-edna-prichina", "text": "Президентът на САЩ Доналд Тръмп призова Иран „да внимава“, след като Техеран обяви, че започва да обогатява уран над равнището от 3,67 процента, разрешени му според ядрената сделка от 2015 година, предаде БТА. „Иран трябва да внимава, защото вие обогатявате /уран/ по една причина, и аз няма да ви кажа коя е тази причина, но Иран прави много лоши неща“, заяви Тръмп пред журналисти в Мористаун, щата Ню Джърси. По думите на американския президент, споразумението с Техеран, сключено от предшественика му Барак Обама, било „крайно безразсъдно“ и позволявало на Иран в бъдеще да създаде ядрено оръжие. „Иран никога няма да се сдобие с ядрено оръжие“, увери Тръмп.", "date": "2019.07.08", "title": "Доналд Тръмп: Иран да внимава, защото вие обогатявате уран по една причина"}
{"url": "https://www.faktor.bg/bg/articles/daritkova-borisov-izvarshva-preventsiya-gerb-da-ne-se-prevarne-v-laskava-partiya", "text": "Лидерът Бойко Борисов прави превенция в превръщането на ГЕРБ в лъскава партия - на номенклатурата и самозабравили се. Това заяви пред Би Ти Ви председателят на ПГ на ГЕРБ Даниела Дариткова. Тя посочи, че депутатите от ГЕРБ са останали близо до своите избиратели и даде за пример себе си, която е запазила контакта с хората от Смолянско. Изпълнила е обещанията, които е дала, затова четири пъти е избирана за народен представител, но продължава своята лекарска практика. При всяко съмнение за нарушаване на политическата етика, се носи отговорност. Аз няма да правя обобщение, но във всички случаи на нарушения на партийната етика от членовете на ГЕРБ се подават оставка, за да не се руши имиджа на партията. При нас политическа отговорност се носи с оставки, това ни отличава от нашите политически опоненти. Със създаването на комисия по етика ще има привантивен характер, за да се допускат нарушения. На въпрос на водещата как точно ще функционира тя, Дариткова бе лаконична: Как ще функционира самата комисия предстои да обсъдим. Окончателното решение ще бъде взето на Изпълнителната комисия. Не смята обаче, че тази комисия ще бъде създадена като ударна сила, а по-скоро ще бъде арбитър в решаването на спорове, тоест да е ясен хода на жалбите и колективно изясняване на всеки един случай.  Много важно е като парламентарно представена партия ГЕРБ да има здрави морални основи, за да има дълъг живот партията, подчерта Дариткова.", "date": "2019.07.08", "title": "Дариткова: Борисов извършва превенция ГЕРБ да не се превърне в лъскава партия"}
{"url": "https://www.faktor.bg/bg/articles/poslenik-makarov", "text": "Политическият диалог между Русия и България най-накрая получи устойчива динамика. Това каза посланикът на Руската федерация в България Анатолий Макаров в интервю за „Фокус“ и ТАСС по случай 140 години от установяване на дипломатическите отношения между България и Русия. Според него двете страни напоследък са успели да сложат край на продължилата 10 години пауза в контактите на най-високо равнище: през март руският министър-председател Дмитрий Медведев беше на официално посещение в София, а президентът Румен Радев, министър-председателят Бойко Борисов и председателят на Народното събрание Цвета Караянчева посетиха Русия в рамките на година и половина.  Посланикът допълни, че редовно се провеждат срещи на парламентарните групи за приятелство, българските делегации участват в организирани в Русия форуми и в икономическата област също се наблюдава положителна тенденция с възстановяването на нормалния режим на работа на Междуправителствената комисия за икономическо и научно-техническо сътрудничество, чието следващо заседание е в подготовка за септември.  „Ренесансът и на междурегионалното сътрудничество е ясно видим - през последните две години руско-българският форум за побратимени градове вече се проведе три пъти. Кметовете на градовете и селата общуват помежду си, намират общи теми, подписват нови споразумения за сътрудничество. Това е стимул за обмена на творчески екипи, културни, спортни и бизнес делегации. Между другото, през септември се планира да се състои във Варна и Бургас фестивал „Седмица на Северен Кавказ” – на него ще се проведе предприемачески форум, изложба на народни занаяти и концерти на национални ансамбли. Като цяло културната сфера традиционно се характеризира с голям брой събития, които се провеждат не само в София, но и в цялата страна. През април, например, известният руски изпълнител Григорий Лепс свири тук, през юни Кубанският казашки хор и Филип Киркоров направиха турнета в редица български градове. Посетих някои концерти и видях топлината на българската публика към нашите артисти. Съществуват добри перспективи за засилване на сътрудничеството между музеите. В края на май се откри изложбата „Мечът на хан Кубрат. Дните на Ермитажа в София“, в която бяха представени два много ценни експоната – мечът и пръстенът на хан Кубрат, когото нашите български приятели особено почитат. Динамично се развиват връзките в областта на спорта. Миналата година министърът на спорта на Русия Павел Колобков посети България, като тази година работим за организация на визита на неговия български колега Красен Кралев в Русия. Според мен потенциалът в тази област на сътрудничество далеч не е изчерпан и ще продължим да увеличаваме взаимодействието както чрез междуведомствената комуникация, така и на ниво контакти между експерти и спортисти“, каза посланикът на Русия в България.  Анатолий Макаров уточни, че резултатите от туристическия сезон ще бъдат обобщени на по-късен етап. Той изрази надежда преговорите за енергийните проекти да продължат и да бъде завършена в интерес на двете страни започналата по тях работа. Според него между двете държави най-важното е да се поддържа дух на конструктивно сътрудничество, като се вземат предвид националните интереси и взаимното уважение, а Русия е отворена за задълбочаване и разширяване на многостранното сътрудничество с България.", "date": "2019.07.08", "title": "Посланик Макаров: Най-накрая политическият диалог между Русия и България получи устойчива динамика"}
{"url": "https://www.faktor.bg/bg/articles/premierat-sabira-futbolnite-bosove-sled-skandala-s-tv-pravata", "text": "Министър-председателят Бойко Борисов ще свика среща на собствениците на трите водещи футболни клуба у нас - Лудогорец, ЦСКА и Левски, в следващите дни. Това твърди вестник \"Труд\", като уточнява, че безпрецедентната сбирка ще е в кабинета на премиера. Причината е скандалът с тв правата на първенството, разпален след ултимативното писмо на ЦСКА от четвъртък. С него се иска прекратяване на договора за излъчване на мачове на отбора с Нова заради конфликт на интереси на боса на Лудогорец в този контракт. В последните години за ангажираност на Борисов във футбола се говори често, но такава среща би била без аналог вероятно не само в българската история на играта. На нея би следвало да присъстват Кирил Домусчиев, Гриша Ганчев и Васил Божков, които ръководят трите водещи отбора у нас за последните години.", "date": "2019.07.08", "title": "Футболни босове на безпрецедентна среща с премиера след скандала с тв правата"}
{"url": "https://www.faktor.bg/bg/articles/evelina-slavkova", "text": "На места ГЕРБ имат много силни кметове, които ще запазят своята позиция. Бургас, Стара Загора, Враца са примери за добри градоначалници. Това заявява социоложката Евелина Славкова в интервю за \"24 часа\". На места е видно, че има кметове за смяна. Натрупано е напрежение, което трябва да бъде отпушен, твърди тя.  БСП тръгва от една много ниска база на местните избори. Така че всеки град, село, което спечелят отгоре, ще си го пишат като победа, смята Славкова. .За предстоящите избори БСП са изправени пред няколко основни предизвикателства. Първо, да намерят нов разказ за себе си. Защото от резултатите на евровота стана ясно, че разказът “ще свалим ГЕРБ”, “ще сменим модела” и т.н. по-скоро отблъсна - излъчваше доста агресия, революция и това не се хареса на електората.  \"За да прогнозираме какъв ще бъде изходът в София, трябва да видим кои ще бъдат на входа. ГЕРБ ще вложат усилия в София, защото се натрупаха проблеми, които носят пасиви. Но, разбира се, трябва да сме наясно, че ГЕРБ трудно ще дадат София. Загубата на столицата за една управляваща партия ще окаже своя негативен ефект. Чува се името на Мая Манолова за вероятен кандидат за кмет на столицата. В национален мащаб тя е с висок рейтинг, което обаче не гарантира задължително победа. Въпросът дали тя ще участва в тази битка, е все още отворен. Тъй като в столицата се създаде огромно напрежение заради ремонтите, въпросът е дали ще надделеят тези, които казват: “Не е идеално, но е важно, че се прави нещо”, или тези, които казват “Не е важно, че се прави нещо, когато не е направено идеално”. Мисля си, че първата група ще надделее над втората. Но все пак да видим всички кандидати\", категорична е социоложката.", "date": "2019.07.08", "title": "Евелина Славкова: БСП тръгва от една много ниска база на местните избори"}
{"url": "https://www.faktor.bg/bg/articles/mitsotakis", "text": "Лидерът на десноцентристка партия Нова демокрация Кириакос Мицотакис заяви вчера след победата на предсрочните парламентарни избори, че е получил силен мандат, който ще му помогне да изправи страната на крака и да изпълни програма за по-малко данъци и повече работни места и инвестиции, съобщиха Ройтерс и Франс прес. \"Един болезнен период приключи днес\", заяви 51-годишният консерватор след убедителната победа на партията му над управляващата \"Сириза\" на Алексис Ципрас. \"Искам да видя отново този народ да просперира, искам да видя как се завръщат децата, които си заминаха\", добави Мицотакис пред привържениците си, събрали се пред централата на Нова демокрация, в южно предградие на Атина. \"От днес започва сложна борба. Страната гордо вдига глава и ние запретваме ръкави. Новото правителство ще работи усърдно. Престижът на републиката и нейните учреждения ще бъде възстановен\", подчерта Мицотакис, цитиран от ТАСС. По думите му, \"прозрачността, подотчетността и оценката според заслугите се завръщат в страната\". \"Нашият национален глас се засилва в Европа. Ние веднага ще започнем да се трудим. Парламентът ще работи цяло лято\", изтъкна лидерът на Нова демокрация, който обеща да бъде \"премиер на всички гърци\". \"Аз съм уверен в своите сили и ще изпълня тази велика мисия, която ми възложихте\", добави бъдещият премиер и увери, че ще оправдае надеждите на хората. Освен от българския премиер Бойко Борисов и турския му колега Реджеп Таийп Ердоган, Мицотакис бе поздравен и от председателя на Европейската комисия Жан-Клод Юнкер, който му припомни, че го чака още много работа за икономическото възстановяване на страната му, предаде Франс прес. \"Държа да ви поздравя за вашата убедителна победа на парламентарните избори. Вие познавате моята лична привързаност към Гърция и нейния народ, които толкова страдаха през последното десетилетие\", написа Юнкер в послание в Туитър, придружено от копие на поздравителното му писмо. \"Имам пълно доверие в личните ви способности и в способностите на гръцкия народ да отворите нова по-ярка страница в историята на вашата страна. Можете да разчитате за това на личната ми подкрепа и на подкрепата на Европейската комисия\", подчерта Юнкер. \"Едно от големите усилия и едно от постиженията на Европейската комисия, с които се гордея /.../ беше да помогнем на Гърция да затвори страницата на кризата и да си създаде бъдеще. Гърция заема днес мястото, което й се полага в сърцето на Европа и на еврото. Много беше направено, но остава още много да се направи\", заключава председателят на Европейската комисия. Комисарят по икономическите въпроси Пиер Московиси също изпрати поздравления на Кириакос Мицотакис. \"Благодарности на /досегашния премиер/ Ципрас, който направи много за страната си и за Европа, поздравления и успех на Мицотакис да продължи да възстановява гръцката икономика. Европейската комисия ще подкрепя винаги гръцкия народ\", написа Московиси в страницата си в Туитър.", "date": "2019.07.08", "title": "Мицотакис: От днес започва сложна борба - да засилим националния глас в Европа"}
{"url": "https://www.faktor.bg/bg/articles/tramp-za-britanskiya-poslanik", "text": "Американският президент Доналд Тръмп заяви вчера, че британският посланик в САЩ Ким Дарък се справя зле със своите задължения, съобщи ТАСС и БТА. По думите на Тръмп, Дарък \"не служи добре на Обединеното кралство\". \"Ние не сме фенове на този човек\", заяви Тръмп пред журналисти в Мористаун, щата Ню Джърси, цитиран от телевизия \"Фокс нюз\". \"Бих могъл да ви кажа някои неща за него, но няма да ви губя времето\", добави президентът. В събота британският вестник \"Дейли мейл\" публикува откъси от конфиденциални съобщения на Дарък до британското външно министерство, в които той нарича правителството на Тръмп некомпетентно и безпомощно. В един от докладите се казвало: \"Ние не смятаме наистина, че неговата администрация ще стане значително по-нормална, по-малко дисфункционална, по-малко непредвидима, по-малко разделена от разногласия между различни групи или по-малко несръчна и безпомощна в сферата на дипломацията\". Едновременно с това посланикът отбелязвал, че Тръмп може да победи на президентските избори през 2020 година. Телевизия Си Ен Ен съобщи, че истинноста на представените на \"Дейли мейл\" материали била потвърдена от британски официални представители. Вчера британският външен министър Джереми Хънт заяви, че мнението на посланика на Великобритания в САЩ за правителството на президента Доналд Тръмп не съвпада с мнението на британското правителство.", "date": "2019.07.08", "title": "Тръмп за британския посланик: Не сме фенове на този човек, той не служи добре на Великобритания"}
{"url": "https://www.faktor.bg/bg/articles/vanshno-vika-poslanika-na-sarbiya-u-nas", "text": "Викат посланика на Събрия у нас. Дипломатическото напрежение между София и Белград се създаде заради статута на Косово. Първо сърбите привикаха нашия посланик в Белград на разговори, а в понеделник това ще направи и българското Външно министерство със сръбския посланик. Преди дни сръбският външен министър Ивица Дачич заяви, че е засегнат от думите на премиера Бойко Борисов. Това стана, след като българският минстър-председател заяви, че първият дипломат на Евросъюза Жозеп Борел трябва да защитава интерсите на съюза, а не интересите на Испания, която не признава независимо Косово.", "date": "2019.07.08", "title": "Външно вика посланика на Сърбия у нас след напрежение между София и Белград"}
{"url": "https://www.faktor.bg/bg/articles/kratkotrayni-valezhi-i-leko-zahlazhdane-prez-novata-sedmitsa", "text": "Новата седмица ще започне с краткотрайни валежи и гръмотевици в следобедните часове. В понеделник температурите ще се понижат и ще бъдат между 28 и 33 градуса. Във вторник се очакват слаби превалявания и гръмотевици в следобедните часове над западните и централните райони. Максималните температури ще бъдат между 28 и 35 градуса, на места в Южна България до 37 градуса. В сряда – 10 юли, от запад на изток ще премине циклон, който ще донесе поройни дъждове и гръмотевични бури, както и понижение на температурите. Преди обяд валежи се очакват над Западна България. В ранния следобед ще има гръмотевични бури и над Централна България, а в късния следобед и вечерта се очакват порои и бури в Южна и Югоизточна България. Особено интензивни ще бъдат явленията в Южна България в районите на Стара Загора, Харманли, Свиленград, Пловдив, както и в Шумен, Сливен и Карнобат. Късно вечерта ще има обилни валежи и гръмотевични бури над Черноморието, особено интензивни порои се очакват около Варна, а през нощта срещу четвъртък и в Бургаска област. След валежите ще се понижат и температурите, като в четвъртък ще бъдат между 20 и 25 градуса. От петък времето ще се стабилизира, а температурите бавно ще започнат да се повишават.", "date": "2019.07.08", "title": "Краткотрайни валежи и леко захлаждане през новата седмица"}
