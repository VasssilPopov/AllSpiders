{"url": "https://faktor.bg/bg/articles/novini-balgariya-tsvetan-tsvetanov-se-sreshtna-s-rakovoditeli-na-mezhdunarodnata-asotsiatsiya-na-politseyskite-nachalnitsi", "text": "По време на Годишната конференция на Международната асоциация на полицейските началници (IACP) в Чикаго, Цветан Цветанов проведе работни срещи с ръководители на организацията – Доналд Де Лука (2016 – 2017г.), Пол Сел (2018 – 2019г.) и новоизбрания президент Стивън Р. Касстивънс (2019 – 2020г.). В разговорите бе изтъкната видимата роля на България в асоциацията – през 2006г. в нашата страна се проведе Европейската конференция на IACP, а през годините високопоставени ръководители на българската правоохранителна общност ежегодно са участвали в дейността на асоциацията. Комисар Де Лука изрази специална благодарност към Цветан Цветанов за работната им среща в България през 2018г., когато в качеството му на председател на Комисията по вътрешна сигурност и обществен ред са разговаряли по актуални въпроси на двустранния правоохранителен диалог между България и САЩ. Двамата изразиха задоволство, че този диалог е много активен и днес, като взаимодействието между правоохранителните органи на двете държави е отлично. На свой ред Цветанов запозна ръководството на IACP с дейността на новосъздадения Евро-атлантически център за сигурност, като ги информира, че сред приоритетните сфери за центъра са противодействието на тероризма и радикализацията, трафика на хора и организираната престъпност. От американска страна беше проявен интерес към бъдещи аналитични проекти на центъра. По-късно в рамките на конференцията се очаква да произнесат речи директорът на ФБР Кристофър Рей и президентът на САЩ Доналд Тръмп.", "date": "2019.10.28", "title": "Цветан Цветанов се срещна с ръководители на Международната асоциация на полицейските началници"}
{"url": "https://faktor.bg/bg/articles/sarbiya-nezavisimostta-na-kosovo-e-martva", "text": "Според министъра на външните работи на Сърбия Ивица Дачич независимостта на Косово е „мъртва“, цитира думите му електронното издание на белградския ежедневник Danas. „В противен случай те не биха изтеглили кандидатурата си за членство в Интерпол“, коментира първият дипломат на Белград. По отношение на скандала със снимката на посланика на Обединеното кралство в Косово Никълъс Абът с лидера на движение „Самопределение“ Албин Курти албанския флаг на заден план, Дачич увери, че при следващата си среща с британския посланик ще постави знаме на Република Сръбска, за да види каква ще е реакцията, предава \"Фокус\". Говорейки за Курти като цяло, който се очаква да стане нов министър-председател на Косово, Дачич призна: „Мислех, че не може да има по-лош от Харадинай, но може би греша“.", "date": "2019.10.28", "title": "Сърбия: Независимостта на Косово е мъртва"}
{"url": "https://faktor.bg/bg/articles/novini-svyat-albaniya-e-raztarsvana-ot-koruptsionna-afera-zameseni-sa-i-funktsioneri-ot-severna-makedoniya", "text": "Албания е разтърсвана от корупционна афера, в която са замесени и функционери от Македония, съобщава македонският сайт Плусинфо. Източници от албанската прокуратура са информирали, че в аферата с отчуждаване на имот в Албания са включени функционери от Македония, които купили недвижим имот на албанското крайбрежие с финансови средства, придобити от корупция, пише сайтът, съобщава БТА. Съдът в Дуръс преразгледал решението си, при което за 20 лица, включени в скандала с отчуждаването на терен в областта на залива Лалез в Албания, потвърдил решението си отпреди два дни за определяне на мярката арест. Сред задържаните са бившият директор на кадастриалната служба и бившият кмет на община Ишми.  Бивши служители на кадастриалната служба в Дуръс и други лица бяха замесени в отчуждаване на голям терен в залива Лалез, съобщава сайтът.", "date": "2019.10.28", "title": "Албания е разтърсвана от корупционна афера, замесени са и функционери от Северна Македония"}
{"url": "https://faktor.bg/bg/articles/boris-bonev", "text": "“Резултатът е чудесен. Със сигурност сме изключително щастливи и благодарни на всички, които припознаха в нас истинската промяна. Това, което мога да кажа със сигурност е, че от сега нататък продължаваме смело напред“, каза Борис Бонев от “Спаси София“ пред БНР в коментар на въпроса – очакваше ли този резултат. Само Бонев ли влиза в Общинския съвет “Не е сигурно, тъй като моят колега Гергин Борисов увеличава резултата си с всеки следващ протокол, който влиза в ЦИК, така аз лично стискам палци и се надявам, тъй като е изключително ценен човек. Но дори да съм само аз, нашият екип продължава да работи, разбира се. “Спаси София“ продължава да работим много по-мотивирани и много по-амбициране да постигнем нов начин на управление в този град“. Съжалява ли, че се е явил като независим кандидат “Няма как да съжалявам, защото в крайна сметка това са правилата, писани от партиите за партиите. Истината е, че ние, като гражданска организация, нямаме право на гражданска листа, което е умишлено направено в Изборния кодекс. Най-малкото, защото преди е имало подобна възможност, а и в много държави в Европа тя съществува. Така че това е пореден дефект на изборната и политическата ни система, която на практика лишава гражданите от възможност за непартийно участие в управлението на своите градове. За мен лично това е голям пропуск, голяма грешка, но трябваше да се съобразим с тези правила. Така или иначе по начина, по който сме работили до този момент, аз нямам съмнение, че с един или с двама съветника ще работим повече, отколкото цели групи в Общинския съвет“. Няма механичен сбор от проценти “Аз не вярвам в механичен сбор на проценти. Вижда се и от социологическите проучвания, че над 65% от хората, които са гласували за мен, са хора, които не гласуват по принцип за други формирования. Това, което ние успяхме да постигнем, е да мобилизираме младия вот и да мобилизираме хора, които по принцип не гласуват. И това го направихме само и единствено, защото бяхме подготвени и защото се скъсахме от работа на улицата. Три месеца, 95 дни, над 130 срещи с гражданите, плюс всеки ден различни щандове в различни части на София“.", "date": "2019.10.28", "title": "Борис Бонев: Не вярвам в механичен сбор на проценти"}
{"url": "https://faktor.bg/bg/articles/daniel-smilov-nito-yordanka-fandakova-nito-maya-manolova-sa-kategorichno-priemlivi-kandidati", "text": ". Резултатите от местните избори показват, че подкрепата за ГЕРБ ерозира спрямо 2015 година. Това каза в ефира на Радио \"Фокус\" политологът Даниел Смилов. По думите му доказателство за това са данните от столицата, както и ситуацията с общинските съветници на управляващите. БСП обаче не е в достатъчно добра кондиция, за да успее да оспорва резултатите в областите градове, обясни той.  „Вярно е, че ще има повече балотажи, отколкото на миналите избори. БСП имат някакви реални шансове за определени градове като Благоевград, в Русе сигурно ще е интересно, но все пак това не е особено оптимистичен резултат от гледна точка на левицата. От втората по големина партия в България се очаква и по- сериозен отпор по отношение на мажоритарните избори в областните градове“, обясни той. Даниел Смилов коментира още, че особено разместване на политическата карта в страната няма да има и след балотажите следващата седмица, когато традиционно и избирателната активност е по-ниска. В столицата нито Йорданка Фандъкова, нито Мая Манолова са категорично приемливи кандидати, което ще направи битката за кметския пост не особено лесна, прогнозира политологът.", "date": "2019.10.28", "title": "Даниел Смилов: Нито Йорданка Фандъкова, нито Мая Манолова са категорично приемливи кандидати"}
{"url": "https://faktor.bg/bg/articles/novini-balgariya-antirekord-nad-90-ot-izbornite-protokoli-v-haskovo-sa-popalneni-greshno", "text": "Над 90% от изборните протоколи в Хасково са попълнени грешно от представителите на секционните избирателни комисии. Това доведе до забавянето на обработването и висене с часове по опашките в Общинската избирателна комисия. Повторното преброяване заради грешки в изборните протоколи продължи до обяд. От общо 151 секции в Хасково, едва десетина протокола бяха вярно попълнени. Това доведе до висене на опашки с часове и повторно броене на бюлетините от много секции. Пропуски в подготовката на членовете на секционните комисии са причината за хаоса. Някои от представителите са пропуснали и предварителните обучения. Масови грешки има и в селата, макар че повечето от тях бяха само с по един кандидат за кмет. Въпреки затрудненията от общинската избирателна комисия очакват до края на деня да са готови с окончателните резултати от местния вот в Хасково.", "date": "2019.10.28", "title": "Антирекорд: Над 90% от изборните протоколи в Хасково са попълнени грешно"}
{"url": "https://faktor.bg/bg/articles/novini-svyat-eksploziya-v-nefteno-nahodishte-v-kitay-vze-nay-malko-5-zhertvi", "text": "Най-малко петима души са убити, петима са ранени, а трима се водят безследно изчезнали след експлозия на апарат от съоръжение за добив на нефт. Инцидентът е станал в северозападната китайска провинция Шанси, съобщава Нова телевизия. Технологична компания тествала проницаемостта в два кладенеца, принадлежащи на инсталация за добив на нефт в нефтеното находище в окръг Янчанг. След приключване на тестовете, когато специалистите се връщали от нефтеното находище, монтираното за превозно средство оборудване избухнало по неизвестна причина. Ранените специалисти са в болница, а издирването на изчезналите хора продължава. Местните правоохранителни органи започнаха разследване на инцидента.", "date": "2019.10.28", "title": "Експлозия в нефтено находище в Китай взе най-малко 5 жертви"}
{"url": "https://faktor.bg/bg/articles/novini-svyat-abdula-kardash-e-veroyatniyat-naslednik-na-al-bagdadi-kato-lider-na-id", "text": "Най-вероятният наследник на мъртвия лидер на Ислямска държава (ИД) Абу Бакр ал Багдади е Абдула Кардаш, заяви в понеделник регионален представител на американското разузнаване. Официалният представител на американското разузнаване посочи за списание Newsweek, че \"се казва, че Кардаш е бил номиниран от Ал Багдади още през август за ръководител на мюсюлманската групировка Ислямска държава, но така и не е бил одобрен публично от ИД\".  Той също така добави, че \"Багдади вече беше фигурант. Той не участваше в операции на ИД. Всичко, което Ал Багдади правеше в последно време, е да казва да или не за конкретните операции на Ислямска държава\". В неделя американският президент Доналд Тръмп обяви, че бившият лидер на ИД - Ал Багдади е мъртъв. Предполага се, че лидерът на Ислямска държава е убил себе си и трите си деца, като се е самовзривил с елек с експлозиви.", "date": "2019.10.28", "title": "Абдула Кардаш е вероятният наследник на Ал Багдади като лидер на ИД"}
{"url": "https://faktor.bg/bg/articles/novini-balgariya-parvan-simeonov-povecheto-kandidati-v-plovdiv-si-znaeha-che-slavcho-atanasov-shte-e-na-balotazh", "text": "Има известна ерозия на сегашната власт. Струва ми се, че повечето кандидати в Пловдив си знаеха, че Славчо Атанасов ще е на балотаж. Това каза за \"България сутрин\"  на Bulgaria ON AIR политологът от Агенция \"Галъп интернешънъл\" Първан Симеонов.  По думите му в общи линии всичко било в рамките на очакваното, но може би ще се наложи анализ. ВМРО на евроизборите вдигнали летвата, но сега се представили според очакваното, стана ясно още от думите му.  \"Вторият тур е ново състезание, отново започва. Хубавото е, че медиите възприеха да работят със социологически агенции\", коментира той.", "date": "2019.10.28", "title": "Първан Симеонов: Повечето кандидати в Пловдив си знаеха, че Славчо Атанасов ще е на балотаж"}
{"url": "https://faktor.bg/bg/articles/boryana-dimitrova-prichina-za-obrata-v-plovdiv-ne-e-v-metodikata-na-ekzitpola", "text": "Причина за обрата в Пловдив, при който в края на изборния ден бившият кмет на Пловдив Славчо Атанасов, който на тези избори се кандидатира от местната коалиция НФСБ/ВМРО излезе втори, изпреварвайки Дани Каназирева от коалицията \"Съюз за Пловдив\", не е в методиката на екзит пола, а в реалността в града. Така управляващият партньор в социологическата агенция \"Алфа Рисърч\" Боряна Димитрова коментира разминаването в екзит пола и паралелното преброяване. Според прогнозните резултати на базата на анкети на изхода на избирателните секции към 19 ч. Каназирева имаше 20.8% и изглеждаше, че влиза на балотаж. При паралелното преброяване, макар и неокончателно, гласовете за нея паднаха до 10.9 на сто. Според Димитрова обяснението, че екзит полът е сбъркан, е най-лесното, но социолозите работят по единна методика, но никъде другаде няма подобно разминаване. Тя каза, че възможните обяснения са две - да има привърженици на Каназирева, инструктирани да участват по-активно в екзит-пола, или да има групи от населението, по-ниско образовани и неориентирани в попълването на анкетни карти, които да не са заявили вота си пред социолозите, а вечерта са пуснали гласа си. Корпоративният вот и влиянието на политическите сили влияе и на социологическите проучавания, не можем да говорим за две паралелни реалности, коментира социологът. \"Няма обяснение само в Пловдив тази методология да не работи, има нещо, което не е от методиката, а от реалността в Пловдив\", добави тя.", "date": "2019.10.28", "title": "Боряна Димитрова: Причина за обрата в Пловдив не е в методиката на екзитпола"}
{"url": "https://faktor.bg/bg/articles/georgi-markov-na-balotazha-fandakova-shte-specheli-s-60-na-40", "text": "Резултатът за ГЕРБ на местните избори не е толкова фамозен, но е достатъчно категоричен. Това каза пред БНР Георги Марков, депутат от ПГ на ГЕРБ и бивш конституционен съдия. „В София, в Пловдив, във Варна, в Бургас резултатите са убийствени по партийни листи. И в т.нар. „червена крепост“ Враца, това момче Каменов, евала, той печели над 70% в първи тур“, допълни Марков. Според него единственото съжаление за ГЕРБ е Русе. „В града на промяната преди 30 години сега има балотаж, при който кандидатът на БСП води. Ще бъде труден балотаж“, прогнозира той. По думите му резултатът, че Йорданка Фандъкова отива на балотаж, не е изненада: „Не мисля, че такова механично обединение може да има между т.нар. „спасители“. Спасението на София се случи още през 1991 година, когато се сбогувахме с управлението на БСП. Спомняме си каква София оставиха те… Няма столица в Европа, освен София, която 30 години да не е допускала неолиберална вълна“. Георги Марков прогнозира победа на балотажа за Фандъкова с около 60 на 40. И още една прогноза направи той - след 15 месеца ще има парламентарни избори и Борисов отново ще спечели мандат.", "date": "2019.10.28", "title": "Георги Марков: На балотажа Фандъкова ще спечели с 60 на 40"}
{"url": "https://faktor.bg/bg/articles/prokuraturata-obrazuva-delo-sreshtu-ruski-diplomat-osashtestvyaval-razuznavatelna-deynost-u-nas", "text": "Спецпрокуратурата образува досъдебно производство срещу руски дипломат, осъществявал разузнавателна дейност у нас. Това съобщиха от пресцентъра на Прокуратурата на Република България.  След получаване на съответен сигнал от ДАНС в Специализираната прокуратура е образувано досъдебно производство за престъпление срещу републиката – за това, че от м. септември 2018 г., на територията на страната, лице – чужд гражданин, събира, с цел да издаде на чужда държава информация, представляваща държавна тайна (чл. 104 ал. 1 НК).  В резултат на проведените бързи действия по разследването, фактите в сигнала са потвърдени изцяло. Установено е, че действително от м. септември 2018 г., в продължение на близо година, гражданин на Руската федерация е осъществявал разузнавателна дейност, като е провеждал регулярни конспиративни срещи с български граждани, включително и с ръководен служител, разполагащ с достъп до класифицирана информация на Република България, ЕС и НАТО.  Целта на срещите е била придобиване с разузнавателна цел на такава информация, представляваща държавна тайна, включително и чрез предложения за материални облаги. Установено е, че руският гражданин има статут на дипломат, акредитиран у нас – първи секретар в Посолството на Руската Федерация в София.  Съобразно чл. 31 т. 1 от Виенската конвенция за дипломатическите отношения, „дипломатическият агент се ползва с имунитет по отношение на наказателната юрисдикция на приемащата държава“.  По тази причина, въпреки наличието на основания за привличането му в качеството на обвиняем за престъпление по чл. 104 ал. 1 НК, наказателното производство срещу руския гражданин е спряно, на основание чл. 25 ал. 1 т. 3 НПК (“деецът е лице с имунитет“).  На 25.10.2019 г. главният прокурор Сотир Цацаров е уведомил официално министъра на външните работи за установеното в хода на разследването и за действията на прокуратурата.", "date": "2019.10.28", "title": "Прокуратурата образува дело срещу руски дипломат, събирал у нас класифицирана информация за ЕС и НАТО"}
{"url": "https://faktor.bg/bg/articles/avtobus-s-detsa-se-zapali-na-predela", "text": "Автобус с деца се самозапали на прохода Предела, съобщи БНР. Инцидентът е станал около 10,30 часа.   Учениците са от Велико Търново и са отивали на планинска лагер-школа в Добринище. Докато пътували, гъст дим изпълнил автобуса. Ръководителите са предприели веднага евакуация на децата. Направили са верига, за да могат учениците да слязат безпроблемно.   Шофьорът на автобуса Димитър Докин, който е и собственик на фирмата от Разлог, е започнал сам да гаси пламъците с пожарогасителя в рейса. На мястото след това пристигнал и екип на Районната служба \"Пожарна безопасност и защита на населението\" и пожарът бързо бил потушен.   Няма пострадали деца, нито вдишали дим. Изпратен им е бил друг автобус, с който групата да продължат към хижа Безбог.   По първоначална информация причината за възникналия огън е техническа повреда. Инцидентът не попречи на движението в прохода.", "date": "2019.10.28", "title": "Автобус с деца се запали на Предела"}
{"url": "https://faktor.bg/bg/articles/boris-bonev-v-sryada-shte-izlezem-s-ofitsialna-poitsiya-kogo-podkrepyame-za-balotazha", "text": "Големият победител не съм аз, а този, който ще спечели в неделя. Имаме добър резултат благодарение на програмата, която е най-подробната и изключително конкретна, каза в предаването \"Плюс - минус\" по Нова телевизия Борис Бонев, кандидат за столичен кмет и лидер на \"Спаси София\". \"Успяхме да разтворил ветрилото и да излезем от партийния ясен вот, но не съм цепил дясното пространство. \"Аз се припознавам като част от демократичната общност. Пръв бях на улицата и имахме най-подготвената програма с конкретни решения\", коментира още Бонев. На въпрос дали ще прави партия, Бонев отговори, че влиза като общински съветник на \"Московска 33\" и ще работи по Плана за София. \"Имам толокова много планове, идеи в Общинския съвет, предпочитам да се фокусирам върху това, доверието ми беше дадено да работя за София. Не стои на дневен ред създаването на нова партия.\" За балотажа той коментира: \"Винаги е важно да се гласува, дори когато е труден изборът. И в  програмите на двете дами има приоритети. В сряда ще излезем с официална позиция кого ще подкрепим за балотажа. Ще кажем с аргументи и факти кои приоритети са близо до нашите, съобщи той.", "date": "2019.10.28", "title": "Борис Бонев: В сряда ще излезем с официална позиция кого подкрепяме за балотажа"}
{"url": "https://faktor.bg/bg/articles/ataka-poiska-povtorno-prebroyavane-na-byuletinite", "text": "АТАКА иска повторно броене на бюлетините за кметове и общински съветници в София и оспорва валидността на протоколите на секционните комисии. Жалба с такова настояване изпратиха от партията до ЦИК и МВР, след като в изборната нощ служители на реда, нарушавайки чл. 431 от Изборния кодекс, противозаконно възпрепятстваха Сидеров, кандидати за общински съветници и районни кметове да присъстват при броенето на бюлетините в зала „Арена Армеец”. Късно снощи лидерът на АТАКА Волен Сидеров поиска да влезе в спортната зала, но полицаите категорично отказаха да го допускат, с мотива, че той няма право да е там.", "date": "2019.10.28", "title": "АТАКА поиска повторно преброяване на бюлетините за София"}
{"url": "https://faktor.bg/bg/articles/ikonomika-kristalina-georgieva-privetstva-danachnata-reforma-na-tramp", "text": "Новият управляващ директор на Международния валутен фонд Кристалина Георгиева похвали в неделя настоящата администрация в САЩ за водената от нея данъчна политика, като заяви, че тя допринася за ускоряване на икономическия растеж. \"Съединените щати са една от най-добре развиващите се икономики и това е така, защото имаха смелостта да използват данъчната реформа, за да стимулира по-голям икономически растеж. Аз приветствам смелостта на администрацията на Тръмп да използва данъчна реформа, за да стимулира по-голям растеж\", посочи в тя интервю за предаването на политико-икономическия анализаторски сайт Axios за телевизия HBO. Защо това изказване на г-жа Георгиева има значение?: Новият шеф на МВФ обеща, че ще успее да убеди САЩ да се ангажират с предоставянето на повече средства на фонда по време на нейния петгодишен управленски мандат. \"Ще постигна увеличение на квотите\", отбеляза Кристалина Георгиева, визирайки американската опозиция и наложеното от САЩ вето за каквито и да били промени в рамките на МВФ. Агенция Axios напомня, че г-жа Георгиева идва във МВФ от Световната банка, където беше изпълнителен директор и където тя беше ключова част от екипа, който успя да получи значително увеличение на капитала от страна на САЩ. Основният служител на администрацията на Тръмп, който отговаряше за тези преговори, беше Дейвид Малпас, който тогава беше в Министерството на финансите и който сега е начело на Световната банка. Георгиева го описва като свой приятел. В предаването на Axios за телевизионния канал HBO се посочва, че г-жа  Георгиева окачена в кабинета си картина, която тя е получила Ташкент, Узбекистан, в средата на 90-те години. На нея се виждат двама мъже, спорещи за пилета, и тя посочи, че това й напомни за начина, по който икономистите от Световната банка и МВФ спорят помежду си. Кристалина Георгиева също така каза, че сега, когато се е преместила от Световната банка към МВФ, тя ще сближи двете водещи международни финансови институции. Коментирайки предизборните политически дискурси в САЩ, Георгиева подчерта, че е сигурна, че американците са \"толкова прагматични\", че никога не биха отишли към \"посредствеността\" на социализма.", "date": "2019.10.28", "title": "Кристалина Георгиева приветства данъчната реформа на Тръмп"}
{"url": "https://faktor.bg/bg/articles/kultura-film-na-arte-za-chervenoto-nasledstvo-i-otnoshenieto-na-mladite-kam-sotsialisticheskoto-minalo", "text": "Телевизия   представя в документален филм проект на фотографа Никола Михов и режисьора Диана Иванова за отношението на владите хора на изкуството към монументалните строежи от времето на кумунизма. \"България е най-бедната страна-членка на ЕС, а ежедневието и все още е доминирано от корупция, бедност и дългата ръка на Русия\", се казва в анонса към филма, като се описва \"Бунта на младата арт-сцена\". Този бунт, според авторите, изисква \"конфронтация със социалистическото наследство\".  \"Вездесъщите паметници от комунистическата ера често служат като сцена за това. Фотографът Никола Михов документира в своя проект „Забрави миналото си“ точно тези реликви от сложното минало. Документалният филм придружава и уличните художници на Destructive Creation, които в нощни партизански акции дават нов облик на скулптурите на съветската епоха на гигантомания\". Създателите придружават артистите от групата Creative Destruction при акцията им (неуспешна) за изографисване паметника \"Альоша\" в Пловдив, посещават Бузлуджа и разговарят с Диана Иванова, съпровождат я при един от проектите й, влизат и в КомДос за да изследват връзката между неанализираното комунистическо минало и днешната мизерия в страната.", "date": "2019.10.28", "title": "Филм на ARTE за червеното наследство и отношението на младите към социалистическото минало"}
{"url": "https://faktor.bg/bg/articles/zemetresenie-razlyulya-rayona-na-dospat", "text": "Усетено е земетресението в района на Доспат. Това съобщиха за Агенция ‚Фокус“ от Националния институт по геофизика, геодезия и география (НИГГГ) към Българската академия на науките (БАН). Сеизмолозите са регистрирали общо три труса, като само един от тях е леко усетен. Първият е отчетен в 12.20 часа, вторият в 12.30. Леко е усетено третото земетресение, регистрирано в 13.53 часа. То е с магнитуд от 2,6 по Рихтер.", "date": "2019.10.28", "title": "Земетресение разлюля района на Доспат"}
{"url": "https://faktor.bg/bg/articles/grigor-dimitrov-izkachi-dve-pozitsii-v-publikuvanata-dnes-svetovna-ranglista-na-atr", "text": "Най-силният български тенисист в историята Григор Димитров изкачи две позиции в публикуваната днес световна ранглиста на АТР и е вече на 27-ото място. Тази седмица той ще изиграе последния си турнир за сезона. Това е Мастърс 1000 състезанието в Парижката зала „Акор Арена“. Почти сигурно във вторник Димитров ще излезе на корта срещу участващия с „уалйд кард“ френски левичар Юго Юмбер. Григор се нуждае от поне три победи във френската столица, за да не завърши 2019 година с отрицателен баланс за първи път от 2011-а. Хасковлията с местожителство в Монте Карло е записал 18 победи и 20 загуби до момента, предава БНР. Миналата година той стигна до третия кръг на турнира и има да защитава 90 точки за ранглистата. Националът за Купа „Дейвис“ Димитър Кузманов, който продължава да се възстановява от контузия, е на 361-а позиция, а съотборникът му Александър Лазаров е №514 в класацията. На върха няма промяна. Води Новак Джокович, следван от Рафаел Надал. Двамата също ще играят в Париж. Трети продължава да е спечелилият 103-а титла в кариерата и десета в Базел Роджър Федерер. В подреждането „Рейс ту Лондон“ за определяне на участниците в заключителния турнир на най-добрите в АТР са известни шестима. Това са Надал, Джокович, Федерер, Даниил Медведев, Доминик Тийм, който триумфира вчера във Виена, и Стефанос Циципас. За последните две места в Париж ще се борят Александер Зверев с 2855 точки, Матео Беретини с 2660, Роберто Баутиста Агут с 2530, Гаел Монфис с 2350, Давид Гофен с 2325 и Фабио Фонини с 2280 точки. ", "date": "2019.10.28", "title": "Григор Димитров изкачи две позиции в публикуваната днес световна ранглиста на АТР"}
{"url": "https://faktor.bg/bg/articles/novini-balgariya-po-predvaritelni-danni-v-11-oblastni-grada-ima-izbran-kmet-na-parvi-tur", "text": "Без сериозни инциденти и при сравнително висока избирателна активност преминаха местните избори в страната. По предварителни данни в 11 областни града се очертава да има избран кандидат още на първи тур. Балотажи се оформят в останалите областни градове. Сред най-интересните са тези в София, Пловдив и Благоевград. Увеличават се процентите на обработените изборни книжа от общинските избирателни комисии. В големите градове все още са обработени около 20-30% от протоколите, но в Силистра например са обработени повече от 99% от изборните книжа. Те пристигат и ги предават в ЦИК, като по предварителни данни и не на 100% предадени протоколи, в 11 областни града се очертава да има избран кандидат още на първи тур.", "date": "2019.10.28", "title": "По предварителни данни: В 11 областни града има избран кмет на първи тур"}
{"url": "https://faktor.bg/bg/articles/v-povecheto-ot-rayoni-na-stolitsata-shte-ima-balotazh", "text": "В повечето от 24-те района на столицата ще има балотаж, сочат предварителните данни на ЦИК, обобщени от БГНЕС. В район Искър почти сигурно е, че кандидатът на ГЕРБ Ивайло Цеков ще се яви на балотаж с кандидата на БСП за България Борис Цветков. При 23.43% обработени протоколи Цеков получава 35.54%, или общо 2 650 гласа, срещу 1 890 гласа, или 25.35% за Цветков. В район Подуяне настоящият кмет Ева Митова /ГЕРБ/ също отива на балотаж с кандидата на БСП за България Веселин Жечев. При 23.43% обработени протоколи Митова печели 39.61% , или 2 801 гласа, срещу 1 161 гласа, или 16.34% от вота за Жечев. В Лозенец настоящият кмет Любомир Деков, който е от ГЕРБ и се бори за трети мандат, отива на балотаж с кандидата на Демократична България Константин Павлов. Гласовете на жителите на района се разпределят по следния начин: 2 177 /32.03%/ за Дреков, и 1 990 /29.28%/ за Павлов. Безспорно от всички столични райони най-интересна е битката за район Младост, където кандидатът на ГЕРБ Мария Илиева отива на балотаж с независимия кандидат Стефан Стефанов. Тя получава 1 873 гласа, или 28.82%, срещу 1 044 гласа, или 16.06% за Стефанов. Кандидатът на Християндемократическата партия Биляна Петрова получава 514 гласа, или 7.91% от вота, при 23.43% обработени протоколи от СИК в ОИК. В район Витоша настоящият кмет отива на балотаж с кандидата на Демократична България. При 23.43% обработени протоколи Теодор Петков от ГЕРБ е получил 131 гласа срещу 127 за Христо Вълчанов от ДБ. На косъм от балотаж остава настоящият кмет на район Нови искър Даниела Райчева от ГЕРБ, която получава 48.71%, или 452 гласа, срещу 218 гласа, или 23.49% за основният й конкурент Владислав Владимиров от местната коалиция Движение България на гражданите. В Красна поляна вероятно също ще има балотаж, след като настоящият кмет и кандидат на ГЕРБ Иван Чакъров получава 905 гласа, или 38.96%, срещу независимият Георги Миланов, който е спечелил 354 гласа, или 15.24 %. И във Възраждане досегашният кмет и кандидат на ГЕРБ Савина Савова е с водещ резултат /1 041 гласа, или 38.83%/, срещу Васил Кънев от Демократична България /528 гласа, или 19.69%/. Район Оборище със сигурност ще има нов кмет, след като досегашният кмет Васил Цолов остава едва на трето място в изборната битка. На балотаж за кметския стол отиват кандидатът на ГЕРБ Петър Митев, спецелил 1 787 гласа, или 31.66%, и кандидатът на Демократична България Николай Александров, спечелил 1 577 гласа, или 27.94%. В Сердика досегашният кмет и кандидат на ГЕРБ Тодор Кръстев печели 2 494 гласа, или 38.87%, като отива на балотаж срещу Янко Янков от БСП за България, който е завоювал 1 075 гласа, или 16.75%. И в Люлин битката на балотажа ще бъде между кандидатите на БСП за България и ГЕРБ. Досегашният кмет Милко Младенов от ГЕРБ получава подкрепата на 873 жители, или 37.50%, срещу 494 гласа за Мая Александрова. В Илинден досегашният кмет също отива на балотаж, отново с кандитата на БСП за България. Гласовете на вчерашния вот се разпределят съответно 433 за Иван Божилов от ГЕРБ – 36.98%, и 244 за Георги Томов от левицата /20.84%/. В район Надежда досегашният кмет Димитър Димов от ГЕРБ отива на балотаж с кандидата на БСП за България Стоян Цветков. Димов е получил подкрепата на 1 686 души от района, или 41.37%, срещу 713 гласа, еили 17.50% за Цветков. В Красно село битката ще бъде оспорвана, тъй като резултатите са все още много близки. Там досегашният кмет и бивш реформатор Христо Апостолов, сега подкрепен от ГЕРБ, получава 2 176 гласа, или 32.25%, срещу Росина Станиславова от Демократична България, която има 1 491 гласа /22.10%/, и срещу кандитата на БСП за България Николай Николов с 1 442 гласа или 21.37%. В Слатина битката също ще бъде решена на балотаж, след като досегашният кмет Наталия Стоянова от ГЕРБ получава 2 806 гласа /39.09%/, а основният й опонент от Демократична България – 1 369 гласа /19.07%/. За район Овча купел все още няма данни от протоколите на ЦИК. В Триадица резултатите на двамата основни кандидати в битката са много близки – кандидатът на ГЕРБ Николай Терзиев получава 648 гласа срещу 634 вота за опонента му от Демократична България Димитър Божилов. Район Изгрев за първи път може да се сдобие с кмет от левицата, след като кандидатът на БСП за България Делян Георгиев печели първото място с 718 гласа, срещу Филип Стоименов от Демократична България с 586 гласа. Досегашният кмет Цметомир Жеков, издигнат и подкрепен от ГЕРБ, получава третото място с 572 гласа. И във Връбница кметското място ще бъде решено след балотаж между досегашния кмет Младен Младенов от ГЕРБ, който до момента печели 345 гласа срещу Владимир Петров, издигнат и подкрепен от БСП за България с 278 гласа. ", "date": "2019.10.28", "title": "В повечето райони на столицата ще има балотаж"}
{"url": "https://faktor.bg/bg/articles/novini-svyat-zemetresenie-ot-5-1-v-arzhentina", "text": "Земетресение с магнитуд 5,1 бе регистрирано в западна Аржентина близо до границата с Чили, според Американската служба за геоложки проучвания. Трусът е регистриран в 03:55 централно гринуичко време. Епицентърът на земетресението е на 130 километра северозападно от град Сан Мартин. То е разположено на дълбочина 10 километра. Засега няма съобщения за наранявания или разрушения.", "date": "2019.10.28", "title": "Земетресение от 5,1 в Аржентина"}
{"url": "https://faktor.bg/bg/articles/turtsiya-zadarzhaha-nay-malko-20-chuzhdentsi-za-vrazki-s-islyamska-darzhava", "text": "Турските сили за сигурност задържаха най-малко 20 чужденци по подозрение за връзки с терористичната организация „Ислямска държава\", предава държавната информационна агенция Anadolu Agency. Съгласно разпространената информация полицейски служители са провели спецоперация в Анкара. Националността на задържаните не е уточнена. Междувременно на 27 октомври президентът на САЩ Доналд Тръмп обяви елиминирането от американските военни на лидера на терористичната групировка Абу Бакр ал Багдади. Тръмп изрази благодарност към Русия, Турция, Сирия и Ирак за съдействието им в операцията. Съгласно думите му, Руската федерация е отворила въздушното пространство за американски самолети над определени райони на Сирия. В същото време Министерството на отбраната в Москва заяви, че ведомството не разполага с достоверна информация за ликвидирането на Ал Багдади и отрече информацията за отварянето на въздушното пространство над Сирия за американската авиация.", "date": "2019.10.28", "title": "Турция задържа поне 20 чужденци за връзки с  „Ислямска държава\""}
{"url": "https://faktor.bg/bg/articles/dps-shte-ima-dvama-savetnitsi-v-sofiya", "text": "ДПС ще има двама съветници в София, сочат данните от преброяването на гласовете към 7 часа.  Това е изненадата от вота за  местен парламент в столицата, твърди\" Труд\". В Столичния общинскисъвет общият брой на съветниците е 61.", "date": "2019.10.28", "title": "ДПС ще има двама съветници в София"}
{"url": "https://faktor.bg/bg/articles/novini-svyat-pet-bombeni-zaplahi-v-nyu-york", "text": "Пет отделни бомбени заплахи са били отправени в Ню Йорк, обяви полицията в американския мегаполис. Заплахите са били отправени срещу пощенски станции, които са били евакуирани незабавно, съобщи вестник New York Post.   Полицията съобщи, че евакуацията се е наложила от съображения за сигурност, но отказва да даде повече информация за случилото се.   Пред New York Post анонимен източник е заявил, че заплахите са шест – пет в Манхатън и една в Бронкс. Хората били евакуирани за около час и половина – между 15.00 и 16.30 часа местно време.   Малко по-късно стана ясно, че опасност няма и в пощенските станции не са намерени взривни устройства. Властите смятат, че всички заплахи са отправени от един и същи човек.   Започнало е разследване.", "date": "2019.10.28", "title": "Пет бомбени заплахи в Ню Йорк"}
{"url": "https://faktor.bg/bg/articles/evrodeputatat-15-15-otiva-na-balotazh-v-silistra", "text": "Кандидатът на БСП за кмет на Силистра Момчил Неков отива на балотаж с досегашния кмет Юлиян Найденов, пише \"Дневник\". При 99.54% обработени протоколи от секционните избирателни комисии социалистът печели 29.02% от гласовете, а кандидатът на ГЕРБ - 48.51%. Момчил Неков бе евродепутат от левицата в предишния мандат благодарение на т.нар. феномен 15/15 - тогава номерът на БСП съвпадна с номера му в листата и измести тогавашния лидер и водач Сергей Станишев с преференция. В областния град днес Неков има 5 894 гласа, а Найденов - 9 851. Млади кандидати на БСП отиват на балотаж в още два областни града, като водят по гласове. По междинни резултати в Русе Пенчо Милков печели 35.34% от гласовете, докато кандидатът на ГЕРБ Диана Иванова има 25.56%. В Перник социалистът Станислав Владимиров има 41.16% подкрепа, а сегашният кмет Вяра Церовска има 39.42%", "date": "2019.10.28", "title": "Евродепутатът 15/15 отива на балотаж в Силистра"}
{"url": "https://faktor.bg/bg/articles/novini-svyat-poslanitsite-ot-es-reshavat-do-koga-da-bade-udalzhen-brekzit", "text": "Посланиците на 27-те държави членки на ЕС решават днес в Брюксел до кога ще бъде удължено напускането на Великобритания. Обединеното кралство трябваше да напусне съюза на 31 октомври, но британският парламент поиска нова дата - 31 януари догодина. Франция имаше съображения срещу този срок, но след разговор между Еманюел Макрон и Борис Джонсън тази неделя, Париж се е съгласил на исканата отсрочка. Очаква се посланиците да одобрят така нареченото гъвкаво отлагане - Великобритания може да напусне ЕС и преди 31 януари, ако британският парламент одобри споразумението.", "date": "2019.10.28", "title": "Посланиците от ЕС решават до кога да бъде удължен Брекзит"}
{"url": "https://faktor.bg/bg/articles/sasht-iskali-ot-london-da-shpionira-balgarski-diplomati", "text": "България е била сред шестте държави, чиито дипломати в ООН е трябвало да бъдат шпионирани от британското разузнаване през 2003 г. по поръчка на САЩ. Задачата е била да се търсят компромати за тях, за да им се въздейства да подкрепят военен удар в Ирак. Това разкрива Катрин Гън, която по това време работи в службата за електронно следене на британското разузнаване GCHQ. През последните дни тя отново е във фокуса на британските медии, след като на Лондонския филмов фестивал бе представена копродукция, разказваща за нейния живот. Гън е арестувана през 2003 г. по обвинения, че е нарушила Закона за държавната тайна, давайки на медиите сведения за шпионирането на чужди дипломати. Още тогава се появява информация, че сред тях има и българи. По това време Бившата шпионка обаче подробно се връща към онзи период в неделния брой на “Дейли мейл” и разкрива каква точно е била поръчката. “Беше 31 януари 2003 г., когато прочетох, и то няколко пъти, най-странния имейл от американското разузнаване. Никога не бях виждала подобно нещо в живота си. Имейлът беше написан на технически език, но съдържанието беше повече от ясно. Американците искаха около 100 души в GCHQ да започнат да събират информация от комуникациите на дипломати от 6 държави. Това бяха Ангола, България, Камерун, Чили, Гвинея и Пакистан. Всички те тогава бяха непостоянни членове на Съвета за сигурност на ООН”, разказва Катрин Гън. както в домовете им, така и където работят. И да се събира информация, която би дала на американските управляващи предимство при вземането на решение за военен удар в Ирак.   “С две думи, от GCHQ се искаше да изрови компрометиращи данни за чужди дипломати, за да може те да бъдат изнудвани, подкупвани, или и двете, за да се осигури приемането на резолюция на ООН, която разрешава нахлуването в Ирак”, обяснява Гън. Първоначално е шокирана от задачата, но след това започва да изпитва гняв, защото осъзнава “колко ниско биха паднали американското и британското правителство, за да получат фалшиво правно основание за война в Близкия изток”. Много ясно осъзнава, че този имейл може да подкопае основания, които тогавашният британски премиер Тони Блеър изтъква, за да присъедини Великобритания към САЩ за нахлуване в Ирак. Затова незабавно решава, че трябва да стигне до медиите. Усещах, че нямам друг избор, казва бившата служителка на британското разузнаване.", "date": "2019.10.28", "title": "САЩ искали от Лондон да шпионира български дипломати"}
{"url": "https://faktor.bg/bg/articles/novini-balgariya-v-dospat-100-ot-savetnitsite-shte-sa-ot-gerb", "text": "Целия общински съвет в Доспат ще е от една политическа сила- ПП ГЕРБ. В местния парламент влиза цялата листа от 13 души. За кмет на общината е избран Елин Радев от същата политическа сила. Така през следващите 4 години ОбС-Доспат, вместо с 13 души ще функционира с 12, обясни председателят на местната ОИК Емил Пържанов. Според броя на гласувалите и отпадане на недействителните бюлетини ОИК изчислила, че за влизане в местния парламент са нужни 314 гласа. За ГЕРБ са гласували 3 404 избиратели. Втора сила е ДПС с 6.76 % с 276 гласа, които не стигат за съветник. Трета е БСП с 224 гласа. В Доспат и постижението на кмета Радев също е уникален за България.", "date": "2019.10.28", "title": "В Доспат, 100 % от съветниците ще са от ГЕРБ"}
{"url": "https://faktor.bg/bg/articles/sport-uefa-reshava-dnes-nakazanieto-na-balgariya", "text": "Дисциплинарната комисия на УЕФА се събира днес, за да реши какво да бъде наказанието за България заради расисткия скандал по време на мача срещу Англия на 14 октомври на Националния стадион „Васил Левски” от евроквалификациите. Санкцията се очаква да бъде сериозна. Тя може да бъде от солена глоба за БФС до затваряне на стадиона или дори изваждане от квалификациите за Евро 2020 и/или Мондиал 2022. От УЕФА обявиха, че срещу България са повдигнати четири обвинения. Те са за расистко поведение, хвърляне на предмети, нарушаване на реда по време на изпълнението на националните химни и за показване на повторения на таблото на стадиона. Двубоят в София завърши 6:0 за англичаните и беше спиран на два пъти, заради скандирания и обидни възгласи от трибуните. Като резултат на това президентът на БФС Борислав Михайлов подаде оставка ден по-късно, след като премиерът на България Бойко Борисов го призова да напусне.  След това се оттегли цялото ръководство и начело на футболната ни централа временно застана Михаил Касабов.Селекционерът Красимир Балъков също подаде оставка.", "date": "2019.10.28", "title": "УЕФА решава днес наказанието на България"}
{"url": "https://faktor.bg/bg/articles/tosho-toshev-fandakova-e-edno-ot-nay-dobrite-i-krasivi-neshta-koito-gerb-sazdadoha", "text": "\"Йорданка Фандъкова, която аз харесвам, бих казал, че харесвам както усмивката, така и работата й, макар че работата на такъв голям градоначалник е трудно някой да знае отблизо. Фандъкова е едно от най-добрите и красиви неща, които ГЕРБ създадоха.\" Това каза Тошо Тошев, дългогодишен журналист и  главен редактор на вестниците \"Труд\" и \"Преса\", за предаването \"Денят на живо с Наделина Анева\" по Канал 3. \"Мая Манолова харесвах като омбудсман. Тя за първи път изпълни с много богато и мощно съдържание позицията омбудсман, хората разбраха за първи път какво означава това понятие\", подчерта Тошев.  \"Във връзка с кандидатурата й за кмет на София в Местни избори 2019, според мен тя не създаде тази ситуация, тя беше създадена отвън.\", допълни той.  \"Ако Мая Манолова спечели на балотажа на 3-ти ноември, а това е трудна работа, на нея ще и бъде много трудно. Бойко Борисов няма да бъде неин партньор и съюзник, макар че той ще намери начин да каже, че ще продължи да помага на София като столица, но няма да е на \"ти\" с това, парите няма да са същите, общинският съвет също ще окаже влияние. Тя ще бъде с вързани ръце\", прогнозира журналистът.  \"Йорданка Фандъкова управлява София от 10 години, но реално управлението на ГЕРБ е от 14 години. Ако се запитаме промени ли се столицата за това време, отговорът е да. Много се промени, много неща се построиха, макар, че малко хора помнят, че първият лъч на метрото откри Стефан Софиянски и още от тогава започна промяната\", допълни Тошо Тошев.", "date": "2019.10.28", "title": "Тошо Тошев: Фандъкова е едно от най-добрите и красиви неща, които ГЕРБ създадоха"}
{"url": "https://faktor.bg/bg/articles/priklyuchi-sagata-v-arena-armeets-vsichki-protokoli-sa-prieti", "text": "Работата в зала \"Арена Армеец\" е приключила. Вече са приети протоколите на секционните избирателни комисии в София и членовете на комисиите са си тръгнали. \"Чакаме да се сканират протоколи, да се потвърдят разписките и когато резултатът е готов, ще го предадем на ЦИК и ще излезем с решение кой е избран и кой отива на балотаж\", обясни председателят на ОИК - София, Полина Витанова пред \"Дневник\". Тя посочи, че в протоколите е имало грешки, но според нея те няма да се отразят на изборния резултат. Приемането на протоколите продължи над 20 часа и бе забавено и затруднено заради допуснатите грешки. Още вчера Витанова обясни, че почти всяка секция има поне един сгрешен протокол.", "date": "2019.10.28", "title": "Приключи сагата в \"Арена Армеец\", всички протоколи са приети"}
{"url": "https://faktor.bg/bg/articles/novini-balgariya-siderov-ne-e-dopusnat-v-arena-armeets-zaradi-spokoynoto-protichane-na-rabotata-na-oik", "text": "ОИК-Столична е взела решение за недопускане на Волен Сидеров, това е нейно право. Това се е направило за тяхно спокойствие и нормално протичане на процеса, съобщиха от ЦИК в ефира на бТВ. Припомняме, че през нощта Сидеров, придружен от още няколко души и екип на телевизия \"Алфа\" настояваше да бъде допуснат, за да \"наблюдава как се броят бюлетините\", но не беше допуснат от полицията. Продължава приемането на протоколи в \"Арена Армеец\" в София.  Обработени са повече от половината протоколи от местния вот.", "date": "2019.10.28", "title": "Сидеров не е допуснат в \"Арена Армеец\" заради спокойното протичане на работата на ОИК"}
{"url": "https://faktor.bg/bg/articles/evelina-slavkova-shte-prosledim-kakvo-tochno-se-e-sluchilo-v-plovdiv-zashto-se-e-poluchilo-tova-frapantno-preobrashtane", "text": "„„Тренд” следи София, Пловдив, Плевен, Варна и Русе. Тук голямата изненада е в Пловдив. Дани Каназирева не е втора, а Славчо Атанасов. Ще проследим какво точно се е случило и защо се е получило това фрапантно преобръщане”. Това заяви в предаването „Здравей, България”  на NOVA социологът Евелина Славкова от „Тренд”. „Тъжното е, че Славчо Атанасов се оказа в неравнопоставена позиция. Струва ми се, че и на миналите избори понесе нещо такова”, коментира Първан Симеонов от „Галъп”.", "date": "2019.10.28", "title": "Евелина Славкова:  Ще проследим защо се е получило това фрапантно преобръщане в Пловдив"}
{"url": "https://faktor.bg/bg/articles/toma-bikov-1-14", "text": "На втори тур нашите кандидати ще бъдат мобилизирани и вероятно ще  се приближим до  резултата си от 2015 г. Представянето ни е доста добро. Това заяви депутатът от ГЕРБ Тома Биков  в сутрешния блок на Нова телевизия. \"Десните ще гласуват за Фандъкова на балотажа, няма десница, която да гласува за  \r\nкандидата на БСП. Със сигурност няма да гласуват всички, които вчера упражниха своя \r\nвот. Манолова е кандидат на БСП, затова е такъв резултатът й. Ако господин \r\nБонев беше подкрепен от тях, тогава той щеше да е на второ място\", смята\r\n Биков.  \"Трудно се сравняват избори с избори. В София важният извод е, че имаме два пъти повече общински съветници. Ние ясно сега можем да кажем, че ще управляваме с нашите общински съветници, ако нямаме мнозинство, ще търсим подкрепа от общинските съветници на ВМРО и \"Демократична България\"\", каза той.  \"Кандидатите на трето, четвърто и пето място трябва ясно да кажат тази \r\nседмица с коя група общински съветници ще управляват. Ще търсим подкрепа\r\n от ВМРО и ДБ, както и всички други желаещи\", каза още  депутатът. \"БСП почти навсякъде са на второ място. Не знам за какви победи ми говорят\", заяви той във връзка с изхвърлянията на Георги Свиленски и Кирил Добрев, че социалистите печелят тези избори, едва ли не.", "date": "2019.10.28", "title": "Тома Биков: Не знам за какви победи ми говорят БСП"}
{"url": "https://faktor.bg/bg/articles/novini-balgariya-a-raychev-duma-ne-mozhe-da-stava-che-balgarite-iskat-da-mahnat-gerb-v-momenta", "text": "„ГЕРБ запазва доминиращото си положение – това е първият основен извод от местните избори. Голямото „но“ обаче идва от ситуацията в София, където изборите са най-символични и най-много граничат с политически избори“, коментира пред БНР социологът Андрей Райчев. „Цяла серия от кметове получиха много висока лична оценка от избирателите си и пряко преизбиране – повечето от тях са от ГЕРБ“, допълни той и добави: „Виждаме могъщо присъствие на ГЕРБ на всички места. Няма място, където ГЕРБ решително да е загубил.“  „ГЕРБ имат всички основания да са доволни. През тази година това са два избора, в които не беше сигурно, че ГЕРБ ще спечели – майските европейски и местните. Със сигурност те запазиха своето доминиращо положение в България. Дума не може да става, че българите искат да махнат ГЕРБ в момента и се опитват да направят това“, подчерта Райчев. Лъжицата катран в меда, според социолога, идва от факта, че кметът на София Йорданка Фандъкова от 60% на миналите избори сега има 35 сега. „Пукнатина се вижда с просто око, но дали е пробив всъщност зависи от тези избиратели на \"Спаси София“ и \"Демократична България\", които имат да се изкажат сега по въпроса - да победим статуквото или все пак да си останем в традиционната поза главно да се бием с левите\", коментира Андрей Райчев. „Мая Манолова не е Радев и ситуацията в София не е точно ситуацията Радев – Цачева“, поясни социологът.", "date": "2019.10.28", "title": "А. Райчев: Дума не може да става, че българите искат да махнат ГЕРБ в момента"}
{"url": "https://faktor.bg/bg/articles/politolozi-korneliya-ninova-e-golemiyat-gubesht-na-tezi-izbori", "text": "Лидерът на БСП Корнелия Нинова е големият губещ на тези избори. Това коментира политологът Стойчо Стойчев в ефира на Нова телевизия. Нейната стратегия не сработи на тези избори, смята той.  \"Загубиха се големите успехи, няма ги тези знакови победи, за които беше създадено очакване. БСП не надскача много санитарния минимум от 2015 г.\" , заяви той, като посочи, че във Варна е допусната очевидна грешка с отказа на партията от кандидатурата на Костадин Костадинов. \"Добре е, че не са играли заедно, защото все пак трябва да има някакво разбиране за това какво е ляво\", опонира другият събеседник в студиото-политологът  Борис Попиванов. \"По същия начин трябва тогава да го кажем това и за Мая Манолова. И тя не иска да е лява, да е свързана с БСП \", отвърна Стойчев \"Балотажите са доста хлъзгаво нещо. Обикновено вотът там е наказ бикновено всички се обединяват срещу водача\", коментира  още той.  \"Като говорим за по-малки градове, е много важно дали кандидатът е популярен с положителни качества или не. Ако е еднозначно негатива персона, хората ще гласуват по-малко за него. Много непредсказуем е този вот\", каза Стойчев.  Очакването за промяна е големият губещ на тези избори, смята Борис Попиванов.", "date": "2019.10.28", "title": "Политолог: Корнелия Нинова е големият губещ на тези избори"}
{"url": "https://faktor.bg/bg/articles/novini-balgariya-r-kolarova-manolova-zalozhi-na-parvichniya-populizam-ochevidno-sofiyantsi-ne-sa-tolkova-elementarni", "text": "\"За мен изключително позитивен е фактът, че на фона на агресивния национализъм в предизборната кампания на Ангел Джамбазки столичани подкрепиха заявката за експертно отношение към проблемите на София в лицето на Борис Бонев. Така този млад мъж се превърна в голямата особеност на вота в София, а не активно спрягания преди местните избори кандидат на \"Демократична България\" Борислав Игнатов\", коментира пред бТВ политологът Румяна Коларова. \"Джамбазки заложи на примитивна кампания и на едни послания, които търсят ефекта да бъде събудено негативно отношение. Докато и Бонев, и Йорданка Фандъкова, които са много добре запознати с проблемите на София и това пролича още в предизборния дебат, са в диалог. Бонев работи отдавна за това София да стане по-добър град, за него това е житейски избор и той търси активна комуникация с местната власт. В този смисъл той не е случаен човек. Докато не виждам особена логика у останалите кандидати защо точно те кандидатстват за градоначалник на столицата\", каза още тя. \"Колкото до представянето на Мая Манолова, според мен тя беше оценена по достойнство. Нейната кампания заложи на първичния популизъм. Очевидно софиянци не са толкова елементарни избиратели\", добави тя.", "date": "2019.10.28", "title": "Р. Коларова:  Манолова заложи на първичния популизъм. Очевидно софиянци не са толкова елементарни"}
{"url": "https://faktor.bg/bg/articles/novini-svyat-izvanredno-polozhenie-v-kaliforniya-zaradi-razrastvaneto-na-gorski-pozhari", "text": "Губернаторът на Калифорния Гавин Нюсъм обяви извънредно положение в Калифорния, предаде БНТ. Горски пожари и екстремни метеорологични условия принудиха властите да наредят евакуацията на близо 200 000 души. Голям пожар бушува във винените райони на Северна Калифорния, разпалван допълнително от силните ветрове. Димът от друг пожар в района на Залива на Сан Франциско за кратко спря трафика по мост. В южната част на щата пожар в района Санта Клара, северно от Лос Анджелис, е разрушил 18 сгради, застрашил е домове и жизнено важна инфраструктура.", "date": "2019.10.28", "title": "Извънредно положение в Калифорния заради разрастването на горски пожари"}
{"url": "https://faktor.bg/bg/articles/novini-balgariya-trima-dushi-sred-koito-i-politsay-sa-pripadnali-v-zala-arena-armeets", "text": "Трима души, сред които и полицай, са припаднали в зала \"Арена Армеец\", където се обработват протоколите от местните избори за София. Оказана им е медицинска помощ. Вече 11-и час там продължава приемането на изборните книжа. Досега са обработени 795 от общо 1 613 протокола в столицата. Това каза за \"Хоризонт\" на БНР  председателят на Общинската избирателна комисия Полина Витанова: „Мъж, който е епилептик, жена, която има проблем с кръвното, и един полицай, на когото също му прилоша заради ниско кръвно. Двамата членове на комисиите са откарани в Окръжна болница. Лекарските екипи се намесиха веднага и направиха необходимото. Полицаят вече е добре, не желае да бъде откаран в болница и продължава да е на работното си място“. ", "date": "2019.10.28", "title": "Трима души, сред които и полицай, са припаднали в зала \"Арена Армеец\""}
{"url": "https://faktor.bg/bg/articles/novini-balgariya-arestuvaniyat-za-kupuvane-na-glasove-kmet-na-nesebar-pecheli-na-parvi-tur", "text": "Задържаният кандидат за кмет на Несебър Николай Димитров при малко над 57% обработени протоколи печели изборите със 59,6%. Първа политическа сила в Несебър е партия Български социалдемократи, която събира 23,47% от вота за общински съветници. Именно в събота заради купуване на гласове беше задържан водачът на листата на тази партия в Несебър. Вчера камерата на БНТ засне негови подгласници, кандидати за общински съветници, които стоят на пост пред изборните помещения, пред избирателните секции и контактуват непрекъснато с избиратели. Избирателната активност в Несебър е около 70% към края на изборния ден, което е изключително високо за цялата страна.", "date": "2019.10.28", "title": "Арестуваният за купуване на гласове кмет на Несебър печели на първи тур"}
{"url": "https://faktor.bg/bg/articles/tsik-1", "text": "Кампанията за кандидатите на балотаж може да започне от момента, в който се обяви кой ще участва на втори тур. Това каза в интервю за Агенция \"Фокус\" говорителят на ЦИК Александър Андреев. Той поясни, че кампанията за разлика от тази общите избори за общински съветници и кметове е по-кратка. „Тя е в дните до събота, когато започва денят за размисъл. В тези три дена би трябвало те да проведат, ако желаят такава кампания“, каза още Андреев. Той обърна внимание, че това, което трябва да се знае за тези избори, че Общинските избирателни комисии обявяват резултатите на територията на общината и взимат решението за избор на кметове за общини, райони или кметства и определят общинските съветници по кандидатски листи.", "date": "2019.10.28", "title": "ЦИК: Кампанията за кандидатите на балотаж може да започне от момента, в който се обяви кой ще участва на втори тур"}
{"url": "https://faktor.bg/bg/articles/georgi-svilenski-brani-ninova-shte-se-poyavi", "text": "Депутатът от БСП Георги Свиленски почни обяви партията си за победител в изборите, въпреки че тя навсякъде в областните градове е на второ, трето или четвърто място, с едно изключение. Няма никакво скриване на лидера Корнелия Нинова. Днес или утре ще има официална пресконференция. Все пак вчера ...е прекалено рано да се коментират каквито и да е резултати, каза  Георги Свиленски \"В последните три избора БСП има само растеж. Печелим в 34 общини на \r\nпърви тур, а в над 55 общини отиваме на балотаж. За справка, на предните\r\n избори сме имали общо 35, а сега са 89. Нямаме нито един кмет на \r\nобластен град на предните избори, а сега до момента сме в девет града на\r\n сигурен балотаж. В Русе пък водим. За първи път в София във всички \r\nрайони ще има балотаж. Досега никога ГЕРБ не е бил на балотаж в София. \r\nТова показва, че българите искат промяна. Дали го виждат в нас или \r\nдругаде, е друг въпрос. Въпросът е, че хората видяха това, което ние \r\nговорим година и половина - нуждата на промяна на модела. Това ще е \r\nголемия плюс на тези изобри - че управляващите ще разберат какво искат \r\nхората, а то е промяна\", заяви Свиленск", "date": "2019.10.28", "title": "Георги Свиленски брани Нинова: Няма никакво скриване. Ще се появи!"}
{"url": "https://faktor.bg/bg/articles/novini-balgariya-vremeto-shte-e-predimno-slanchevo-1", "text": "Времето ще е предимно слънчево, в източната половина от страната с разкъсана висока облачност. До обяд мъглите ще се разсеят и видимостта ще се подобри. Ще бъде почти тихо, в Дунавската равнина със слаб северозападен вятър. Минималните температури ще са от 1 до 6 градуса, максималните - между 19 и 24 градуса, по-ниски в районите с по-трайна мъгла.", "date": "2019.10.28", "title": "Времето ще е предимно слънчево"}
{"url": "https://faktor.bg/bg/articles/novini-balgariya-ot-oik-sofiya-saobshtavat-za-mnogo-sgresheni-protokoli", "text": "Изборни книжа от над 500 секционни комисии е обработила Общинската избирателна комисия в София. Към този час представители на над 1500 комисии отчитат протоколи в зала „Арена Армеец“. Повече от 2 часа обаче членовете на комисии чакаха транспорт, за да бъдат извозени до домовете си. По-рано председателят на Общинската избирателна комисия Полина Витанова съобщи за редица грешки в протоколите, което забавя процеса по предаване: \"Продължават грешките в протоколите, но обстановката е нормална и спокойна. Всичко вътре протича нормално. Няма никакви проблеми. Най-честите грешки са в разпределението по преференции на кандидатски листи. За всяка една кандидатска листа са отпечатани по 161 кандидати колкото са съответно членовете на Общинския съвет. Само че не всяка кандидатска листа е регистрирала 61 кандидати. Масово не го съобразяват това нещо и има разпределена преференция на кандидат, който е несъществуващ в листата.\"", "date": "2019.10.28", "title": "От ОИК-София съобщават за много сгрешени протоколи"}
{"url": "https://faktor.bg/bg/articles/novini-balgariya-tsik-iznenada-v-plovdiv-dps-ne-uspya-da-vzeme-shumen", "text": "ЦИК започна да публикува първите данни от обработването на изборните протоколи. Ето какво показват данните към 06:00 часа при обработени 58.69% от протоколите: В София - при 20,90% преброени протоколи - Йорданка Фандъкова има 36.34% пред Мая Манолова, която има 26.73%. Следващата седмица в София със сигурност ще има балотаж. Изненада в Пловдив - въпреки първите данни на социолозите, че Дани Каназирева е на второ място, засега при 44,48% обработени протоколи, на втора позиция е Славчо Атанасов от ВМРО - НФСБ с 16.4 на сто. Първи е Здравко Димитров от ГЕРБ с 34.8%. Варна - Иван Портних за момента прескача 50-те процента с пет десети от процента при обработени 36,54% от протоколите. Анелия Клисарова е втора с 14.26% Бургас - При 73,87% обработени протоколи - Димитър Николов печели с 65,95% пред Николай Тишев, който е с 10,04%. Стара Загора - безапелационна победа на Живко Тодоров с 69,08%, пред 14,88% за Иван Върляков, при обработени 38,44% от секционните протоколи. В Благоевград – при 46.64% обработени протоколи – в надпреварата води Атанас Камбитов с 25.14% пред Румен Томов, който е с 22.28%. Хасан Азис получава 59,55% от гласовете в Кърджали, а Никола Чанев е с 25,71%.< За кметския стол в Шумен на втори тур ще се борят Любомир Христов от ГЕРБ и Венцислав Венков от БСП. Те получават съответно 32,56% и 22,21% от гласовете при обработени 74.64% СИК протоколи в OИК. Кандидатът на ГЕРБ остава в кметското кресло и във Велико Търново. Данните при обработени 75.00% СИК протоколи в OИК показват, че за Даниел Панов бюлетини са пуснали 60,45% от съгражданите му. Втора е Весела Лечева с 22,02%. Във Видин на балотаж ще участват Огнян Ценков и Цветан Ценков. При обработени 50.00% СИК протоколи в OИК, Огнян Ценков получава 30.31%, а Цветан Ценков - 33,13%.", "date": "2019.10.28", "title": "ЦИК: Изненада в Пловдив, ДПС не успя да вземе Шумен"}
{"url": "https://faktor.bg/bg/articles/the-washington-post", "text": "Няма съмнение, че Брекзит е стратегическа катастрофа за Европейския съюз. Но твърде малко изглежда разбират, че ЕС се насочва и към друга стратегическа катастрофа - този път на Балканите, пише известният шведски политик Карл Билд в американския вестник The Washington Post, цитиран от \"Фокус\". Миналата седмица Франция се намеси, за да наложи вето на започването на преговорите за присъединяване със Северна Македония, въпреки многократната препоръка на Европейската комисия и волята на другите държави-членки. По този начин това може да доведе до срив на установен от десетилетия стратегически подход на ЕС. От края на балканските конфликти през 90-те години на миналия век, за ЕС е приоритет да се осигури дългосрочна стабилност в тази проблемна част на континента. Прекратяването на войните е едно, но изграждането на истински мир изисква дългосрочни усилия, особено около мирната интеграция. През 2003 г., като част от срещата на върха в Солун, европейските лидери официално се ангажираха техните държави да отворят пътя за членство в ЕС на всички страни от Западните Балкани. Оттогава това се превърна във фар, вдъхновил и ръководил политиците в региона, които се стремят да реформират икономиките и обществата, да преодолеят разделенията от миналото и да се подготвят за европейското бъдеще на утрешния ден. Това със сигурност не е лесно и напредъкът е бавен в редица области. Но в регион, разкъсван между силите на разпадане и интеграция, балансът ясно се измести от първото към второто, до голяма степен благодарение на европейската перспектива. Този проект е поставен в опасност от решението на Франция за Северна Македония. Никой не е останал с впечатлението, че членството в ЕС за Северна Македония по някакъв начин е гарантирано. То беше въпрос на започване на много продължителен процес на преговори и реформи, вдъхновени от тази перспектива. Всъщност Преспанското споразумение през 2018 г. между Северна Македония и Гърция, което реши дългогодишния спор за име на страната, трябваше да бъде фактическо условие за започване на преговорите за ЕС. Сега позицията на Париж е, че това ще трябва да изчака, докато бъдат извършени някакви все още неуточнени реформи в ЕС в следващите години или десетилетия. Това е лошо само по себе си, но последиците от решението отиват много по-далеч. Френското вето не беше само вето срещу Северна Македония и Албания, но и срещу целия процес на разширяване в Западните Балкани, като ефективно потопи цялата политика. Това може да не е изрично казано, но, косвено, то също е било вето срещу Сърбия, Черна гора и Босна. Това неминуемо ще има последици за други нерешени проблеми в региона. С възможността за интеграция Сърбия трябваше да избира между своето бъдеще с Европа и миналото си с Косово, като по този начин нормализира отношенията между двете страни. Ако Европа затвори вратата, това става неизмеримо по-трудно. И с цялото си напрежение бъдещето на Босна, разбира се, би било много по-стабилно, ако страната беше интегрирана в структурите на Европа. Френският президент Еманюел Макрон красноречиво говори за отговорностите на Европа и иска да се позиционира като фигурата, поставяща ЕС на нова траектория от глобално значение. Това е всичко хубаво и добро - и е спешно необходимо, но едва ли е съвместимо с унищожаването на доверието на ЕС в самата Европа. Трябва да се припомни, че последният опит за по-съществен ремонт на ЕС, с така наречения Конституционен договор, той беше свален от референдум във Франция през 2005 г. Никой не се е осмелявал да съживи тези усилия. И дали Париж е искрен относно готовността си да се отвори за нови членове в бъдеще, е поставено под съмнение. Малко, опасявам се, ще са готови да разчитат на това. Франция може би никога не е била ентусиазиран привърженик на разширяването на ЕС, но като цяло е приела процеса и е живяла щастливо с резултата. И все пак Франция направи всичко възможно, за да блокира перспективите за присъединяване на Турция през годините на обещаващи демократични реформи и европейски стремежи. Въпреки че други фактори със сигурност работеха, това изигра роля за придвижването на Турция в съвсем различна посока. Докато Турция в миналото беше стратегическа възможност за Европа, сега тя се превърна в стратегическа опасност за Запада. Гледайки напред, рискът е същото да се случи и на Балканите. И въпреки че страните там ще останат икономически зависими от ЕС, неизбежното забавяне на необходимите реформи и интеграция вероятно ще принуди още повече млади хора от Балканите да търсят бъдещето си в ЕС. Тези, които остават, може би ще бъдат привлечени от опасните политики на национализма и носталгията. Лишени от бъдеще, те могат да търсят връщане към миналото. В крайна сметка това са Балканите. Виждали сме това да се случва и преди.", "date": "2019.10.28", "title": "The Washington Post. Макрон тласка ЕС към нова стратегическа катастрофа - този път на Балканите"}
{"url": "https://faktor.bg/bg/articles/novini-svyat-golemiyat-disident-i-pisatel-vladimir-bukovski-pochina-na-76-godini", "text": "На 76 години в Кеймбридж е починал големият дисидент и писател Владимир Буковски, съобщиха неговия  . Владимир Константинович Буковски (роден на 30 декември 1942 година) е сред първите, които открито говорят за практиката на изпращане на политически затворници в психиатрични клиники от съветската власт. Буковски прекарва повече от 12 г. в съветски затвори, трудови лагери и изправителни психиатрии, използвани от съветския режим като специализирани затвори. Буковски е роден в гр. Белебей, Башкирия, където семейството му е евакуирано от Москва по време на Втората световна война. Син е на известния съветски журналист и писател Константин Буковски. След завръщане от евакуацията учи в Москва.  След като чува доклад на Никита Хрушчов за сталинските престъпления, 14-годишният Владимир става убеден противник на комунистическата идеология. Първият му конфликт с властите е през 1959 г., когато е изключен от училище за разпространяване на самиздат. Продължава образованието си във вечерно училище.  През май 1963 г. е арестуван за 1-ви път за организиране на поетични срещи в центъра на Москва. Официалното обвинение е за опит за разпространение на забранена антисъветска литература — югославската книга на Милован Джилас „Новата класа“. Признат е за невменяем и изпратен за принудително лечение в психиатричната клиника в Ленинград от юни 1963 до февруари 1965 г. През декември 1965 г. Буковски организира демонстрация на Пушкиновия площад в Москва в защита на писателите Андрей Синявски и Юлий Даниел. 3 дни преди плануваната демонстрация Буковски е арестуван, след което е държан затворен без обвинение в различни психиатрични клиники до юли 1966 г. През януари 1967 г. е арестуван за организиране на демонстрация в защита на Александър Гинзбург и Юрий Галансков и други дисиденти. Освободен е през януари 1970 г. През 1971 г. Буковски успява да предаде на Запад повече от 150 страници доказателствен материал за репресиите над политически неудобните в специализирани психиатрични клиники в Съветския съюз. Информацията привлича вниманието на правозащитници от цял свят (включително вътре в страната) и става повод за последвалия му арест по-късно същата година. На процеса през юли 1972 г. Буковски е обвинен в уронване на престижа на съветската психиатрия, контактуване с чуждестранни журналисти, притежаване и разпространение на самиздат, за което е осъден на 7 г. задържане — първите 2 г. в затвор и 5 г. в заточение. Докато е под арест в политически лагер, заедно със своя сълагерник психиатъра Семьон Глузман, успява да напише книгата „Ръководство по психиатрия за другомислещи“ (Пособие по психиатрии для инакомыслящих), която е предназначена да помага на други дисиденти в борбата им против правителствените репресии. През 1976 г. Владимир Буковски е транспортиран със самолет до Швейцария, където е разменен за генералния секретар на чилийската комунистическа партия Луис Корвалан, държан в затвора от режима на Аугусто Пиночет. През 1977 г. се среща с американския президент Джими Картър в Белия дом. Установява се във Великобритания, където завършва Кеймбриджкия университет със специалност „Неврофизиология“. През 1980-те години активно се занимава с антикомунистическа дейност и оглавява международната антикомунистическа организация \"Интернационал сопротивления\", в която влизат 49 партии и движения. През 1991 г., малко преди разпадането на СССР, Владимир Буковски се завръща в Москва и получава руско гражданство. Има мнения, че в хода на подготовката за избори за президент на Русия, през 1991 г. Борис Елцин гледа на него като на потенциален вицепрезидент, но в крайна сметка се спира на Александр Руцкой.", "date": "2019.10.28", "title": "Големият дисидент и писател Владимир Буковски почина на 76 години"}
{"url": "https://faktor.bg/bg/articles/novini-balgariya-chehat-petar-kelner-kupuva-btv", "text": "Чешкият бизнесемен Петър Келнер купува bТВ, която е част от  СМЕ. Това потвърдиха преди малко на сайта на българския партньор на групата. Фондът на чешкия милиардер Петр Келнер - PPF, се е споразумял с американците от Central European Media Enterprises (CME), че медийният им бизнес минава в негови ръце. Споразумението е при оценка от 2,1 млрд. долара, а окончателното финализиране на сделката се очаква през 2020 г. Така Келнер и фондът му ще придобият телевизионните канали от групата на bTV, както и телевизии в още четири държави - Румъния, Чехия, Словакия и Словения. Споразумението за продажбата на медийните активи е одобрено единодушно от борда на директорите на СМЕ с препоръката на специалния комитет на борда. Най-големият акционер на CME, американският телеком AT&T, е изразил съгласие да гласува в полза на сделката. Придобиването се очаква да бъде финализирано около средата на 2020 г., като подлежи на регулаторно одобрение, се казва в официалното съобщение. Тъй като и купувачът и продаваният бизнес са в ЕС и са с обороти от стотици милиони, то одобрението ще се чака от Генерална дирекция \"Конкуренция\". Това значи, че родната Комсия за защита на конкуренцията няма думата по сделката. Петр Келнер вече се опита да купи Нова тв, но КЗК му отказа, но милиардерът притежава вече \"Теленор\", като и тази сделка мина през регулагорните органи на ЕС, а не през българските.", "date": "2019.10.28", "title": "Чехът Петър Келнер купува bТВ"}
{"url": "https://faktor.bg/bg/articles/edna-ot-zhenite-mu-izdala-lidera-na-islyamska-darzhava", "text": "Информация за местонахождението на лидера на терористичната група „Ислямска държава“ Абу Бакр ал Багдади е била получена в резултат на ареста и разпита на една от неговите жени и негов пратеник това лято. Това съобщи The New York Times, . Според вестника в резултат на задържането им американските разузнавателни агенции са успели да установят приблизителното местоположение на лидера на „Ислямска държава“ , който се е укривал в „отдалечено село в северозападна Сирия“. Тези данни са позволили на ръководството на ЦРУ в сътрудничество с иракското и кюрдското разузнаване по-точно да установи местонахождението на Ал Багдади, както и да изпрати шпиони в този район, за да проследят движението му.", "date": "2019.10.28", "title": "Една от жените му издала лидера на „Ислямска държава“"}
{"url": "https://faktor.bg/bg/articles/novini-balgariya-prodalzhava-gaseneto-na-pozhara-v-rila", "text": "Продължава гасенето на големия пожар в Рила над симитлийското село Долно Осеново. Той обхвана над 500 декара гора и достигна билото на планината. Няма опасност за хората и близките населени места.  Тази сутрин борбата с огъня ще бъде подновена след като вчера стихията не беше овладяна.  Повече от 4 часа продължи преходът на пожарникари и горски за да достигнат до мястото на пожара.  Гасенето се извършва в изключително тежки условия. В него вчера се включи и военен хеликоптер.  Въпреки това труднодостъпната алпийска местност продължава да гори, застрашени са и местообитанията на ценни животински видове от националния парк \"Рила\".", "date": "2019.10.28", "title": "Продължава гасенето на пожара в Рила"}
