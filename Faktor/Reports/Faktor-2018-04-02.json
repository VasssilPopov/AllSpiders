{"url": "http://www.faktor.bg/bg/articles/novini/balgariya/atina-arestat-na-dvamata-gratski-voynitsi-v-turtsiya-e-predvaritelno-planiran", "text": "Гръцкият министър на отбраната Панос Каменос заяви, че арестът на двамата гръцки войници, които случайно са навлезли на турска територия миналия месец е „предварително планиран“, предава Ekathimerini. Според министъра турските власти не са открили никакви доказателства за нарушения на войниците и затова те не могат да бъдат обвинявани. При въпрос какъв е най-лошият възможен сценарий той цитира филма „Среднощен експрес“ от 1978 г. , в който се показват сцени колко зле се държат със затворниците в Турция.  „В страна където няма съдилища и където правосъдието действа, както султанът нареди, тяхното задържане може да продължи до 15 години“, заяви Каменос.", "date": "2018.04.02", "title": "Атина: Арестът на двамата гръцки войници в Турция е предварително планиран"}
{"url": "http://www.faktor.bg/bg/articles/novini/balgariya/koritarov-ulichi-akademik-v-nepoznavane-na-sobstvenite-mu-pisaniya", "text": "ГК : Академик Стефан Воденичаров, няма как да не ви попитам : „ Как ви хрумна, че случаят Скрипал имал за цел да се провали световното първенство по футбол в Русия„? СВ : На мен да ми е хрумнало... ГК : В едно от изданията има ваша снимка до академик Георги Марков и това е приписано като ваш цитат. СВ : Не ме цитират точно. Разговорът беше следният: Попитаха ни какво е нашето мнение за случая Скрипал. И всъщност разговорът беше такъв, че предизвикването на този случай не може да се каже, че е бил само за провалянето на изборите на Путин като президент. Моето мнение беше, че не може с един такъв случай да се повлияе на руските избиратели, нали, това няма да окаже сериозно влияние върху тях и другото нещо, което добавих е, че всъщност това разпалва едни допълнително напрежение между Русия и останалите страни даже може да доведе до някакви санкции за световното първенство по футбол, не че случаят е създаден точно за това. Просто неточно цитиране. ГК: Лошо цитиране, обаче презумпцията на такова разсъждение към какъв извършител на престъплението отвежда. СВ : Вижте, аз не съм специалист по конспирациите, ГК : Но тезата, че това няма да се отрази на руските избори едва ли произтича от разбирането, че престъплението е извършено от руски фактори, каквото е предположението в Лондон. СВ : Вижте, аз винаги ще имам заключение, когато се видят някои документи и когато има сериозни заключения, а това са само предположения в момента и не мога да взема страна по този въпрос. ГК : А как оценявате тогава политическия спор ? СВ : Вижте, това е едно излишно натрупване на напрежение от което в момента Европа и светът нямат нужда. ГК : Как излишно, когато престъплението е извършено и някои трябва да реагира. СВ : Разбира се, но все пак трябва да има ясно посочен извършител на това нещо. ГК : Две трети от страните членки на Европейския Съюз подкрепиха Лондон и експулсираха руски шпиони. Това как го оценявате ? СВ : Това си е една нормална дипломатическа мярка, която трябва да бъде извършена, аз говоря за мое лично мнение. ГК : А защо да трябва да бъде извършена тази нормална мярка. Това означава, че тези две трети страни-членки на Европейския съюз приемат аргументите на Лондон„? СВ : Те са си съюзници, имат съгласувана политика, действат по този начин. ГК : Те са съюзници. А ние на кого сме съюзник ? СВ : Ние сме общо с тях съюзници„ ГК : Но ние не експулсираме. Как оценявате това ? СВ : А вие как оценявате това, че Германия, която е съюзник взе, че подписа в това време договора за Северен Поток. Вие защо не ми отговорите на този въпрос ? ГК : Северен Поток е трансграничен енергиен проект, докато гоненето на руски шпиони е нещо свързано с политическа оценка. Аз не знам защо се смесват тези две неща. СВ : Това е въпрос на взаимни отношения и всички може би ще попитат защо Германия е решила точно в този момент да подпише за Северен Поток. ГК : Защото Германия дава ясен знак за разграничаване между икономически интереси и политически ценности, свързани с отстояването на общи европейски политики. Гоненето на руски шпиони е функция от политическо разбиране, докато Северен Поток е политическа целесъобразност при това дискусионна за Германия, това може да е полезно за нея, но за Полша не е. Това обаче е пример, че България също би могла да постъпи така. СВ : А защо смятате, че България не може да има някакви икономически интереси в момента. ГК : Точно това казвам. Защото ако Германия има икономически интереси и подписва Северен Поток 2 и в същото време гони руски шпиони, това означава, че Германия не се притеснява от това противоречиво действие - гонене на руски шпиони и подписване на Северен Поток. А това, което вие казвате \" ако България има икономически интерес\" - той би могъл да изглежда по същия начин. СВ : Колко други държави не изгониха, ами само си отзоваха посланиците. ГК : Ами сега ще ги сметна - от 28 страни членки в момента 19 гонят, значи девет държави не са изгонили. СВ : Тези държави също са съюзници, значи така са преценили правителствата им - че това е хода, който трябва да направят. ГК : Да, обаче притеснението произтича от следното : Вие тук сте написали, че България заема ключово място между Запада и Изтока. Дали е вярно това, или е вярно обстоятелството, че България ставайки член на НАТО и Европейския Съюз, при това пълноправен, излезе от сивата зона между Запада и Изтока и зае пълноценно място в Запада. СВ : Така е. ГК : Кое е така, че е в Запада, или че е между Изтока и Запада. Това са две различни неща. СВ : Това са две различни тълкувания на два различни сценария. ГК : Е, това не е сценарий, това е констатация, казвате : България заема ключово място между Запада и Изтока. СВ : Географски заема. Географски. А Вие го пренасяте на друго поле. ГК : То няма география между Запада и Изтока, тъй като Западът и Изтокът са две геополитическо понятия. СВ : Ама ние нали сме на кръстопътя бе, господин Коритаров, нали точно това е загатнато тук в този текст, че България стои на кръстопът и това е изразено с тея думи. ГК : Ама това са геополитически понятия, а не географски. Понятието Запад и понятието Изток са понятия свързани с геополитически позиционирани сили, с ценностни системи и ако щете дори с цивилизационни модели. СВ : Това е абсолютно точно, аз съм съгласен с Вашата дефиниция. Нали непрекъснато говорим, че ние сме на границата между европейската цивилизация и останалата цивилизация. ГК : Кой го е казал това, ние сме част от европейската цивилизация, бидейки член на Европейския Съюз. Не е ли така ? СВ : Това е така, но вие някак си не се опитвате да вникнете в това, което аз ви казвам. ГК : Добре, дайте да се опитам да вникна. СВ : Ще ви помоля да положите малко усилия. ГК : Полагам, ето от този момент полагам. Казвайте. СВ : България не е ли последната европейски цивилизационна държава, която граничи по-нататък с Азия. ГК : България е външна граница на Европейския Съюз и граничи с Турция. С коя част на Турция ? С европейската част на Турция. Следователно България граничи с европейската част на държава, която, ако сме коректни от 63-година е кандидат-член на Европейския Съюз. Следователно ние не граничим с Бурса, Диарбекир и градове от онази част на Турция, а граничим с европейската част. Следователно това е едно европейски предмостие към сърцевината на държава, която е много сложна като културни преплитания, каквато е Турция. Но България макар и гранична е част от Европейската... СВ : Ама никой не казва, че не сме част от европейската цивилизация, аз казвам, че ние сме на границата. ГК : Ние не сме на границата, ние сме от западната страна на границата. Откъм Европейския Съюз. Но ние сме наистина граничната държава. СВ : Това е подчертано тук с това изречение. ГК : От тази гледна точка Вие казвате, че България е на кръстопът в пряк и преносен смисъл. В какво е на кръстопът... СВ : Не, не. ГК : Ами така пише:\"България е на кръстопът в пряк и в преносен смисъл\". СВ : В пряк и преносен смисъл пише там. ГК : Вие не си ли ги четете. Вие като член на Българската Социалистическа Партия и при това на ръководството й. Те пишат и след това не четат какво са написали. Така пише, ето вижте. СВ : Не, не. Вие сега в момента слагате ударения върху отделни пасажи, които когато са писани смисълът е бил всъщност това, което се опитах да ви кажа. А вие ги тълкувате в един друг смисъл. ГК : Е в какъв смисъл ги тълкувам, ето :\"България е на кръстопът в пряк и преносен смисъл. Не сме засегнати директно от военните действия близо до нас, но по същество сме фронтова държава\" Пише ли го това, пише го. Ето - пише го. СВ : Това беше писано преди две години, когато беше въпросът с бежанците, когато бяха натрупани всичките неща и се чудехме какво да правим. Това е материал, който не е писан днес. ГК: И защо не е актуализиран ? СВ : Ами защото държите пред себе си материал, който е писан преди една година, не е писан днес. ГК : Ето я тази книжка, ето го пак същото. И нали казахте, че преди шест месеца е внесен в правителството. СВ : Но нали знаете, че една книга преди да се внесе трябва да се отпечата... ГК : Да де, добре, но защо е внесено, ако не е актуално. СВ : То е било актуално преди осем-девет месеца, не сега в момента когато се правят нещата. ГК : Ама това е още при тях и те го обсъждат, обаче вече не е актуално... СВ : Вие защо не обръщате внимание на съдържанието на книгата, а се залавяте с разбор на изреченията. КГ : Защото всяко едно от тези изречения е в изключителна степен смислово натоварено. Тези изречения са понятийно натоварени, те са структурно и философско определящи. Затова се хващам, това не са обикновени изречения. Това са изречения, които са част от ориентира... СВ : А Вие защо не си направите труда да отворите съдържанието и да беседваме по това съдържание. Дали смятате, че са засегнати основните неща за бъдещето на България ГК : А Вие как мислите, че се четат книги, само като се отвори и се прочете съдържанието ли ? СВ : Вие в момента отделяте много време върху синтаксиса на изреченията, а не говорите в момента за главното съдържание, което е в тази книга. ГК : Какво е синтаксис. Аз не отделям внимание на синтаксис. Това е семантика, а и ако щете семиотика върху семантиката, защото това е съдържание на посланието и знак. СВ : Знаете ли, щеше да бъде по-полезно и за вас, и за зрителите... ГК : Ако не го бях чел. Ако бях чел само съдържанието. Добре, само съдържанието вземаме. Ето. Състояние на българското земеделие. Чета ви съдържанието. Какво е състоянието на българското земеделие днес ? СВ : Мога ли да ви кажа тогава, след като говорим за тази работа. Знаете ли колко процента от земеделския износ на българската продукция, 92 процента е само зърно. Непреработено. Изнесено е така, без добавена стойност. Земя, която е с четири климата. В момента главният продукт е зърнопроизводство. ГК : Освен това мога да ви кажа, прочитайки много внимателно документа, прави впечатления, че собствениците, след като земята е окрупнена, процент и половина владеят около 90 процента от земеделските земи. СВ : Искате да кажете \"обработват\" ГК : Да, да. Точно така. Обработват. Това означава, че имаме земеделие от латифундиски тип. Нали така. СВ : Което не е добре за България. ГК : Което не е добре за България. Сега обаче ще ви попитам още нещо. СВ : Слушам ви. ГК : Дванадесети декември 1989-та година. Пленум на централния комитет на БКП, политически доклад на Петър Младенов. В този политически доклад той дава следната оценка на земеделието : Българското земеделие беше ликвидирано, унищожено от аграрната политика на Тодор Живков, от неговите аграрно-промишлени комплекси и от опита за въвеждане на технологизация, която е била неприложима. Тази оценка не предопределя ли по някакъв начин и сегашното състояние на земеделието. Това, че според него, а той тогава беше генерален секретар на БКП и председател, в скоби президент според променената конституция на страната, старата междинната конституция. Та неговата оценка за това, че Живков е унищожил земеделието кореспондира ли по някакъв начин със сегашната ваша оценка. СВ : Нашата оценка е такава, че всъщност връщането на земята в реални граници е тригера за разрушавана на нашето земеделско стопанство. Това, че върнахме земята в реални граници, това че ние не направихме това, което направиха например в Чехословакия, така че нещата да се направят в някакви други форми на управление на земята доведоха до това състояние на нашето земеделие. ГК : Казвате \"тригера\", но това е всъщност този закон за земята, който първо беше наречен \"малката конституция\", ако си спомняте, беше приет със ставане на крака от всички народни представители във Великото Народно Събрание и беше възприеман социално като най-справедлив. Между другото този закон беше приет през пролетта на 91-ва година, тогава беше Великото Народно Събрание и беше приет само две години след този цитиран от мен доклад на Петър Младенов. СВ : Вижте, аз не си спомням доклада на Петър Младенов, тъй като никога не съм членувал в никаква партия и не съм се интересувал. ГК : То и аз не съм членувал, но четях. СВ : Вие сте коректен човек в четенето, разбира се. Това, което България създаде - кооперативното движение още в началото на миналия век. Ако този подход беше възприет и в България нямаше да стигнем до това положение в момента хората да са изгонени от селата. ГК : Кога е трябвало да се приеме кооперативния подход. СВ : Когато...Преди да се даде момента земята в реални граници тогава хората земята са получавали някакви проценти и по този начин не се е достигнало до това състояние в което сме сега. ГК : Нали си спомняме, че след януари 95-та година, значи на 25-ти януари 95-та година с мнозинство от 125 народни представители встъпи във власт правителство на Демократичната Левица начело с премиер Жан Виденов. Тогава беше направена същностна промяна в Закона за Земята и бяха въведени така наречените \"Орсовки\", тоест елемент от това за което Вие говорите - кооперативизация. Това защо не сработи ? СВ : Защото вече земята беше вече разделена. Спомняте си, че животните ги вкараха една зима в бурканите, расови животни...Вътре, ако се върнем пак на този материал специално за селското стопанство са отбелязани какви стъпки трябва да се направят след като беше унищожена селскостопанската наука. Знаете ли, преди един месец, пак с наша помощ се направи една българо-холандска среща за съвременното земеделие. И аз бях много изненадан от факта, като разбрах, че Холандия, която е два пъти по-малка по територия от България е втората в света по износ на земеделска продукция. Малка Холандия. И то защото тяхната селскостопанска наука е на изключително ниво. Ние първо унищожихме селскостопанската наука, в момента Селскостопанската Академия е в едно плачевно състояние... ГК : Това е друго направление на разпад. СВ : Съгласен съм с Вас. Но работата е такава, че всичките сортове, които бяха създадени за българската... Вие знаете ли, че шест процента от посадъчното зърно се прави в България. Останалото всичкото е внос. И си представете, че в един момент. ГК : В един свят разпределен на икономики и взаимно обвързан чрез търговски оборот това не е неестествено. СВ : Знаете ли, това е въпрос на национална сигурност колко процента вие произвеждате зърно за посев. Представете си в един момент, че откажат да ви дадат зърно за посев. ГК : Добре, но нали говорим за една интегрирана държава в рамките на Европейския Съюз са общ пазар. За да произвеждаме сами ние трябва да произвеждаме неща, които трябва да бъдат преди всичко конкурентноспособни. Тук говорите за експортно ориентиран ръст. Нали. А какво значи това. Значи да има качество. СВ : А защо в момента ние не се върнем към нашите традиционни. Зеленчукопроизводство. Внасяме неща, които не са вкусни, не са нашите хубави качествени продукти. ГК : Защото преди това трябва да решим един друг въпрос, който сте записали :  Какво разбирате под \"децентрализация на държавния бюджет\" при централизиран контрол. СВ : Полският модел. 60 процента от събраните такси и налози остават на мястото където са събрани. ГК : Но това означава промяна на конституцията. СВ : Не. Това в конституцията не е записано. ГК : Ами записано е, че в държавния бюджет се изготвя от правителството, внася се и системата за разпределение... СВ : Ами значи просто следващата година като се прави бюджета няма да бъде в този децентрализиран вид, ще се приеме...Полша защо стана водеща държава... ГК : Но нали говорим от името на България. Вие за коя Полша говорите. На Балцерович от 90-та година. На шоковата терапия. Или тази на \"Справедливост\" сега. СВ : В момента аз говоря за финансовото състояние в което се намира Полша благодарение на това, че даде възможност всичките райони в момента да цъфтят, младите хора да си останат... ГК : Защо трябва механично да взимаме примери, къде е българската експертиза, нали говорите за национални корени. Българската национална бюджетна традиция какво сочи ? СВ : Че трябва, ако нещо има да тичаш в София \"дайте пари за еди какво си\" ГК : Е това ли е националната ни бюджетна традиция. Ами ние къде сме тръгнали тогава като ще тичат в София. СВ : Ами Вие като че ли не го знаете това нещо, че всички идват да се молят \" дай за това, дай за онова \", а като си знаеш, че остават при тебе петдесет или шестдесет... ГК : Знаете ли кой ще дойде да се моли ? СВ : Не. ГК : Новинарката. Благодаря на академик Стефан Воденичаров, след малко новините по телевизия Европа. Струва си сегмент по сегмент наистина да се анализира. СВ : Искате ли когато имате време и не сте в студиото да седнем да поприказваме, защото... ГК : Добре, добре СВ : Защото Вие сте човек с много опит. ГК : Вярно е. СВ : Освен това сте добронамерен човек, да седнем да поприказваме. ГК : Да. Анализатор, четящ, изобщо всички лоши качества. СВ : Ще ми дадете ли Вашия телефон. ГК : Но извън ефир, защото иначе ще започне цяла България да ми се обажда и да ме  пита какво да правим със земеделието. СВ : Ако са някои ухажорки защо не. ГК : Добре, благодаря ви. СВ : И аз Ви благодаря.", "date": "2018.04.02", "title": "Коритаров уличи академик в непознаване на собствените му писания"}
{"url": "http://www.faktor.bg/bg/articles/novini/svyat/osadiha-na-smart-6-turkini-zaradi-chlenstvo-v-id", "text": "Съдът в Багдад осъди шест турски жени на смърт, а седма на доживотен живот за членство в „Ислямска държава“, предава AFP, цитирана от \"Фокус\". Според започнат източник жените, всичките те придружени от малки деца в съда, са се предали на кюрдската „Пешмерга“ след като са избягали от Тал Афар, един от последните градове, контролирани от „Ислямска държава“ преди иракските сили да поемат контрол над цялата страна.", "date": "2018.04.02", "title": "Осъдиха на смърт 6 туркини заради членство в ИД"}
{"url": "http://www.faktor.bg/bg/articles/v-bdzh-imalo-programa-za-spravyane-s-romskite-nabezi", "text": "Пожарът във влака София-Бургас, запалването на трети и четвърти вагон, е много неприятен инцидент. Това заяви Велик Занчев, зам.министър на транспорта в \"Още от деня\" на БНТ . Имаше много адекватна реакция на нашите служители от „БДЖ Пътнически превози“, искам да им благодаря. Тече разследване, рано е да се правят изводи, смята Занчев. Инвестирали сме над 2 млрд. в инфраструктура. Намаляваме задлъжнялостта , до юли ще стартираме процедура да нов състав, заяви той.  Имаме програма за справяне с ромските набези , заяви още зам.-министъра", "date": "2018.04.02", "title": "В БДЖ имало програма за справяне с ромските набези"}
{"url": "http://www.faktor.bg/bg/articles/novini/balgariya/proverka-v-mvr-zaradi-politseyski-kaski-po-1000-lv-broya", "text": "Полицейски каски за по 1000 лева броя – заради такава обществена поръчка Антикорупционният фонд прати сигнал в Сметната палата и Агенцията за държавна финансова инспекция. Юридическият екип на Антикорупционния фонд е извършил анализ на сключени договори между МВР и частна фирма, която да осигури предпазните средства за полицаите. Според вносителите на сигнала са проведени две идентични обществени поръчки. Предложението за единична цена за противоударна каска по договор от 2016 г. е 934 лв., а по договор от 2017 г. е 899 лв., казват от фонда. Според направен от тях анализ на цените на подобни продукти, такива каски не надвишават 150 – 200 долара. От вътрешното министерство проверяват случая. „Ще направим проверка и който по веригата е нарушил нещо, и ако тези неща са верни, ще си понесе наказанието. Ние се опитваме да минимизираме всякакви загуби и в обществените поръчки сме говорили с наши контрагенти и партньори и да се случват такива неща, но това е в миналото. Предполагам, че това е направено преди година – две или не знам кога са ставали тези неща и тези проблеми с каските, ще го изчистим и всичко за напред ще бъде правилно”, заяви пред БТВ министърът на вътрешните работи Валентин Радев.", "date": "2018.04.02", "title": "Проверка в МВР заради полицейски каски по 1000 лв. броя"}
{"url": "http://www.faktor.bg/bg/articles/novini/svyat/muzeyat-za-istoriya-na-sofiya-i-filialite-mu-utre-s-vhod-svoboden", "text": "Регионалният исторически музей (Музей за история на София) и филиалите му ще работят с вход свободен на 3 април във връзка с отбелязването на 139 години от обявяването на София за столица на България, съобщиха от пресцентъра на Столичната община.  Отворени за безплатно посещение в утрешния ден ще са подземния археологически музей на базиликата \"Света София\", Западна порта, Мавзолея-гробница на Княз Александър Първи Батенберг.  Регионалният исторически музей организира и лекция на тема \"Новобългарското образование в София (1839 - 1878 г.), която ще бъде изнесена от проф. д.и.н. Вера Бонева. Лекцията е от 17.30 ч. в галерийното пространство на Триъгълната кула на Сердика (бул. \"Княгиня Мария Луиза\" 16) сред изложбата \"В светлината на Освобождението\".", "date": "2018.04.02", "title": "Музеят за история на София и филиалите му утре с \"вход свободен\""}
{"url": "http://www.faktor.bg/bg/articles/novini/balgariya/as-sisi-e-pobeditel-na-prezidentskite-izbori-v-egipet-s-97-08", "text": "ЦИК не Египет обяви Абдел Фатах ас Сиси за победител на президентските избори в страната. Така той печели втори четиригодишен мандат с 97,08% от гласовете, пише Ahram. По данни на ЦИК на Египет избирателната активност е 41,5%. Единственият противник на Ас Сиси Муса Мустафа Муса от партия „Гхад“ е получил едва 2,92% от гласовете.  Гласуването в Египет премина между 26 и 28 март в 13706 избирателни секции по цялата страна и в дипломатическите представителства в повече от 120 страни.", "date": "2018.04.02", "title": "Ас Сиси е победител на президентските избори в Египет с 97,08%"}
{"url": "http://www.faktor.bg/bg/articles/novini/svyat/i-air-france-stachkuva-utre-shte-informira-za-otmeneni-poleti", "text": "Министерството на външните работи предупреди българските граждани, които планират пътуване за и във Франция, да се информират предварително за графика на движение на железопътния и въздушния транспорт в страната, предвид започващите тази вечер стачни действия във френската Национална железопътна компания и авиокомпания „Air France“. „Министерството на външните работи съветва пътуващите за Франция да се информират предварително за графика на движение на железопътния и въздушния транспорт заради предвидени стачки там.  На 3 април, работещите в сферата железопътния транспорт във Франция започват 3-месечни стачни действия. Предвижда се стачните действия да продължат до 28 юни, като ще се стачкува на всеки 5 дни.    По информация на българското посолство в Париж на някои места стачката на служителите в железопътния транспорт ще започне още днес - 2 април, вечерта. Стачни действия са обявени за следните дати: - През април : 3, 4, 8, 9, 13, 14, 18, 19, 23, 24, 28 и 29  - През май : 3, 4, 8, 9, 13, 14, 18, 19, 23, 24, 28 и 29  - През юни 2, 3, 7, 8, 12, 13, 17, 18, 22, 23, 27 и 28.  Авиокомпания Air France Inter също призовава служителите си да стачкуват на 3 април.  Планирани са още два дни за провеждане на стачни действия - 10 и 11 април.    В случай на отменен полет, авиокомпанията гарантира, че ще уведоми лично клиентите в деня преди отпътуването чрез SMS или електронна поща. Авиокомпанията следва също така да поддържа актуална полетна информация на уебсайта си.  Във връзка с горното Министерството на външните работи съветва българските граждани да се информират предварително за графика на движение на железопътния и въздушния транспорт във Франция на съответните гари и летища, както и на интернет страниците на френската Национална железопътна компания и авиокомпания „Air France“, гласи съобщението на външното министерство.", "date": "2018.04.02", "title": "И Air France стачкува утре, ще информира за отменени полети"}
{"url": "http://www.faktor.bg/bg/articles/novini/svyat/chovek-na-stanishev-tereza-mey-stigna-tvarde-dalech", "text": "Докъде ще стигне напрежението между Русия и Запада заради отравянето на Сергей Скрипал не може да бъде предвидено. Едно обаче е ясно. То ще се увеличава. Това заяви в студиото на \"Денят ON AIR\" бившият зам.-министър на отбраната Симеон Николов. \"От години академичната общност и много анализатори предупреждават за системно нарушаване на международното право. Великобритания сбърка с действията си. На първо място трябваше да се обърне към Организацията за забрана на химическите оръжия, а не към Съвета за сигурност на ООН\", посочи Николов. Позиция, която обяснява защо е бил в правителството на Станишев.  По думите му британският премиер Тереза Мей е стигнала твърде далеч и сега ще трябва или да докаже категорично, че Русия стои зад този опит за убийство, или да понесе политическите последици. Твърде далеч стига нахалството на някои хора, бихме допълнили.  То граничи с безочието на неопутионистите. Разбираема е позицията на \"спеца\", естествено.-    По-рано днес руското външно министерство изрази предположение, че Великобритания има интерес от отравянето на бившия руски двоен агент Сергей Скрипал.  На пресконференция министърът на външните работи Сергей Лавров изрази възмущение, че страната или отклонява, или не отговаря на руските искания за консулски достъп до Юлия Скрипал, както и надежда Сергей Скрипал да излезе от комата и да не му се случва нищо лошо. Русия отрича да е отговорна за нападението от 4 март срещу бившия разузнавач Скрипал и дъщеря му Юлия в Солсбъри. \"Европейският съюз се подведе и не дочака резултатите от лабораторните изследвания, които предстои да бъдат готови в края на тази седмица. А доказателствата по случая, представени от посолствата на Великобритания в много страни по света, са направо смешни\", отсече бившият зам.-министър на отбранатa в студиото на Ганиела Ангелова. Пред Bulgaria ON AIR Симеон Николов подчерта, че останалите 190 страни, членки на ООН, които не са сред 28-те, защитаващи тезата на Великобритания, се безпокоят, че може да ги сполети същата съдба. Също една от щуротиите на пропагандата.", "date": "2018.04.02", "title": "Човек на Станишев: Тереза Мей  стигна твърде далеч"}
{"url": "http://www.faktor.bg/bg/articles/politolog-razsmiva-putin-e-premer-za-neoliberalen-kapitalizam", "text": "Един политолог, поне така се нарича, заяви, че Путин бил пример за неолиберален капитализъм. Какви хора само бродят под слънцето и се наричат политолози, ум да ти зайде. И в Тамбовската мафия ли са капиталисти, другарю!  Само да попитаме най-любезно... „Все повече имаме завръщане към традиционните политически ценности. Няма как да не обвържем разказа със Студената война към настоящата ситуация, тъй като това винаги е било част от политическите идеологии. За Запада и Изтока”. Това обяви Ирена Тодорова от Института за дясна политика в предаването \"Денят на живо\" по Канал 3 по повод усложнената международна обстановка. „Противопоставянето между САЩ и Русия лесно можем да го поставим и като противопоставяне между либерализъм и консреватизъм. Картината е много по-голяма”, допълни Тодорова. Политологът Страхил Делйиски обаче изрази малко по-различна гледна точка, тъй като президентът на САЩ Доналд Тръмп по-скоро се числи към консерватизма, какъвто е и Владимир Путин, а освен това очерта разлики и между Студената война и настоящата ситуация. „Определено Тръмп може също да го поставим към консерватизма. Струва ми се обаче, че има една основна разлика между Студената война и сега. Тогава имаме не просто сблъсък между демокрация и тоталитаризъм, а и между капитализъм и антикапитализъм. Т.е. тогава нещата излеждат по-ясни. Докато сега никой не оспорва капиталистическите възгледи на Путин. Даже той е пример за неолиберален капитализъм. По-скоро това е сблъсък между политически елити, които търсят легитимация в света”, коментира Делийски. „Действително има разлика между преди и сега, най-малкото защото светът не е преживял наскоро унищожителна война”, съгласи се Ирена Тодорова. „Ако си припомним тогава имаме ясно изразени центрове. Капитализмът е една точка на противопоставяне, но има и друга идеология на противопоставяне като комунизма и антикмунизма. В момента обаче имаме много повече гледни точки и играчи. Например Европейския съюз, който също е център на вземане на решение. Има един много отявлен разлом между консервативни популисти и либерални елитисти. На Запад виждаме, че либерално настроените управляват, докато на Изток е съвсем различно. Освен това се появяват и нови политически лидери като Курц, Трюдо или Макрон. Т.е. има ново поколение политици, които разбиват традиционното”, добави тя.", "date": "2018.04.02", "title": "Политолог разсмива: Путин е  пример за неолиберален капитализъм"}
{"url": "http://www.faktor.bg/bg/articles/obshtestvo/zakon-i-red/nov-sluchay-na-patnitsi-vlezli-v-balgariya-bez-proverka-na-letishte-sofiya", "text": "За нов случай за пътници, влезли в България през Летище София без проверка алармират в социалните мрежи.  Бизнесменът Георг Тупарев написа в профила си във Фейсбук, че на 27-ми март пристигнал в София с полет от Амстердам.  На пунктовете за проверка обаче нямало граничен полицай. Затова десетина души влезли в България свободно.  Униформените се появили бързо, а причина за забавянето им се оказва грешна информация за кацането на самолета.  \"Досега ми докладваха, че всичко това не е съвсем вярно. Нямало ги там, дошли накрая, пък на таблото пишело, че самолетът още не е кацнал. Всичко това го проверяваме, това мога да ви отговоря в момента. Хората се притесняват винаги, нещата им се виждат едни, а те се оказват други, но го проверяваме сигнала\", заяви пред Нова телевизия вътрешният министър Валентин Радев.", "date": "2018.04.02", "title": "Нов случай на пътници, влезли в България без проверка на летище \"София\""}
{"url": "http://www.faktor.bg/bg/articles/tochno-predi-56-g-se-rodi-8-milionniyat-balgarin", "text": "На 2 април 1962 г. в Пловдив се ражда 8-милионният българин. Това е може би най-чаканото бебе на социалистическа България – близо 24 часа фотографите не спрели да го снимат заедно с неговата майка. Бебето се казва Емил Хаджиев и негови снимки от родилното обиколили българския печат. 60-те години на ХХ век са време, когато на всеки 9 минути в страната ни се е раждало по едно бебе... „Доскоро пазех и телеграма от Хрушчов, в която поздравява България и родителите ми\", разказа Емил Хаджиев пред Нова телевизия.  Години по-късно Съветският съюз отново проявява интерес към личността на бъдещия адвокат. Предлагат му да се обучава във външнополитически връзки на държавна издръжка. Родителите му отказват. Социалистически дарове от държавата като апартамент или луксозен съветски автомобил семейството на Емил не получава. Получават колело тип триколка, а синът им е обявен за почетен гражданин на Пловдив. Днес демографското положение е коренно различно. 56 години по-късно населението на България се е стопило до около 7 милиона души. От началото на прехода през 1989 г. страната е загубила почти 2 милиона души, по-голямата част от тях са имигрирали в чужбина и вероятността да се завърнат отново в родината е нищожна. Освен че търсят щастие в чужбина, българите са и сред рекордьорите по смъртност – 14,5 души на хиляда. Последните данни на ЦРУ за 2017 г. поставят България на трето място по този показател наред с бившите съветски републики от Прибалтика и африканските държави. Тенденцията за висока смъртност остава стабилна в течение на много години. На този фон изключително мрачни изглеждат и прогнозите за бъдещето. Неотдавна Институтът за изследване на населението и човека към БАН излезе с доклад, според който до 2040 г. българите ще намалеят с още 20-25%. Прогнозата, която е съставена въз основа на данните на НСИ, Евростат, ООН, Световната банка, е представена и на българското правителство. Според изследването, делът на младите хора до 20-годишна възраст ще се запази, докато на възрастните над 65-годишна възраст ще нарасне значително. Това определя и намаление на броя и дела на населението в активна възраст. Стопяването на населението на териториален принцип обхваща почти всички области, без столицата, и се очаква този процес да продължи в течение на целия период. Структурата на населението по пол ще остане стабилна. България не прави изключение в Европа. В почти половината страни от Евросъюза се очаква намаление на населението. Това ще се случи в поне още 11 държави - Литва, Латвия, Румъния, Гърция, Хърватия, Португалия, Полша, Унгария, Естония, Италия и Словакия. Населението на нашите съседи Сърбия и Гърция ще намалее със сходни темпове на българското. Очаква се до 2041 г. Сърбия да се стопи с 23% и да достигне до 5,5 милиона души. Работната сила в страната значително ще застарее и ще се свие с 21%, предупредиха от УНИЦЕФ. По същество Сърбия вече се сблъсква със сериозни негативни демографски тенденции и липсата на работна ръка. В Гърция ситуацията не е по-различна. Тя е една от държавите в ЕС с най-застаряващото население. Над една пета от него или 21% е на възраст над 65 години. Данните показват, че до 2030 г. населението на балканската държава ще намалее до 9,9 милиона души, а до 2050 ще се съкрати до 8,9 милиона от днешните 10,6 милиона.", "date": "2018.04.02", "title": "Преди 56 г. се родило най-чаканото бебе на социалистическа България - 8-милионният й гражданин"}
{"url": "http://www.faktor.bg/bg/articles/nov-bum-na-sharka-vav-varna", "text": "Във Варна отново има епидемия от шарка,  съобщиха от Регионалната здравна инспекция. Цели 52-ма души са се разболели от варицела, а други 24-ма - от скарлатина. Един пък е с бактериален менингит. Най-голям брой са регистрираните случаи на заболели между деца на възраст от 5 до 14 години. Общо 77 души в Морската столица са с въздушно-капкови инфекции. Броят на заразените се увеличава, като за предходната седмица той е бил 60. С диагноза грип в Инфекциозната клиника на МБАЛ \"Света Марина\" са постъпили за лечение 7 души - при 4-ма за предходната седмица. ", "date": "2018.04.02", "title": "Нов бум на шарка във Варна"}
{"url": "http://www.faktor.bg/bg/articles/petak-13/britanskite-vlasti-posavetvali-gordievski-da-ne-vdiga-shum-sled-opita-da-bade-ubit-po-zapoved-na-putin", "text": "Лондон, и като цяло Великобритания, се оказаха най-опасното място на земята заради руските \"предатели\", по-точно \"предателите\" на президента Путин, а и за опозиционерите — защото ако Алексанъдр Литвиненко може да бъде отнесен именно към предателите на Путин, на неговата система, то Борис Березовски не може да бъде определен така. Той никога не е бил в системата на КГБ/ФСС; напротив, Путин, му е задължен за своето избиране за президент както на никой друг. И може би, Березовски си плати точно за това. Неговата опзиционна непримиримост след като разбра кой е Путин, който Березовски доста дълго време наричаше свой приятел, явно е била непоносима за човека в Кремъл. Кой ще иска цял живот да усеща товара на благодарността? Колкото повече се възвисяваше Владимир Путин, колкото по-абсолютна ставаше неговата власт, толкова повече тази зависимост от Березовски му е тежала. И така. Александър Литвиненко, Олег Гордиевский (оцеля), Бадри Патаркацишвили, Александър Перепиличны, Борис Березовски и, ннакрая, двете последни покушения, които почти съвпаднаха по време, срещу Сергей Скрипал и дъщеря му  Юлия (живи, засега) и Николай Глушков.  И това не е целият списък. Вътрешното министерство на Великобритания ще разследва още  Юрий Фелштински, който разобличи мащабната дейност на руските спецслужби за отстраняване на \"враговете на Русия\" в чужбина, разказва как Олег Гордиевски, който оцеля след опит за отравяне, бил посъветван от британските власти \"да не вдига шум\", когато той поискал да бъде разследван опита за убийството му.  Фелштински пише, че британците \"не вдигнали шум\" и не са провели никакво сериозно разследване на други смъртни случаи, включително и на Борис Березовски.  Впрочем, убийството на Литвиненко също беше наречено атака срещу Великобритания, защото от радиоактивното вещество Полоний-210 са можели да пострадат граждани на страната. А убийството на Литвиненко беше първото в редицата убийства на избягали руснаци. Ако тогава Великобритания, Европа и САЩ бяха реагирали както реагираха на тази атака, много вероятно не биха последвали толкова убийства. И това не е от днес. Бившият агент на съветското КГБ Олег Калугин, който избяга в САЩ през 1995 година беше първият, който публично съобщи, че българският писател дисидент е бил убит през 1978 година в Лондон по заповед на Тодор Живков. Той беше убит с убождане с чадър, в който е била монтирана ампула с отрова. А чадърът с отровата е предоставен на българските чекисти от съветските им колегиш. Самият Калугин живее в САЩ, прави изявления пред медиите и дава свидетелски показания в съда, разобличаващи действията на руските спецслужби.  През 2002 година с присъда от московския окръжен съд той е лишен от всички звания, държавни награди и задочно беше осъден на 15 години затров. Путин, който е бил един от 3 000 подчинени на Калугин в ленинградското КГБ, публично нарече Калугин \"предател\". Независимо от това, Олег Калугин живее през цялото това време в САЩ без да се крие, има активна обществена дейност, без да се страхува за живота си.  На 17 декември 2001 година той даде интервю на покойния вече Виктор Топалер от телевизия RTVi, което си струва да бъде припомнено. Олег Калугин: Управленито за външно разузнаване имаше 8 отдела. Пети отдел се занимаваше с проблемите на вътрешната сигурност (на КГБ. — бел. ред.). Той следеше и собствените си служители, но основната му функция беше да издирва бивши служители на КГБ, \"предатели\", където и да се намират, за  Става дума за произнесени от военни трибунали присъди, които е трябвало да бъдат изпълнени. Ето с това се занимаваше отдел \"К\".  За \"наказващия меч на революцията\" вие знаете много, за \"наказанията\" извън пределите на СССР и Русия. Какво позволява на генерал-майор Калугин, безусловно, предател, по думите на Вашия бивш подчинен Владимир Путин, който неведнъж е казвал, че врагът е едно, а предателят е предател и с него няма церемонии - какво Ви дава сигурност, че някой от приятелите Ви във Вашингтон няма да Ви нагости с чайче, няма да се доближи до колата ви с ръка в джоба на шлифера?   Работата е там, че аз съм изучавал и добре познавам историята на службите за държавна сигурност в света като цяло, а на територията на САЩ - особено добре. И мога да кажа, че няма нито едно убийство на теритарията на САЩ извършено от спецслужбите на СССР или Русия. Единствено, убийството на Троцки през 40 година, но това не беше на територията на САЩ, а в Мексико. Но оттогава няма нито един случай, никой не е пострадал. Да убиеш някого в Америка е различно, докато в Лондон можеш спокойно да отровиш някого...    А в какво е принципната разлика между Лондон и Вашингтон?  Работата е там, че Лондон, особено деловата му част, имаше и продължава да има активни бизнес отношения с Русия. Британският бизнес свят не е заинтересован в развалянето на тези отношения. Докато на Америка това и е безразлично. Русия никога не е била съставна част на американското икономическо развитие. А за Англия загубата на възможности, загуба на суровина, загуба на делови връзки е проблем... Тоест, искате да кажете, че още от времето на Вашата работа в КГБ и до сега, Америка е табу за КГБ по отношение на ликвидирането на бивши съветски и руски граждани?    Да, това е мое твърдо убеждение. Мога още веднъж да потвърдя това с факта, че на територията на САЩ не е имало нито едно политическо убийство. Макар че в САЩ, според мен, \"предатели\" и просто \"врагове\" на режима, според класификацията на Путин, навярно са не по-малко, отколкото във Великобритания. Изглежда, че още от времето на СССР е имало някаква негласна договорка. Или просто са разбирали, че политическо убийство няма просто така да им се размине, като убийство в други точки на планетата. Не трябва, разбира се, да забравяме убийството на Михаил Лесин във Вашингтон. Но все пак той не е типичен \"предател\": той не е беглец, не е дори опозиционер - той си е типичен путински чиновник. Но той трябваше да дава показания пред Министерството на правосъдието на САЩ против бандата на Путгин, и, вероятно, главатарят на бандата просто не е имал друг изход, освен да даде заповед да бъде ликвидиран. Във всеки случай това е изключение от правилото. Освен това трябва винаги да помним, че нарушаването на установените международни договорености и правила са \"фирмения стил\" на Путин, така че аз на мястото на Щатите и руските бегълци в САЩ бих бил нащрек. Мисля, че Григорий Родченков (бившият шеф на Московската антидопингова лаборатория, който разобличи путоновата държавна допингова програма-бел. ред.) много правилно постъпва като не се доверява на прословутото табу на руски граждани в САЩ и промени външността си.  Още повече, че Путин публично му пожела \"здраве\". Пазеният и Бог го пази.", "date": "2018.04.02", "title": "Британските власти посъветвали Гордиевски да \"не вдига шум\" след опита да бъде убит по заповед на Путин"}
{"url": "http://www.faktor.bg/bg/articles/sofiyanets-ubi-zhena-si-vav-vilata-im", "text": "63-годишен мъж от София е задържан като заподозрян за убийството на съпругата си, съобщиха от Областна дирекция на МВР – Кюстендил. Тялото на 61-годишна жена е открито с множество наранявания в двор на вила в село Косово, община Трекляно. Трупът на жената е открит на 31 март. При извършения оглед на място по трупа са установени множество наранявания, нанесени с твърд предмет.  Тялото е транспортирано за аутопсия в кюстендилската болница. Като заподозрян е задържан за 72 часа 63-годишният съпруг. Семейството е от столицата. Започнато е досъдебно производство по случая, уведомен е окръжен прокурор.", "date": "2018.04.02", "title": "Софиянец уби жена си във вилата им"}
{"url": "http://www.faktor.bg/bg/articles/ednometrovi-yaytsa-i-zaytsi-za-velikden-v-primorsko", "text": "С еднометрови изписани гипсови яйца и  огромни зайци от стиропор ще посрещнат Великден в Приморско. Идеята на общината е да ангажира и малки, и големи в честването на светлия християнски празник.  Още на Велики четвъртък от 10 часа пред сградата на общината всеки, желаещ да се изяви като художник ще може да изрисува с акварелни бои гигантски великденски яйца. Ще се багрят обаче и истински яйца, с които след това ще бъдат украсени дръвчета и тревните площи в Морската градина. Богата великденска програма ще започне на Велики Четвъркът и в Китен.  пред кметството в Китен ще започне великденската програма, която също включва боядисване на яйца, танци и кулинария.", "date": "2018.04.02", "title": "Шарат еднометрови яйца на Велики Четвъртък край морето"}
{"url": "http://www.faktor.bg/bg/articles/obshtestvo/zakon-i-red/pozhar-izbuhna-v-zatvora-v-plovdiv", "text": "Пожар избухна в затвора в Пловдив, съобщи бТВ. Информацията е за килия, която и в момента гори. Един екип на пожарната е на място. Затворниците са изведени на безопасно място", "date": "2018.04.02", "title": "Пожар избухна в затвора в Пловдив"}
{"url": "http://www.faktor.bg/bg/articles/obshtestvo/zakon-i-red/zam-kmetat-i-glavniyat-schetovoditel-na-gr-septemvri-s-obvineniya-za-prestapleniya-po-sluzhba", "text": "Специализираната прокуратура обвини ръководни кадри от гр. Септември за няколко престъпления. Заместник-кмет е обвинен за умишлена безстопанственост, от която са настъпили вреди за общината за 78 511,05 лева, както и за престъпление по служба. Обвинение за безстопанственост за 2 779 509,02 лв. е повдигнато и на главния счетоводител на общината. Той е подведен под наказателна отговорност и за сключване на неизгодна сделка в съучастие с кмета на община Септември Марин Рачев. През периода март 2016 г. – март 2017 г., зам.-кметът на общината не е положил достатъчно грижи в осем случая на възложена работа на строителни фирми по обществени поръчки за ремонт на улици, детски площадки и библиотека в различни селища в общината. В повечето случаи заместник-кметът е бил упълномощен като възложител от кмета на община Септември, като договарял 100 процента авансово плащане, без да изисква от изпълнителите парична гаранция за изпълнението на договорите. Събраните доказателства сочат, че от 21 март 2017 г. до 29 септември 2017 г., с цел да набави имотна облага за пазарджишко търговско дружество, обвиненият заместник-кмет превел авансово цялата от договорената сума от 35 880 лв. за доставка на 40 улични стълба за необосновано дълъг срок - до 31 декември 2017 г. Главният счетоводител, в съучастие с кмета Марин Рачев, не положил достатъчно грижи за управление на повереното му имущество като сключил четири неизгодни договора за сметопочистване и ремонтни дейности, по които били платени неизвършени дейности и услуги или такива на завишени цени спрямо пазарните им стойности.", "date": "2018.04.02", "title": "Зам.-кметът и главният счетоводител на гр. Септември с обвинения за престъпления по служба"}
{"url": "http://www.faktor.bg/bg/articles/obshtestvo/zakon-i-red/mvr-iska-promyana-v-machovete-tsska-levski", "text": "Министерството на вътрешните работи е изпратило писмо до Българския футболен съюз, в което настоява срещите между ЦСКА и \"Левски\" от плейофите на Първа професионална лига и турнира за Купата на България да бъдат с по-ранен час. Органите на реда предлагат мачовете между \"сини\" и \"червени\" да започнат в 18:00 ч.  В момента и трите предстоящи срещи са с различни начални часове: 11 април (за Купата на България) от 19:00 ч., 18 април (първенството) от 20:00 ч. и 25 април (реванш за Купата на България) от 18:30 ч.. От МВР настояват те да се играят по-рано, за да могат да завършат в светлата част на деня. Това ще подпомогне работата на полицията по опазване на обществения ред преди и след мача. Очаква се от страна на клубовете да няма претенции и промяната да бъде приета.", "date": "2018.04.02", "title": "МВР иска промяна в мачовете ЦСКА - \"Левски\""}
{"url": "http://www.faktor.bg/bg/articles/obshtestvo/zakon-i-red/spetsializiranata-prokuratura-vnese-obvinitelen-akt-sreshtu-bivsh-zam-kmet-na-obshtina-pleven-zaradi-podkupi-za-40-530-leva", "text": "Специализираната прокуратура внесе в Специализирания наказателен съд обвинителен акт срещу бивш заместник-кмет на община Плевен за искани и получавани подкупи в размер на общо 40 530 лева. Това съобщиха от пресцентъра на Апелативна специализирана прокуратура. През периода ноември 2011 г.-април 2014 г. в условията на продължавано престъпление и като длъжностно лице, заемащо отговорно служебно положение, заместник-кметът искал и получавал пари, които не му се следват, от управител на фирма. С дружеството общината имала договор за поддръжка и ремонт на общественото осветление на Плевен, подписан през януари 2011 г. Исканите пари били определяни като процент (10% или 15% ) от сумите, посочени във фактурите на фирмата-изпълнител за извършените дейности, които тя представяла в общината. Заместник-кметът разпореждал пускането на платежни нареждания за превеждане на сумите по фактури на дружеството, само ако получел на ръка искания процент от съответната сума. В общо 16 случая обвиненият заместник-кмет получавал средно по 4 - 6 хиляди лева, за да разпореди всяко плащане към фирмата. На 22 април 2014 г. той е задържан от служители на ДАНС в кабинета си веднага, след като получил от управителя на фирмата поредния плик с 4000 лева подкуп – 40 белязани банкноти с номинал 100 лева. Предстои Специализираният наказателен съд да насрочи дата за разпоредително заседание по наказателното дело.", "date": "2018.04.02", "title": "Специализираната прокуратура внесе обвинителен акт срещу бивш зам.-кмет на община Плевен заради подкупи за 40 530 лева"}
{"url": "http://www.faktor.bg/bg/articles/novini/svyat/izrael-izprashta-16-250-afrikanski-migranti-v-zapadni-strani", "text": "Израел обяви днес, че се е отказал от плановете за депортиране на африкански мигранти в Африка и че е постигнал споразумение с агенцията на ООН за бежанците за изпращането на над 16 000 от тях в западни страни, предаде Ройтерс. На други мигранти, повечето от които са подали молба за убежище, ще бъде позволено да останат най-малко 5 години в Израел, съобщи кабинетът на премиера Бенямин Нетаняху, цитиран от БНР. В съобщението не се посочва в кои западни страни ще бъдат изпратени най-малко 16 250 мигранти. Върховният комисариат за бежанците на ООН потвърди, че има споразумение, но не разгласи детайли по него. Съдбата на около 37 000 африканци в Израел представлява морална дилема за държавата, основана като убежище за преследвани евреи и техен национален дом. Десноцентристкото правителство бе подложено на натиск от свои националистически гласоподаватели да изгони мигрантите, докато други призоваваха да им бъде позволено да останат. През февруари Израел започна да изпраща предупреждения на 20 000 африкански мигранти мъже, че трябва да напуснат страната до два месеца или рискуват да попаднат в затвор. Правителството предложи на мигрантите, повечето от които от Судан и Еритрея, по $3500 на човек и самолетен билет до сигурна дестинация в друга страна в Субсахарска Африка, която според медиите е Руанда. Но правозащитници се обявиха срещу този план и го дадоха на съд, който на 15 март постанови временното му замразяване. От 2005 г. в Израел са влезли най-малко 64 000 африкански мигранти, хиляди от тях след това напуснали страната", "date": "2018.04.02", "title": "Израел изпраща 16 250 африкански мигранти в западни страни"}
{"url": "http://www.faktor.bg/bg/articles/novini/svyat/erdogan-se-otkaza-ot-ideyata-da-osvobodi-dvamata-zadarzhani-gratski-voynitsi", "text": "Турският президент Реджеп Ердоган се отказа от идеята да освободи двамата задържани гръцки войници. Те бяха задържани заради пресичане на границата, а въпросът за освобождаването им дори бе повдигнат на срещата на върха между него и лидерите на Европейския съюз във Варна. Тогава представителите на ЕС получиха уверение, че казусът ще бъде разрешен до Великден, но турският държавен глава явно вече се е разубедил, а причината е, че от Гърция не са му предали осем турски военни, които потърсиха убежище в страната, след като бяха обвинени в участие в опита за преврат срещу Ердоган, предаде Канал 3. Върховният съд в Гърция забрани връщането им в Турция, тъй като там не може да им бъде гарантиран справедлив процес. \"Съжалявам, но и ние действаме според върховенство на закона. Някои хора се опитаха да ме убият и след това избягаха с хеликоптер в Гърция. По това време г-н Ципрас, с когото разговарях, ми каза, че в рамките на 10-15 дни ще уреди ситуацията. Изминаха дни и месеци и той все още не е уредил предаването на осмината гюленисти\", обяви Ердоган в реч в град Антакия, провинция Хатай.  \"Преди няколко дни хванахме двама гръцки военни офицери, които нарушиха границите. Целият Запад се надигна. Те казаха - велика държава сте, дайте ни ги. Много съжалявам, но и ние сме държава, която се управлява от върховенството на закона. Този случай се разглежда от съдебната власт. Каквото и да реши съдебната система, ще се случи. Спрете. Не сте направили нищо за тези терористи (осемте офицери). Не казахте нищо на Ципрас за тях\", допълни турският държавен глава.", "date": "2018.04.02", "title": "Ердоган се отказа от идеята да освободи двамата задържани гръцки войници"}
{"url": "http://www.faktor.bg/bg/articles/novini/svyat/g-bardarov-integriraneto-na-zapadnite-balkani-v-es-v-sledvashtite-20-25-godini", "text": "\"Интегрирането Западните Балкани в ЕС няма да се осъществи в рамките на следващите 20-25 години\", прогнозира Георги Бърдаров, изследовател на културата и етнопсихологията на Балканите пред телевизия \"Европа\". Според него Европа ще поддържа очакване в страните от Балканите, но поради страха от процесите, които се развиват в тези открай време взривоопасни територии, не можем да очакваме бързото им приемане в европейското семейство. \"Европа, според мен, ще поддържа очакването на тези държави за приемането им в Европейския съюз в един по-далечен хоризонт и за икономически просперитет, но това няма да се случи в рамките на следващите 20-25 години, именно поради страха от тези процеси, които съществуват\", коментира той. \"Заплахата е огромна. И няма да бъде просто заплаха. Ако тази прогноза за хоризонт не до 2025 г., както пише в стратегията, а хоризонт от 20-25 години, е равносилно на много голям сблъсък. Рецепта със сигурност няма според мен. Още повече, за съжаление от цялата ми практика на учен, не толкова на писател, съм се убедил, че нормалното състояние на човешкия род е състоянието на война. Мирът е просто изключение\", смята ученият.", "date": "2018.04.02", "title": "Г. Бърдаров: Интегрирането на Западните Балкани в ЕС - в следващите 20-25 години"}
{"url": "http://www.faktor.bg/bg/articles/novini/balgariya/3-2-miliona-palnoletni-balgari-tvardyat-che-vyarvat-v-bog", "text": "Близо 3.2 милиона пълнолетни българи твърдят, че вярват в Бог, а 2.8 милиона се самоопределят като истински религиозни. Преди най-големия православен празник - Възкресение Христово, близо 4.6 милиона пълнолетни българи (от около 5.5 милиона пълнолетни българи у нас) се определят като източноправославни, а 500 000 - като мюсюлмани. Това показват данни от националнопредставително изследване на „Галъп интернешънъл“, проведено между 9 и 16 март март сред 772-ма пълнолетни българи. Оказва се, че принадлежността към дадено вероизповедание е преди всичко обществено-политически етикет и се споделя широко, но истинската религиозност и вярата в божество не са толкова присъщи у нас – България е малко под средните нива на религиозност в света. 2.2 милиона у нас пък имат доверие в Църквата. На фона на 4.6 милиона заявени източноправославни християни, тези 2.2 милиона показват, че вярата не върви задължително и с доверие в институцията, коментират социолозите.  В последните години обаче доверието в Църквата у нас укрепна и е всъщност високо на фона на всички останали институции – макар и с колебания. 83% от пълнолетните българи определят себе си като източноправославни като религиозна принадлежност. Това са близо 4.6 милиона души. Мюсюлманите са 9% или около 500 хиляди души. Атеистите са 3% или над 150 хиляди души. Останалите представляват други изповедания или не могат да отговорят. Като истински религиозни хора обаче у нас се определят само половината от пълнолетните българи – изследване на световната асоциация „Галъп интернешънъл“ в партньорство с УИН още преди година и половина показа, че в България 51% се определят като религиозни хора, 36% - като нерелигиозни, 3% са атеисти, а останалите не могат да отговорят. Тези 51% се равняват на около 2.8 милиона души. По света 62% от хората се определят като религиозни, 25% се определят като нерелигиозни, 9% избират опцията атеисти, а останалите не могат да отговорят. 58% твърдят у нас, че вярват в Бог, а това са близо 3.2 милиона души. По света пък те са 71%. Изводът е, че самоидентификацията „източноправославен“ не означава задължително вяра в Бога или реална религиозност. Вярата в Бога пък остава по-скоро лична, отколкото институционализирана – ако се съди по общественото отношение към Църквата. Църквата у нас се ползва с високо доверие на фона на повечето институции, макар че и недоверието не е малко (41% сега заявяват доверие, а 36% - недоверие). Години наред доверието остава на нива над 40%, достигащи и до над 50% и е трайно по-високо от недоверието. Това е добре на фона на останалите институции у нас. Изборът на патриарх Неофит през 2013 г. повиши доверието, но различни скандали в годините след това очевидно влияят и водят до моментни колебания и амортизиране на популярността на Църквата. Винаги когато става дума за доверието в Църквата у нас, разбира се, следва да се отчита, че в страната ни живеят представители и на други вероизповедания, че определящата роля на религията в редица европейски общества постепенно намалява – включително и в нашето общество. Не бива да се пропуска и влиянието на режима преди 1989 г., който минимизира обществените функции на Църквата, коментира още от \"Галъп\".", "date": "2018.04.02", "title": "3.2 милиона пълнолетни българи твърдят, че вярват в Бог"}
{"url": "http://www.faktor.bg/bg/articles/novini/svyat/turtsiya-naredi-aresta-na-gyulen-zapodozryan-e-i-za-ubiystvoto-na-poslanika-na-rusiya", "text": "Турция нареди ареста на ислямския проповедник Фетхуллах Гюлен и още 7 други заподозрени заради убийството на посланика на Русия в Анкара през 2016 г., предаде Ройтерс, цитирайки в. „Хабертюрк“, предаде БНР. Това става ден преди визитата на руския президент Владимир Путин в страната. Андрей Карлов бе застрелян от полицай в извънработно време на откриването на изложба в Анкара през декември 2016 г. Той крещеше „Аллах акбар“ и „Не забравяйте Алепо“, докато стреляше. Нападателят бе застрелян малко по-късно от полицията. Путин пристига във вторник на двудневна визита, като ще има срещи с турския президент Реджеп Ердоган и с иранския – Хасан Рохани. Трите им страни са гаранти по мирните преговори в Астана, с които бяха създадени зони за деескалация в Сирия. Ердоган заяви, че движението на Гюлен стои зад убийството на посланика, което проповедника отхвърля. Турският президент обвинява мрежата и за неуспешния преврат през лятото на 2016 г. Гюлен, който живее в САЩ от 1999 г. отрича и това обвинение. Новите 8 заповеди за арест са за заподозрени, които наредили убийството на руския посланик, пише „Хабертюрк“. По случая вече има задържани други 7 души, включително 3-ма полицаи, посочва „Хюриет“.", "date": "2018.04.02", "title": "Турция нареди ареста на Фетхуллах Гюлен, заподозрян е и за убийството на посланика на Русия"}
{"url": "http://www.faktor.bg/bg/articles/zemedelskite-proizvoditeli-otmenyat-planiraniya-za-utre-protest-borisov-gi-razubedil", "text": "На среща на премиера с представители на бранша и вносители на спорния проект за горивата беше договорено в проектозакона да се направят исканите от фермерите промени,  предаде БГНЕС. Земеделските производители отменят планирания за утре протест. На извънредна среща при премиера Бойко Борисов браншовите организации  постигнаха съгласие за промени в Закона за горивата, които ще облекчат финансовата тежест за фермерите и те няма да бъдат третирани като търговци, а като крайни потребители на горива, което означава, че ведомствените им бензиностанции ще бъдат регистрирани по облекчен режим, без изискване да отговарят на Закона за устройство на територията, без банкови гаранции и без да бъдат монтирани нивомери.  Това бяха трите основни проблема, срещу които земеделците протестираха и заради които заплашиха, че ще блокират пътища на 3-ти април. Всички ведомствени бензиностанции обаче ще трябва да посочат точен адрес, на който да бъдат проверявани от властите и при нарушения ще бъдат строго санкционирани.  Земеделците ще бъдат регистрирани по новия Закон за горивата, но при облекчени условия, обясни след срещата Венцислав Върбанов от Асоциацията на земеделските производители: \"Като се запазва режимът, при който работят нашите хора, и няма да се изискват нивомери. Това, което най-вече ни притесняваше\".             Вносителят на закона Емил Димитров уточни, че промените ще бъдат направени между първо и второ четене в пленарната зала и ще включват строг контрол върху всички фермери: \"Всички декларираха, че нямат намерение да търгуват и не желаят да бъдат третирани като търговци. Никой не възрази срещу задаването на санкции за нерегистрирани бензиностанции, нелегални бензиностанции, нелегални резервоари\", каза Димитров.  Той допълни, че премиерът Борисов е поел ангажимент промените да бъдат подкрепени от ГЕРБ. Законът ще влезе в сила от следващата година, за да имат време засегнатите да се подготвят, а фермерите обявиха официално, че отменят планирания за утре протест.", "date": "2018.04.02", "title": "Земеделските производители отменят планирания за утре протест,  Борисов  ги разубедил"}
{"url": "http://www.faktor.bg/bg/articles/novini/svyat/tsipras-otryaza-erdogan-gartsiya-ima-ministar-predsedatel-koyto-zachita-sadebnata-sistema-a-ne-sultan", "text": "От канцеларията на гръцкия премиер Алексис Ципрас излязоха с  отговор на обвързването от страна на турския президент Реджеп Тайип Ердоган на казуса с осемте турски военнослужещи, търсещи убежище в Гърция, с този на двамата гръцки офицери, затворени в най-големия затвор в Одрин заради прекосяване на границата и навлизане в Турция, съобщават гръцките медии. \"Турският президент, ако имаше какво да каже за казуса с осемте турски военнослужещи, можеше да го каже директно на гръцкия премиер или публично по време на неотдавнашното му посещение в Атина\", се отбелязва в изявлението на канцеларията на гръцкия премиер. \"Днес той избира неразбираемо да продължи по хлъзгав път, свързвайки два напълно различни казуса\", допълниха гръцките власти. \"За да му е съвсем ясно, че Гърция действа съгласно върховенството на закона и има министър-председател, който зачита и е наясно с процедурите на гръцката съдебна система, а не султан, който може да обещае определени решения на съда. Ако той (Ердоган) желае да бъде лидер на добре управлявана държава, той трябва да обясни защо Турция продължава да държи в затвора двама гръцки военни офицери, които не са сторили нищо повече от прекосяване на границата, навлизайки няколко метра на турска територия, докато са разследвали потоци от нелегални мигранти\", продължава изявлението на гърците. \"Същевременно той знае добре, че при подобни инциденти в миналото и двете страни се справиха със ситуацията в рамките на комуникацията и добрата воля между съседни страни, които всъщност са членове на един и същ военен алианс\", завършва позицията на гърците.", "date": "2018.04.02", "title": "Ципрас отряза Ердоган: Гърция има министър-председател, който зачита съдебната система, а не султан"}
{"url": "http://www.faktor.bg/bg/articles/novini/balgariya/martin-dimitrov-opasnoto-e-che-balgariya-zapochva-da-izglezhda-kato-troyanski-kon-na-rusiya", "text": "Опасното е, че България започва да изглежда, като Троянски кон на Русия, написа в профила си във Фейсбук Мартин Димитров от . Ето думите му там, без редакторска намеса.  Българските власти решиха да не гонят руски дипломати, но това е само част от картината. Докато нашите Западни партньори налагат ограничения на Москва, българското правителство взе решение за ремонт на самолети в Русия. Паралелно с това, Западният свят е напълно наясно, че българското правителство продължава да преговаря с Москва и за АЕЦ „Белене” и за „Южен поток” със сменено име. Нашите партньори налагат санкции, България договаря проекти. Всички са наясно, че тези проекти водят до загуби за българското население и до ползи за малка група консултанти. Резултатът от всичко това е, че има съществен риск България трайно да загуби доверието на Западния свят и да започне да се превръща във все по-далечна периферия на ЕС. При това положение, България много трудно може да получи подкрепа за „Шенген”, но освен това рискува постепенно да бъде изолирана от важните решения в ЕС и НАТО.", "date": "2018.04.02", "title": "Мартин Димитров: Опасното е, че България започва да изглежда, като Троянски кон на Русия"}
{"url": "http://www.faktor.bg/bg/articles/novini/svyat/posrednikat-na-kremal-provel-sreshta-sas-savetnik-na-tramp-e-tyasno-svarzan-sas-semeystvoto-na-putin", "text": "Шефът на Руския фонд за преки инвестиции Кирил Дмитриев, който е имал среща на Сейшелите с един от съветниците на Доналд Тръмп, е тясно свързан със семейството на Владимир Путин, пише The Financial Times.  Съпругата на Дмитриев, Наталия Попова е близка приятелка на Екатерина Тихонова, по-малката дъщеря на президента Владимир Путин. Тихонова ръководи фонда \"Иннопрактика\", а Наталия Попова е неин заместник. Самият Дмитриев пък е член на попечителския съвет на фонда. Дмитриев е бивш член на съвета на директорите на нефтения гигант \"Сибур\", ръководител на който е Кирил Шамалов - съпругът на Тихонова. През 2015 година Руският фонд за преки инвестиции е отпуснал на \"Сибуру\" кредит от 1,75 милиарда долара. По информация източници на Financial Times, Дмитриев се е превърнал във влиятелна фигура в Кремъл и е получил длъжността директор на Фонда за преки инвестиции именно благодарение на приятелството на съпругата му с дъщерята на Путин, Екатерина Тихонова. По данни на изданието, този факт е дал основание на спецпрокурора Робърт Мълър, който разследва \"рустката връзка\" на Доналд Тръмп, отново да разследва срещата на Дмитриев с Ерик Принс, създател на частната военна компания Blackwater. Принс вече даде показания пред Конгреса, като заяви, че срещата с Дмитриев е била от името на Тръмп. Тя е била проведена на януари 2017 година, когато Тръмп вече е избран за президент, но още не е положил клетва. Принс не е заемал официална длъжност, но е след близкото обкръжениеу на Тръмп, а сестрата на Принс - Бетси Девос, е министър на образованието.  По данни на FT, представител на Обединените арабски емирства, който е бил посредник за организиране на срещата е потвърдил пред екипа на спецпрокурора, че целна срещата е било обсъждането на отношенията между Русия и САЩ, а представител на Обединените арабски емирства, който е бил посредник за организиране на срещата е потвърдил пред екипа на спецпрокурора, че целта на срещата е било обсъждането на отношенията между Русия и САЩ.", "date": "2018.04.02", "title": "Посредникът на Кремъл, провел среща със съветник на Тръмп, е тясно свързан със семейството на Путин"}
{"url": "http://www.faktor.bg/bg/articles/novini/svyat/tramp-predlozhi-na-putin-sreshta-v-beliya-dom", "text": "Президентът на САЩ Доналд Тръмп е предложил да се срещне с руския си колега Владимир Путин в Белия дом, когато двамата са говорили миналия месец по телефона преди масовото изгонване на руски дипломати от САЩ, предава AFP, позовавайки се на съветник в Кремъл. „Тръмп предложи провеждането на среща в Белия дом“, заяви съветникът на Путин по международната политика Юри Ушаков.", "date": "2018.04.02", "title": "Тръмп предложи на Путин среща в... Белия дом"}
{"url": "http://www.faktor.bg/bg/articles/kremal-potvardi-vizitata-na-putin-v-turtsiya", "text": "Вече е официално - Владимир Путин ще посети Анкара на 3 и 4 април, съобщиха от пресслужбата на Кремъл. В съобщението се казва още, че в рамките на посещението ще бъдат обсъдени стратегически проекти в областа на енергетиката, както и теми от международната сцена, включително ситуацията в Сирия.  Отбезлязва се още, че в Анкара ще се състои Седмото заседание на Руско-турския съвет за сътрудничество на високо равнище. Турция ще бъде и домакин на тристранната среща за Сирия, която ще се проведе на 4 април. В нея, освен президентите на Турция и Русия, ще участва и държавният глава на Иран Хасан Рохани.", "date": "2018.04.02", "title": "Кремъл потвърди: Путин пристига утре в Турция"}
{"url": "http://www.faktor.bg/bg/articles/stefan-tafrov-goneyki-ruski-diplomati-nikoy-ne-zatvarya-vratata-za-dialog-s-rusiya-vaprosat-e-printsipen", "text": "Българските граждани разбраха, че България предпочете да се сниши пред Русия за пореден път. Това заяви в интервю по програма \"Хоризонт\" на БНР Стефан Тафров, бивш посланик в ООН и в няколко европейски държави. \"България предпочита да не е солидарна със своите европейски партньори и съюзници в НАТО и затвърждава в международен план убеждението, че руското влияние в България е много силно и че България е податлива на руски натиск. Това успя да съобщи България. Въпросът с доказателствата по случая \"Скрипал“ беше решен от Европейския съюз в неговото изявление, към което България се присъедини. Европейският съюз каза, че няма друго обяснение, освен че Русия стои зад атаката срещу Скрипал на територията на Великобритания. България се съгласи с това, а след това премиерът Борисов още в Брюксел започна да говори и за друга вероятност, тогава да не беше гласувал за това решение\", посочи Тафров. \"Аз съм изненадан от поведението на правителството по въпроса дали да бъдат отзовани руски дипломати, след като стана ясно, че обществото е разгневено от арогантното поведение на руския патриарх в България\", добави дипломатът. \"Въпреки това правителството не се съобрази с обществените настроения и аз не съм учуден, че голяма част от привържениците на ГЕРБ, включително и видни фигури в ГЕРБ, се чувстват явно неудобно и се разграничиха от това решение на правителството. Гонейки руски дипломати, никой не затваря вратата за диалог с Русия. Диалог винаги ще има. Въпросът е принципен\", каза още бивш посланик в ООН.", "date": "2018.04.02", "title": "Стефан Тафров: Гонейки руски дипломати, никой не затваря вратата за диалог с Русия, въпросът е принципен"}
{"url": "http://www.faktor.bg/bg/articles/nastimir-ananiev-stava-chast-ot-proekta-za-panevropeyska-partiya-volt", "text": "\"България и Европа имат нужда от нова енергия и нов начин на правене на политика\", заяви наскоро Настимир Ананиев, който е поканен да развие организационната структура на паневропейската партия \"Волт\" в България.  \"На 3 март учредихме \"Волт\"-Германия. До края на тази година още 13 партии ще бъдат учредени, а в началото на следващата - и останалите. Всички от тях ще участват на европейските избори. Нашата цел е европейска партия \"Волт\" да има свое представителство в Европарламента със собствена група, което по сегашното изискване е минимум 25 депутата от 7 различни страни\". Това каза БНР бившият депутат и председател на транспортната комисия в НС Настимир Ананиев. Само четири страни не сме покрили, но до един месец вече ще имаме организационни екипи и в тези страни. Идеята е да е първата паневропейска партия, която да може да налага един модел на правене на политика на целия континент по нов начин. Като формация, като модел това до момента не е съществувало, поясни бившият депутат от ДБГ и председател на Транспортната комисия в НС Настимир Ананиев. Партията е „пионерска“, тъй като в момента не съществува такъв формат в ЕС, заяви той и обясни: \"В семейството на ЕНП членуват 4 български партии, но на избори те се конкурират за гласове, имат различни послания и работят в различна насока. Същото е и с ПЕС, същото е и с АЛДЕ. Така че това са едни европейски семейства. До момента не е имало една партия, която да застане зад една програма и да работи по тази програма и на европейско ниво, но също така на национално и местно ниво. Самата идея за платформата и за движението \"Волт\" е да участва на абсолютно всички избори, като разбира се, фокусът сега ни е изборите догодина, май месец, които са евроизборите\". Идеята за \"Волт\", чийто стремеж е за реформи в ЕК, се е зародила в деня, в който Великобритания е оповестила, че ще напусне ЕС. \"Всички в момента са фокусирани колко тежът договор да се подпише с Великобритания, за да няма други страни напуснали, но аз не чувам гласовете и анализът, който да се направи къде сгреши Европейската комисия. Защо даде толкова сили на кампанията \"Не във Великобритания\"? Къде са реформите, които трябва да се направят в самите евроинституции, за да можем да работим към една обединена и силна Европа?\" Средната възраст на членовете на \"Волт\" засега е 30 години. Президентът е от Италия, вицепрезидентът е от Германия, млади хора, единият е на 26, другият е на 28 години. Те казват, че движението е прогресивно. В България няма такъв термин, поясни Ананиев. Името пък е избрано, защото, освен че издава новата политическа енергия на партията, звучи еднакво на всички езици.  \"Волт\" ще се ориентира към социална политика, базирана на силна икономика. Учредяването ѝ в България ще е през май. Политиката ще се основава на 5 основни стълба: лично достойнство, гражданска свобода, работещо правосъдие, равни възможности и устойчива среда. Първото ще се постигне създаване на работни места и добро заплащане, а последното - чрез дългосрочна визия за развитие, издаде Ананиев и подчерта, че е привърженик на личната отговорност. \"В България, винаги по време на избори се опитваме да противопоставяме ляво на дясно и да обособим два лагера, за които да кажем: \"едните са добри, другите са лоши\", но всъщност проблемът е, че България се управлява от икономически интереси, където няма ляво или дясно. Там има просто икономически интереси на различни хора, които се опитват да осъществят тези интереси\", посочи Ананиев.", "date": "2018.04.02", "title": "Настимир Ананиев става част от проекта на паневропейската партия \"Волт\""}
{"url": "http://www.faktor.bg/bg/articles/the-sun-misteriozna-ruskinya-donesla-novichok-za-skripal-i-dashterya-mu-v-paket", "text": "Нервно-паралитичното вещество \"Новичок\", с което бяха отровени бившият полковник от ГРУ Сергей Скрипал и дъщеря му Юлия, е вкарано във Великобритания от Русия в пакет елда. Това съобщава в неделя британското издание The Sun, позовавайки се на източници.  66-годишният шпионин е помолил дъщеря си да му донесе от Русия гречка, дафинов лист и подправки. Юлия обаче не успяла да отиде до магазина и помолила жена, чието име не се споменава, да отиде до магазина и да купи любимата й закуска. Твърди се, че в един от пакетите е имало частици от веществото \"Новичок\". Скотланд Ярд вече вече са разпитали жената, която работела в „голяма медицинска компания в Русия” по изпълнената поръчка. Няма информация дали жената се смята за заподозряна. Не се съобщава и в коя страна се намира към момента. „Полицията смята, че подаръците, които Юлия е донесла на баща си, може да са съдържали нервно-паралитичния препарат \"Новичок\", казва източникът на изданието.", "date": "2018.04.02", "title": "The Sun: Мистериозна рускиня донесла \"Новичок\" за Скрипал и дъщеря му в пакет елда"}
{"url": "http://www.faktor.bg/bg/articles/novini/balgariya/gospodin-prezident-shipka-ruska-li-e-veche", "text": "Скандална снимка разбуни през последните часове духовете във фейсбук. На величавия връх гордо се вее от няколко дни руското знаме. То е издигнато на пилон, върху метална конструкция, наподобяваща на знаковия пометник-костница. Знамето е издигнато на паркинга, непосредствено под самия връх. На металната конструкция е закачена табела с надпис „Стара Загора”. Снимката е правена през уикенда и бе разпространена от Венцислав Трифонов в социалната мрежа.  Гневни българи питат: „Шипка, българска територия ли е? Защо там се вее знаме на чужда държава? Къде е българското знаме?” Ако приемаме за меродавни изявленията на българския президент Румен Радев, че щом над Крим се вее руско знаме, значи, че е руски, то и Шипка вече е под господството на Кремъл. Добре, че на този етап това е само циничното разбиране на държавния глава и политическия му екип, а не нова геополитическа реалност. Но държавната власт трябва да вземе незабавни мерки и да махне руското знаме от славния връх, пропит с кръвта на опълченци за независима България. Явно в случая става дума за тежка провокация, осъществена от русофили и безродници, но тя е ясен знак за безхаберието на държавните институции в област Стара Загора.", "date": "2018.04.02", "title": "Господин президент, Шипка руска ли е вече?"}
{"url": "http://www.faktor.bg/bg/articles/novini/svyat/sarbiya-trite-chlenki-na-es-koito-ne-priznavat-kosovo-za-darzhava-sa-golyama-podkrepa-za-nas", "text": "Това, че Испания, Румъния и Кипър са близо до решение да не присъстват на главната дискусия на срещата ЕС - Западни Балкани на 17 май в София, е голяма подкрепа за нас, показва, че ЕС не може да утвърди единна позиция и това е преграда пред ЕС да не може да иска от нас да признаем Косово, заяви сръбският външен министър Ивица Дачич, цитиран от Танюг.   Тези три членки на ЕС, които не признават Косово за държава, не желаят да седнат на една маса с представителя на Прищина, нито да бъдат с него на общата снимка, обичайна за такива конференции, писа днес вестник \"Вечерне новости\", цитиран отк БТА.    Дачич подчертава, че тези страни са против употребата на израза \"западнобалканска шесторка\", тъй като смятат, че така всички тези страни са поставени на едно и също ниво, а не всички шест участници имат еднакъв статут. Трите страни искат да се говори за Западни Балкани, а не за шесторка и затова не участват в дейности, където това се показва по друг начин, каза Дачич.    Той повтори, че Сърбия няма да признае независимостта на Косово, няма да позволи Косово да получи място в ООН и други международни организации, но ще направи всичко, за да продължи диалогът, защото такъв трябва да се води. Той се обяви за компромисно решение, което да отстрани причините за конфликта", "date": "2018.04.02", "title": "Сърбия: Трите  членки на ЕС, които не признават Косово за държава, са голяма подкрепа за нас"}
