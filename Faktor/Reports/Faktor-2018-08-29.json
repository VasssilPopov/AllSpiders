{"url": "https://www.faktor.bg/bg/articles/novini/balgariya/ekspert-darzhavite-po-patya-na-migrantite-kosveno-se-okazaha-v-hvatkata-na-organiziranata-prestapnost", "text": "Група от 25 нелегални имигранти бе задържана близо до Бургас. Те са се придвижвали с леки автомобили и са само млади мъже. Групата е минала границата от Турция през гората в Странджа планина. \"Притокът на мигранти има един косвен, но изключително опасен ефект, а именно засилване ролята на организираната престъпност по всички трасета откъдето те преминават\", коментира в студиото на \"Денят ON AIR\" експретът по международна сигурност Димитър Гърдев. Той отбеляза, че когато говорим за трафик на бежанци са намесени много пари. По данни на ООН около 7 млрд. евро е годишният оборот, с който трафикантите разполагат. \"По този начин държавите по пътя на мигрантите косвено се оказаха в хватката на организираната престъпност. В момента по всички гранични зони се наблюдава създаване на канали, които няма как да съществуват без помощта на мафията\", каза още експертът. Пред Bulgaria ON AIR Димитър Гърдев обясни, че за да се справим с мигрантския проблем трябва да имаме комплексен подход. \"Не може да се разчита единствено на средствата на полицията, граничарите или пък на преградни съоръжения. Когато имаме налице корумпирана държава и забавено правосъдие, се създава усещането за безнаказаност. Много е важно да бъде изградена единна европейска политика за мигрантите\", категоричен бе експретът по международна сигурност в студиото на Ганиела Ангелова.", "date": "2018.08.29", "title": "Експерт: Държавите по пътя на мигрантите косвено се оказаха в хватката на организираната престъпност"}
{"url": "https://www.faktor.bg/bg/articles/grupa-za-chist-vazduh-koyato-sadi-stolichnata-obshtina-kani-vseki-da-se-prisaedini-kam-sadebniya-isk", "text": "Организацията \"Група за чист въздух“, която води дело срещу Столичната община, кани всеки, който чувства вреди от качеството на въздуха в София, да се присъедини към съдебния иск.  Освен физически лица към делото могат да се включат и организации, които защитават интереса на хора, пострадали от мръсния въздух. Срокът за присъединяване към делото е 1 октомври.", "date": "2018.08.29", "title": "\"Група за чист въздух“, която съди Столичната община, кани всеки, да се присъедини към съдебния иск"}
{"url": "https://www.faktor.bg/bg/articles/germaniya-varna-ostankite-na-namibiytsite-izpolzvani-za-eksperimenti", "text": "Германия предаде днес на Намибия останките от 27 намибийци, чиито кости са били отнесени от германските колониални сили преди повече от век за псевдонаучни расови експерименти, предаде Асошиейтед прес. По-рано през деня германци и намибийци се събраха на църковна служба в Берлин.  Десетки хиляди души са загинали от 1904 до 1908 г. при потушаването на въстанието на племената хереро и нама по време на краткотрайното германско колониално владичество в Африка. \"Възнамеряваме днес да направим нещо, което трябваше да бъде сторено преди много години - да върнем останките на хора, станали първите жертви на първия геноцид на 20-и век\", каза на службата германският лутерански епископ Петра Босе-Хубер.", "date": "2018.08.29", "title": "Германия върна останките на намибийци, използвани за експерименти"}
{"url": "https://www.faktor.bg/bg/articles/rusiya-izgoni-pasifik-invayranment-obyavi-ya-za-nezhelana-i-zaplaha-za-natsionalnata-sigurnost", "text": "Русия забрани на екологична лобистка група от САЩ да действа на руска територия и я определи като \"нежелана\" организация, предаде \"Ройтерс\". Това е петнайсетата чуждестранна група, която попада по ударите на закон, приет преди четири години. Снощи руското министерство на правосъдието оповести, че \"Пасифик инвайрънмент\" е включена в списъка на забранените организации. Миналата седмица прокуратурата постановила, че базираната в Сан Франциско организация представлява заплаха за националната сигурност. \"Пасифик инвайрънмент\" сътрудничи с местни екологични групи в опазването на околната среда в Сибир и на Далечния изток при добива на петрол, минното дело и незаконното изсичане на гори, сочат данни от уебсайта на организацията. Правозащитни и други лобистки организации от чужбина са под натиск в Русия, откакто президентът Владимир Путин подписа през 2015 г. закона за забрана на \"нежеланите\" в Русия организации, припомни \"Ройтерс\".", "date": "2018.08.29", "title": "Русия изгони и \"Пасифик инвайрънмент\", обяви я за \"нежелана\" и заплаха за националната сигурност"}
{"url": "https://www.faktor.bg/bg/articles/novini/svyat/lavrov-ehidnichi-nadyavam-se-che-zapadnite-sili-nyama-da-se-otdadat-na-provokatsii-v-siriya", "text": "Русия се надява, че Западът, който твърди, че е в ход подготовка за химическа атака в сирийската провинция Идлиб, няма да възпрепятства антитерористична операция в района. Това заяви министърът на външните работи на Руската федерация Сергей Лавров, предава РИА Новости. „Много се надявам, връщайки се към темата за спекулации по повод планираната от правителството (на Сирия) химическа атака, че западните партньори, които активно разпалват тази тема, няма да се отдадат на провокации, на драматизации, каквито явно се подготвят, и няма да се намесват в антитерористичната операция срещу „Джабхат ан-Нусра“ в тази зона на деескалация“, подчерта Лавров на пресконференция с външния министър на Саудитска Арабия Адел ал-Джубейр. През последните дни ситуацията около Сирия стана по-напрегната, коментира от \"Фокус\". Говорителят на Министерство на отбраната на Русия генерал-майор Игор Конашенков заяви, че според независими източници терористи подготвят провокация, с която да обвинят Дамаск в употребата на химическо оръжие срещу цивилното население на провинция Идлиб. Една традиционна за Москва димна завеса, с която се опитва да прикрие действията си  По-рано американският военен министър Джеймс Матис заяви, че САЩ активно обсъждат с Русия предотвратяването на възможното използване на химическо оръжие в Сирия.", "date": "2018.08.29", "title": "Лавров ехидничи: Надявам се, че западните сили  няма да се отдадат на провокации в Сирия"}
{"url": "https://www.faktor.bg/bg/articles/novoto-gratsko-pravitelstvo-polozhi-kletva", "text": "Новите членове на гръцкото правителство положиха клетва в президентския дворец пред погледа на президента на Гърция Прокопис Павлопулос и премиера Алексис Ципрас. Общо 19 министри, депутати и алтернативни министри положиха клетва. От тях 13 са нови, а останалите са получили нови функции и назначения. Седем от тях са избрали религиозна клетва пред епископ, а другите 12 – политическа, пише БГНЕС. Традиционно след всяка клетва се прехвърлят функциите на министрите и се провежда министерска среща. Първата сесия на правителството се очаква да се състои в четвъртък.", "date": "2018.08.29", "title": "Новото гръцко правителство на Ципрас положи клетва"}
{"url": "https://www.faktor.bg/bg/articles/turski-boyni-samoleti-narushiha-gratskoto-vazdushno-prostranstvo", "text": "За нарушение на гръцкото въздушно пространство от четири турски бойни самолети днес следобяд съобщава атинското издание \"Елефтерос типос\", цитирано от БТА. Два изтребителя F-4 и два F-16 са навлезли в гръцкото въздушно пространство в района за полетна информация на Атина и са извършили последователни прелитания над островите Антропофаги. Първото прелитане е било в 15:04 часа. Новите нарушения стават в момент, когато военното напрежение между Атина и Анкара изглежда, че намалява, както и нарушенията на гръцкото въздушно пространство от турски военни самолети.", "date": "2018.08.29", "title": "Турски изтребители отново навлязоха в гръцкото въздушно пространство"}
{"url": "https://www.faktor.bg/bg/articles/zashto-erdogan-si-stroi-nov-dvorets-a-turtsite-zatyagat-kolani-i-go-aplodirat", "text": "В провинция Битлис, Източен Анадол, ще бъде построена нова президентска резиденция. Това ще бъде четвъртият дворец на турския държавен глава Реджеп Ердоган - след дворците му в Анкара, Истанбул и бъдещата му лятна резиденция на Средиземно море, припомнят \"Тагесшпигел\" и \"Райнише пост\", цитирани от \"Дойче веле\". Новината за изграждането на новата президентска резиденция бе съобщена от самия Ердоган.  Новият му дворец в Ахлат, на брега на езерото Ван, ще бъде с размерите на ловна хижа - той ще бъде построен на площ от 1071 квадратни метра. И двете издания посочват в тази връзка, че цифрата не е никак случайна: избрана е така, че да напомня за едно историческо събитие - през 1071 година в битката при Манцикерт селджукските турци побеждават византийската армия и това им отваря пътя за покоряване на Анадола. Смята се, че това поставя началото на упадъка на Византия. 400 години по-късно и Константинопол (днешен Истанбул) е в ръцете на османските турци. Мястото на новата Ердоганова резиденция също не е избрано случайно: тя ще бъде издигната в Ахлат - точно на мястото, където по време на битката предводителят на селджуките султан Алп Арслан е бил разпънал шатрата си. Турската опозиция е възмутена. \"Във времена, в които много турци нямат пари дори да си боядисат стените на жилището, Ердоган ще си строи нов палат\", коментира заместник-председателят на опозиционната Републиканска народна партия (РНП) Вели Агбаба. И добавя, че очевидно президентът се подиграва с народа. Самият Ердоган обаче не приема упреците на противниците си - за него новият дворец е израз на величието на Турция, която, според 64-годишния президент, е истинска регионална сила.   Преди четири години Ердоган си построи огромен дворец в Анкара, който погълна сумата от половин милиард евро. По изчисления на турската опозиция, за толкова пари правителството е можело да построи около 700 нови училища. По-късно на територията на комплекса бяха изградени джамия и конферентна зала за 2500 души, а до края на тази година предстои откриването и на нова библиотека. Когато не е в двореца си в Анкара, президентът използва представителни сгради. Така например в Истанбул той отсяда в т.нар. Huber Köskü - държавна вила на Босфора с парк от 34 хектара, в която по времето на Османската империя са живели представители на германския оръжеен концерн \"Круп и Маузер\". От 80-те години на миналия век вилата служи за резиденция на турския президент. Дворецът Хубер е бил само основно ремонтиран. Лятната резиденция в Мармарис на Средиземно море пък ще бъде изградена наново - по поръчение на Ердоган. По информация на турските медии, на мястото на скромната резиденция на бившия президент Тургут Йозал ще бъде изграден истински палат с 300 стаи. За прокарването на 17-километров път до него са били пожертвани 50 хиляди дървета, твърдят от опозицията. \"За преустройство и строителство на нови сгради се харчат много средства, от които Анкара в момента има огромна нужда\", пише \"Райнише пост\". Зетят на Ердоган и финансов министър Берат Албайрак предприе съкращения на обществените разходи с няколко милиарда евро. Но по нищо не личи, че Ердоган е готов да намали разходите на своята президентска администрация. Засега няма признаци, че склонността на турския президент да се обгражда с лъскави и скъпи резиденции може да настрои отрицателно неговите избиратели. Случва се дори точно обратното: когато Ердоган обяви плановете си за построяването на новия дворец в Ахлат, привържениците му посрещнаха новината с аплодисменти. А проправителственият вестник \"Star\" я определи като \"радостна вест\".", "date": "2018.08.29", "title": "Защо  Ердоган си строи нов дворец, а турците затягат колани и го аплодират"}
{"url": "https://www.faktor.bg/bg/articles/novini/svyat/ankara-reformite-svarzani-s-kandidaturata-na-turtsiya-za-chlenstvo-v-es-stavat-prioritetni", "text": "Реформите, свързани с кандидатурата на Турция за членство в Европейския съюз, стават приоритетни за правителството в Анкара, заяви външният министър Мевлют Чавушоглу. Още трима членове на правителството подкрепиха тези намерения, предаде БНР. Турският първи дипломат увери, че пълноправното членство остава цел на страната му и че продължават усилията за подновяване на преговорите по Митническия съюз между ЕС и Турция. Анкара също така работи за отпадане на визите за нейни граждани. От своя страна правосъдният министър Абдулхамит Гюл заяви, че Турция ще работи за ускоряване на правосъдието и засилване на управлението. Берат Албайрак, на когото са поверени турските финанси, анонсира, че през следващата седмица ще посети Великобритания, а след това и Германия. Той изтъкна подкрепата, която Турция е получила от редица европейски страни след началото на търговски конфликт със Съединените щати. Светът преживява турбуленция с център в Съединените щати, добави той. Албайрак обеща, че 2019 г. ще бъде година на борба с инфлацията. Турция остава напълно лоялна към подписания на 18 март 2016 г. протокол с Брюксел за спиране на нелегалната емиграция, посочи пък вътрешният министър Сюлейман Сойлу.", "date": "2018.08.29", "title": "Анкара: Реформите, свързани с кандидатурата на Турция за членство в ЕС стават приоритетни"}
{"url": "https://www.faktor.bg/bg/articles/destabilizirat-li-rusiya-i-turtsiya-balkanite", "text": "Австрийски политолог прикова вниманието на Европейския съюз с твърдението, че Русия и Турция ще дестабилизират Балканите. Какво са намислили Путин и Ердоган и може ли да се говори за колаборация между двамата лидери? \"И Русия, и Турция имат сериозни интереси на Балканите, различни от тези на ЕС. Те биха използвали всяко забавяне в Съюза. Това го видяхме в Македония. Те имат общи интереси, но не са общи на Балканите. Преди всичко става дума за икономика и геополитика. Може да очакваме някакво противопоставяне между тези две сили, отколкото сътрудничество\", отбеляза историкът и анализатор доц. Александър Сивилов.  Гостът на \"Денят ON AIR\" припомни, че и двете държави разполагат с различна религиозна основа, с която могат да повлияят.  \"В Русия не е правена пенсионна реформа от 1999 година. Това, което бе създадено по времето на Борис Елцин – това е. Възрастта за пенсиониране се вдигна с 8 години и хората оправдано реагираха много остро. През последните години икономиката на Русия никак не е розова. Въпреки това, започнаха да се съвземат от санкциите. Започнаха да произвеждат технологии, самолети. Същевременно има изоставане в много важни технологични сектори като ракетната индустрия\", посочи доц. Сивилов пред Bulgaria ON AIR. През изминалото европредседателство на България, правителството ни засегна редица въпроси, като част от тях бе темата със Западните Балкани.  \"Действията на правителството ни бяха по-скоро пожелателни. Държавите, за които ставаше въпрос, все още нямат икономическите устои да влязат в ЕС\", смята анализаторът.", "date": "2018.08.29", "title": "Дестабилизират ли  Русия и Турция Балканите ?"}
{"url": "https://www.faktor.bg/bg/articles/prokuraturata-iska-domashen-arest-za-shofyora-na-katastrofiraliya-kray-svoge-avtobus", "text": "По информация на \"Хоризонт\" на БНР за шофьора на катастрофиралия край Своге автобус прокуратурата няма да иска постоянно задържане, а домашен арест. По това искане трябва да се произнесе по-късно Софийският окръжен съд. Според неофициална информация, Григор Григоров ще бъде докаран в Съдебната палата не от ареста, а от болницата на затвора. Медицинска документация за състоянието му е определила решението на прокуратурата да иска за шофьора втората по тежест мярка за неотклонение. Държавното обвинение ще иска да бъде отнета шофьорската книжка на мъжа, който заради шофиране с превишена скорост е обвиняем за смъртта на 17 души. От съда ще се иска и да му бъде наложена забрана да напуска страната. Появата в съдебната зала ще е първата публична поява на Григор Григоров след тежката катастрофа в събота вечерта. Според адвоката му Христо Ботев, той е в изключително тежко психологическо състояние, защото от години е познавал част от починалите и пострадалите край Своге.", "date": "2018.08.29", "title": "Прокуратурата иска домашен арест за шофьора на катастрофиралия край Своге автобус"}
{"url": "https://www.faktor.bg/bg/articles/ruski-turoperator-zakasa-u-nas-angelkova-se-namesi-da-varnat-130-detsa-v-rusiya", "text": "Над 130 руски деца, дошли на почивка в България, бяха превозени до страната си след намесата на Министерството на туризма на България, Федералната агенция по туризъм на Русия, посолството на България в Москва и Генералното консулство на Русия във Варна. Това съобщават от Министерството на туризма. Превозът бил осигурен след разговор между министър Николина Ангелкова и ръководителя на руския туризъм Олег Сафонов. Проблемът възникнал, след като руският туроператор \"Турово\", който е продавал самолетни билети на организирани и индивидуални пътници, внезапно изпаднал в невъзможност да осигури полета за връщане, независимо че билетите са били платени. Обратният полет на децата е поет от \"Ной Травел\", който е с регистрация в България, поясняват от МТ. Веднага след като българската страна била информирана за ситуацията, със съдействието на Ангелкова и Олег Сафонов са били проведени няколко срещи - с българското посолство в Москва и във Федералната агенция по туризъм на Русия, както и в Генералното консулство на Русия във Варна. У нас остава група от още 24 деца, за които е поет ангажимент да бъдат превозени на 31 август, когато изтича почивката им, посочват от министерството. Според информация от \"Турово\" у нас има още руски граждани, за които е в сила казусът с обратния полет. Данните, давани от руския туроператор, показват, че голяма част от тези хора не са организирани туристи с туристически пакети, а са купили само самолетни билети от \"Турово\". По информация на БНР става въпрос за 1000 руски граждани са у нас, \"изгорели\" с билети от фирмата. В съобщение на Федералната агенция по туризъм на Русия, цитирано от пресцентъра на българското министерство на туризма, се казва: \"Към днешния ден \"Турово\" не е предоставила на Росстуризъм информация какво количество билети са реализирани от нея за самостоятелни туристи и каква е бройката на хората с пакетни турове. Ако билетът е бил продаден като част от общ туристически продукт, отговорността пред туристите за превоза носи туроператорът, направил тура чрез \"Турово\". Ако пътникът е купувал билетите самостоятелно, отговорността носи тази компания, която е получила парите и го е информирала, че билетът е резервиран и платен.\" На последната среща в консулството във Варна са били разгледани варианти за споразумение между двата контрагента, а собственичката на \"Турово\" е заявила, че ще търси начини руските граждани да бъдат превозени. За срещата има протокол, подписан от всички страни, съобщава БТА.", "date": "2018.08.29", "title": "Туроператор закъса у нас, Ангелкова се намеси да върнат 130 деца в Русия"}
{"url": "https://www.faktor.bg/bg/articles/dnes-maykal-dzheksan-shteshe-da-praznuva-60-godini", "text": "В месеца, в който Кралицата на попа Мадона навърши 60 години, легендарният Майкъл Джексън щеше да празнува своя 60-ти рожден ден. Новината за изненадващата смърт на звездата шокира света. През 2009 година Майкъл Джексън си отива след приемане на смъртоносна комбинация от лекарства. Именно през 2009 година Майкъл трябваше да направи голямото си завръщане на сцената в Лондон.  Сега децата му вървят по неговите стъпки. Дъщеря му Парис е актриса, модел и певица. Принс Джексън вече продуцира музикални клипове. Най-малкият син на Джако, известен под псевдонима Бланкет, още е ученик. Наследниците на Майкъл печелят милиони от творчеството му. От пет години Майкъл Джексън води класацията на най-печелившите покойни знаменитости. Според изчисления на \"Форбс\" през 2017 година приходите от продажби на албуми, авторски права и музикални събития, посветени на Краля, са около 75 милиона долара.  Талантът на Джексън го изкачва на престола на поп музиката. Още от малко момченце той се превръща в безспорен идол на децата с парчетата на Jackson 5. Неговата лунна походка, гениални песни и клипове, и впечатляващи спектакли на сцената Майкъл преобръща представата за шоубизнес още в началото на 80-те. В по-късно в интервю за Опра Уинфри изпълнителят споделя:\"Винаги съм искал просто да бъда едно съвсем нормално малко момченце. Но съдбата искаше нещо съвсем различно.\" Приживе звездата печели 13 от престижните отличия. През 1984 той става първият изпълнител, който за една нощ получава 8 награди \"Грами\". По-късно проблемите на Майкъл започват да излизат наяве. Отменени концерти, припадъци на сцената, пристрастяване към пластичната хирургия, заглавия за \"Лудия Джако\". Детайлите около двата му брака с Лиса-Мари Пресли и медицинската сестра Деби Роу остават скрити от обществото. През 2010 година на Майкъл посмъртно е присъдена награда \"Грами\" за цялостно творчество. А десет седмици след смъртта му Джако е положен в мавзолей в гробище до Лос Анджелис. Феновете му остават верни на неговите неповторими песни и на огромния му талант. (Източник: Дарик)", "date": "2018.08.29", "title": "Днес Майкъл Джексън щеше да празнува 60 години"}
{"url": "https://www.faktor.bg/bg/articles/izdigat-v-germaniya-nova-berlinska-stena", "text": "В центъра на немската столица Берлин ще бъде построено копие на Берлинската стена, която разделяше Германия от 1961 до 1989 година. Проектът е на група художници, стартира през октомври и ще бъде реализиран в рамките на четири седмици, съобщи \"Асошиейтед прес\". Туристи и посетители ще могат да посещават съоръжението срещу 15 евро. Според организаторите на арт проявата, очакват се между 1500 и 3000 души на ден да посетят обекта. те ще получават специални телефони при влизането си с индивидуални туристически маршрути, ще могат да гледат документални филми за Стената и да посещават изложби. Идеята е хората да преживеят преминаването на Берлинската стена както това е ставало по време на Студената война и да почувстват какво значи да изгубиш свободата си", "date": "2018.08.29", "title": "Вдигат нова Берлинска стена в Германия"}
{"url": "https://www.faktor.bg/bg/articles/maestroto-poe-uvereno-kam-shestata-titla-na-us-open", "text": "Роджър Федерер започна безпроблемно участието си на US Open. Швейцарецът победи японеца Йошихито Нишиока със 6:2, 6:2, 6:2 за час и 53 минути игра, като не срещна особени трудности по време на мача. Така Маестрото записа успешен старт по пътя към шестата си титла на US Open, където за последно триумфира преди точно 10 години - през 2008-а. В следващия кръг той ще срещне французина Беноа Пер, който победи австриеца Денис Новак със 7:6, 6:3, 7:5, 7:6. Лесна победа записа и Александър Зверев. Той се наложи над канадеца Петер Полански със 6;2, 6:1, 6:2.", "date": "2018.08.29", "title": "Маестрото пое уверено към шестата титла на US Open"}
{"url": "https://www.faktor.bg/bg/articles/postaviha-vosachna-figura-na-lili-ivanova-vav-varna", "text": "Легендата на българската естрада вече има восъчна фигура във Варна. Тя се намира в \"Ретро музей\" в морската столица.  Новата придобивка беше поставена и представена пред публика. Фигурата на Лили Иванова е в естествен ръст и изпълнена с особено внимание към детайла. Примата е в характерна за нея поза с букет цветя и микрофон във вдигната ръка. До нея е восъчната фигура на нейния добър колега и приятел, великия Емил Димитров.", "date": "2018.08.29", "title": "Поставиха восъчна фигура на Лили Иванова до Емил Димитров"}
{"url": "https://www.faktor.bg/bg/articles/wsj-turtsite-na-poslushaha-erdogan-investirat-v-sasht", "text": "Въпреки призивите на президента Реджеп Тайип Ердоган американските долари да се обменят за турски лири, самите турци очевидно не го слушат и редица бизнесмени се насочват към инвестиции в САЩ, пише Wall Street Journal, цитиран от вестник „Джумхуриет”. Без съмнение някои турски бизнесмени се възползват от сегашния паритет щатски долар – турска лира и извършват инвестиции за милиони долари в САЩ. Типичен пример е Бекир Окан, който влага 300 млн. ЩД в недвижими имоти. Той строи 270-метров небостъргач в Маями във Флорида, кръстил го е „Okan Tower” и трябва да бъде готов до 2022 година. В него ще има луксозни апартаменти и хотел с 294 стаи, пише \"Фокус\".  Бекир Окан вече предлага на потенциални клиенти в Истанбул примерни образци на апартаменти от 270 кв.метра в „Okan Tower”. По думите му турците страшно много си падат по Маями и вижда огромен потенциал за тяхното привличане в Южна Флорида.  Досега Бекир Окан е вложил 25 млн. ЩД. В небостъргача му има 389 апартамента, а цените им варират от 318 хиляди до 1.9 млн. ЩД. Досега 45 турци са си закупили „на зелено” апартаменти в „Okan Tower”, пише още Wall Street Journal.", "date": "2018.08.29", "title": "WSJ: Турците не послушаха Ердоган, инвестират в САЩ"}
{"url": "https://www.faktor.bg/bg/articles/temenuzhka-petkova-zapozna-kitayski-yadreni-eksperti-s-energiyniya-ni-sektor", "text": "Министърът на енергетиката Теменужка Петкова се срещна с представители на Китайската национална енергийна администрация (NEA), Китайската национална ядрена корпорация (CNNC), Китайската ядрена енергийна корпорация (CGN) и Държавната корпорация за ядрени енергийни технологии (SNPTC), които са на работна визита у нас. Това съобщиха от пресцентъра на министерството.  Посещението им в България е една от първите инициативи в изпълнение на подписания през юли през тази година между Министерството на енергетиката и Китайската национална енергийна администрация Меморандум за разбирателство относно мирното използване на ядрената енергия.  Министър Петкова представи пред гостите основните характеристики на енергийния сектор в страната, приоритетите на българското правителство в областта на енергетиката, както и основните етапи в развитието на ядрения отрасъл в България.  С дял от 4% в БВП и заети около 56 хил. души, енергетиката е един от ключовите отрасли на националната икономика, каза министър Петкова. Тя поясни още, че в страната са налице 10 хил. мегавата разполагаеми мощности и годишното производство на електроенергия възлиза на около 45 тераватчаса.  По думите на изпълнителния директор на АЕЦ „Козлодуй“ Иван Андреев България има над 40 годишен опит в експлоатацията на ядрени мощности и добри традиции и програми за подготовка на кадри за този сектор. Той припомни, че АЕЦ „Козлодуй“ е първата атомна централа в Югоизточна Европа, открита през 1974 г.  Андреев запозна гостите от Китай с успешното изпълнение на програмите за продължаване на експлоатационния срок на 5 и 6 блок на ядрената ни централа.  Политиката за управление на радиоактивни отпадъци и отработено ядрено гориво в България бе представена от Сергей Цочев, член на УС на ДПРАО.  Основен акцент в разговора с китайските гости бе визията на българското правителство за изграждане на нови ядрени мощности в страната. Изграждането на нова базова мощност ще бъде необходимо за гарантиране на енергийната ни сигурност, подчерта Петкова пред участниците в срещата. По нейните думи българската страна разглежда реализацията на АЕЦ „Белене“ като една от възможностите за задълбочаване на енергийното сътрудничество между двете държави.  Тя припомни, че, според експертни анализи, проектът АЕЦ „Белене“ може да се осъществи най-бързо в сравнение с други подобни проекти в региона, тъй като разполага с необходимата инфраструктура, лицензирана площадка и оборудването е доставено. Проектът е нотифициран пред Европейската комисия, поясни Петкова.  Тя припомни и взетото от българската страна решение да се търси възможност за реализация на проекта съвместно със стратегически инвеститор, на пазарен принцип, без предоставяне на държавна гаранция, чрез отделяне на активите и пасивите на проекта в отделна компания. Според решение на Министерския съвет от 29 юни 2018 г., до края на м. октомври министърът на енергетиката следва да предложи варианти за структуриране на проекта. По думите на енергийния министър, реалистично е в началото на 2019 г. да има избран инвеститор.  За китайското правителство технологичното развитие на ядрената енергетика е основен приоритет, каза заместник-генералният директор на Департамента за ядрена енергия на Китайската национална енергийна администрация Ши Лишан. Той поясни, че в момента в страната се изграждат 17 нови реактора.", "date": "2018.08.29", "title": "Теменужка Петкова запозна китайските ядрени експерти с енергийния ни сектор"}
{"url": "https://www.faktor.bg/bg/articles/ep-otpuska-34-mln-evro-za-vazstanovyavane-na-balgariya-gartsiya-polsha-i-litva", "text": "Помощите от ФСЕС на стойност от 34 млн. eвро, отпуснати за възстановяване в Гърция, Полша, Литва и България след природните бедствия през 2017 г., бяха одобрени от Комисията по бюджети в сряда, се казва в съобщение от пресслужбата на Европейския парламент. Средствата, които следва да бъдат потвърдени на пленарно заседание в Страсбург и Съвета, включват 16 918 941 евро за възстановяване в Литва след продължителните дъждове и наводнения, които причиниха щети на отводнителни системи, язовири и пътища, както и земеделски земи през лятото и есента на 2017 г. , пише \"Фокус\". През есента на 2017 г., силни бури и дъждове също засегнаха района на Бургас, в резултат на което бяха причинени щети на мостове, дренажни канали и подпорни стени и на основната инфраструктура. Наводнението взе 5 жертви и засегна 6 000 души, като 142 жилищни и над 1 200 нежилищни имоти бяха наводнени. Предоставените помощи на стойност от 2 258 225 евро ще покрият отчасти разходите за възстановителни дейности на основна държавна инфраструктура.  Гърция ще получи 2 535 796 евро за възстановяване на засегнатите части на остров Кос, който беше разтърсен от земетресението през юли 2017 г. Полша ще получи 12 279 244 евро за възстановяването на щетите от силните бури и проливни дъждове в три войводства — Куявско-Поморско, Поморско и Великополско, които унищожиха десетки хиляди хектара гори и реколта, както и транспортна и енергийна инфраструктура.  Проектодокладът на Януш Левандовски (ЕНП, Полша) бе приет с 33 гласа „за“ с 0 „против“, и 0 „въздържали се“. Необходимият проект на коригиращ бюджет No 4/2018 на докладчика Зигфрид Мурешан (ЕНП, Румъния), беше приет с 33 гласа „за“ и 0 „против“, и 0 „въздържали се“  Информационни фишове за помощите на ФСЕС за България, Гърция, Литва и Полша могат да бъдат намерени онлайн на страницата на Комисията. Допълнителна обща информация може да бъде открита в предложението на Комисията и в доклада на Парламента.  Съветът се очаква да одобри помощите до 4 септември. Фондовете ще бъдат достъпни няколко седмици след като Европейският парламент одобри предложението по време на септемврийската пленарна сесия.  ФСЕС е създаден през 2002 г. след сериозните наводнения в Централна Европа през лятото на същата година. Оттогава той е бил използван при 80 различни бедствия, причинени от природни катастрофи като наводнения, горски пожари, земетресения, бури и суша. До момента Фондът е предоставил помощ на 24 различни европейския държави в размер от над 5 млрд. евро.  Средствата от фонда „Солидарност“ на ЕС могат да служат за възстановителни дейности и за покриване на част от разходите за спасителни операции, за предоставяне на временно настаняване, за почистване на засегнати региони и за защита на културно наследство, и имат за цел да облекчат финансовите тежести, с които трябва да се справят местните власти след природни бедствия.", "date": "2018.08.29", "title": "ЕП отпуска 34 млн. eвро за възстановяване на България, Гърция, Полша и Литва"}
{"url": "https://www.faktor.bg/bg/articles/golyama-nemska-kompaniya-se-gotvi-da-se-otkazhe-ot-severen-potok-2", "text": "Немската компания Uniper, която се отдели от Е.ON през 2016 година, може да напусне проекта „Северен поток – 2“ заради очакваните американски санкции. Това обяви заместник-генералният директор Кристофер Делбрюк в интервю за Finanz Nachrichten. „Не можем да рискуваме да бъдем подложени на американски сакнции. Ще бъдем изключени от търговския оборот и няма да можем да търгуваме в долари“, коментира Делбрюк. През юни 2017 американският Сенат е приел закон, който предвижда санкции за компаниите, участващи или финансиращи строителството на газопровода, който трябва да мине по дъното на Балтийско море и да свърже Русия с Германия, която е сред най-големите потребители на руски газ. Президентът на САЩ Доналд Тръмп все още не е подписал закона, но вредица свои изказвания се обявява срещу строителството на газопровода. „Северен поток -2“ е планиран с капацитет от 55 милиарда кубични метра газ годишно, дълъг е около 175 км и по оценки на експертите ще струва около 9,5 милиарда евро. Германия поддържа проекта, но срещу него има силна съпротива не само от САЩ, но и от европейски страни като Полша и Дания, които смятат, че така ще бъде усилено руското влияние в ЕС.", "date": "2018.08.29", "title": "Голяма немска компания се готви да се откаже от „Северен поток – 2“"}
{"url": "https://www.faktor.bg/bg/articles/grazhdani-skochiha-sreshtu-targa-za-lit-3-2-na-struma-shtyal-da-se-povtori-uzhasat-ot-svoge", "text": "За да не се повтори трагедията в Искърското дефиле при Своге, да се спре търгът за лот 3.2 на автомагистрала \"Струма\" в Кресненското дефиле. Това искат от \"Граждани за устойчиво развитие\", съобщи на пресконференция Димитър Димитров от сдружението. Трябва да се спре този търг и независима международна оценка да оцени качеството на безопасността на т.нар. двойно трасе на магистрала \"Струма\" през Кресненското дефиле, каза Димитров, според когото проектът не отговаря на изискванията за магистрала, удължава пътуването през дефилето със 7 км, не съхранява и самото дефиле, няма дублиращ път, транспортно неудачен е и крие опасности. Сезираме президента и главния прокурор с искане да се спре този лот, бързането с него, посочи Димитров. По думите му, трябва да се спрат всички пътни проекти, които предстоят да се обявяват на търгове и за тях да се изготви независима, с международно участие, експертиза, показваща, че това, за което ще се дават пари, гарантира максимална безопасност. Системата на поддържане и на развитие на пътната инфраструктура в България трябва да се прави от професионалисти, които имат отговорността и възможността да предлагат професионално издържани решения, максимално гарантиращи безопасността, коментира още Димитров.", "date": "2018.08.29", "title": "Сдружение скочи срещу търга за Лот 3.2 на АМ \"Струма\", сезира главния прокурор"}
{"url": "https://www.faktor.bg/bg/articles/babh-pochishava-nivoto-na-merkite-sreshtu-afrikanskata-chuma", "text": "Във връзка с постоянните промени в епизоотичната обстановка в Европейския съюз и опасността от засягане на България от Африканска чума по свинете (АЧС) Българската агенция по безопасност на храните (БАБХ) повишава нивото на мерки, които взема с цел превенция на заболяването. От 21.08.2018 г. със заповед на изпълнителния директор на БАБХ е въведен засилен контрол в: 1. заведения за обществено хранене; 2. обекти за междинно съхранение на странични животински продукти (СЖП) и моторни превозни средства за превоз на СЖП. При проверките се обхваща начинът на отделяне, идентифициране и проследяване на всички отпадъци от храни от животински произход (вкл. и кухненските отпадъци), наричани странични животински продукти (СЖП). Проверяват се условията на съхранение и начина на унищожаване на СЖП и в двата вида обекти. Задължително е унищожаването на всички СЖП да става чрез обезвреждане по методите, посочени в Регламент (ЕО) № 1069/ 2009 в екарисаж или в инсталации за изгаряне и съвместно изгаряне, регистрирани в областните дирекции по безопасност на храните. През първата седмица от действието на заповедта са извършени 177 проверки. Издадени са 69 предписания за отстраняване на констатирани несъответствия.", "date": "2018.08.29", "title": "БАБХ повишава нивото на мерките срещу африканската чума"}
{"url": "https://www.faktor.bg/bg/articles/pravitelstvoto-odobri-dopalnitelni-razhodi-ot-14-miliona-za-novite-lichni-dokumenti", "text": "Правителството одобри допълнителни разходи по бюджета на Министерството на вътрешните работи за 2018 г. в размер до 14 000 000 лв.  Средствата са за финансово обезпечаване на сключени договори за изпълнение на дейности, свързани с издаването на българските лични документи. Разходите се осигуряват за сметка на предвидените средства по централния бюджет за настоящата година, съобщават от пресслужбата на Министерски съвет след днешното правителствено заседание.", "date": "2018.08.29", "title": "Правителството одобри допълнителни разходи от 14 милиона за новите лични документи"}
{"url": "https://www.faktor.bg/bg/articles/makron-viktor-orban-i-mateo-salvini-s-pravo-gledat-na-men-kato-osnoven-protivnik-v-evropa-po-vaprosa-za-migrantite", "text": "Френският президент Еманюел Макрон заяви днес, че унгарският премиер Виктор Орбан и италианският вицепремиер Матео Салвини с право гледат на него като основен противник в Европа по въпроса с мигрантите, предаде АФП. \"Няма да отстъпя пред националистите и тези, които възхваляват словото на омразата. Ако са видели в мое лице основния си противник, имат право\", заяви той в Копенхаген в отговор на журналистически въпрос. Френският президент е на двудневно държавно посещение в Дания. Макрон добави, че през идните дни и месеци ще трябва да бъдат взети решения по мигрантския въпрос, което предполага \"сериозност и отговорно отношение\", и призова европейците \"да останат верни на ценностите си като правото на убежище\". Вчера в Милано Орбан каза, че Салвини е негов \"герой\", а Макрон - основен противник. Седем месеца преди европейските избори, на които се очаква това да бъде основна тема, Орбан обвини французите, че са \"начело на политическите сили, подкрепящи имиграцията\" и че той иска да спре нелегалната имиграция.", "date": "2018.08.29", "title": "Макрон съгласен с Орбан и Салвини: С право гледат на мен като основен противник за мигрантите"}
{"url": "https://www.faktor.bg/bg/articles/izteche-zapis-kak-tramp-plashi-evangelisti-demokratite-shte-predizvikat-promyana-barzo-i-s-nasilie", "text": "Президентът на САЩ Доналд Тръмп предупредил евангелистки лидери, че ако републиканците загубят контрола над Конгреса на междинните избори, демократите ще предизвикат промяна „бързо и с насилие“, предаде АФП, цитирайки в. „Ню Йорк таймс“. На срещата в Белия дом в понеделник Тръмп казал, че всичко от консервативния му дневен ред е изложено на риск, ако партията му загуби вота през ноември, показва аудиозапис на разговора, получен от американския вестник, пише БНР. Демократите „ще отменят всичко, което направихме и ще го направят бързо и с насилие“, казал Тръмп. „Те незабавно ще спрат всичко“. „Вижте Антифа“, добавил той, визирайки екстремистки леви антифашистки организации, „и вижте някои от тези групи, това са склонни към насилие хора“. Говорител на Белия дом отказал да разясни какво е имал предвид президентът, посочва „Ню Йорк таймс“. Тръмп и преди е плашел с насилие, ако нещата не вървят по искания от него начин. По време на президентската кампания през 2016 г. той каза, че привържениците му вероятно ще реагират с употреба на насилие, ако не спечели номинацията на Републиканската партия. „Мисля, че ще се стигне до бунтове“, предупреди той. „Ню Йорк таймс“ посочва, че на репортери било позволено да чуят кратки коментари на Тръмп в началото на срещата му със свещеници и пастори в понеделник, като той говорил за аборти, религиозни свободи и младежка безработица. Но след като представителите на медиите напуснали стаята, президентът сменил темата и заговорил за това как евангелистките лидери могат да помогнат на републиканците да спечелят през ноември. „Моля Ви да отидете и да подсигурите, че всички Ваши хора ще гласуват“, казал Тръмп.", "date": "2018.08.29", "title": "Изтече запис как Тръмп плаши евангелисти: Демократите ще предизвикат промяна бързо и с насилие"}
{"url": "https://www.faktor.bg/bg/articles/novini/balgariya/partiyata-na-kasm-dal-s-pametnika-na-pencho-kubadinski-dps-zaplyu-izbiratelite-si-v-litseto", "text": "И от партията на Касим Дал  НПСД скочиха срещу решението на общинарите в Лозница, да бъде открит на 6 септември паметник на комунистическия велможа Пенчо Кубадински – един от активните участници в смяната на имената на турците и мюсюлманите. Ето и пълния текст на декларацията им:", "date": "2018.08.29", "title": "Партията на Касим Дал: С паметника на Пенчо Кубадински ДПС заплю избирателите си в лицето"}
{"url": "https://www.faktor.bg/bg/articles/rumen-petkov-za-korneliya-ninova-tsinizam-e-da-se-katerish-varhu-trupovete-na-tragichno-zaginali-hora-kam-vlastta", "text": "Председателят на АБВ Румен Петков остро разкритикува лидера на БСП Корнелия Нинова във \"Фейсбук\", ден след като тя поиска оставката на кабинета заради катастрофата край Своге. \"Цинизъм е да се катериш върху труповете на трагично загинали хора към властта\", пише Петков във  социалната мрежа. \"Хора като Корнелия Нинова трябва да имат памет и за други трагични инциденти в страната\", пише още той.", "date": "2018.08.29", "title": "Румен Петков за Корнелия Нинова: Цинизъм е да се катериш върху труповете на трагично загинали хора към властта"}
{"url": "https://www.faktor.bg/bg/articles/arestuvaha-sobstvenik-na-mandra-1700-kg-bezaktsizen-tyutyun", "text": "38-годишният Г. М., който е собственик на мандра в пазарджишкото село Калугерово, е бил арестуван вчера. Той е обвинен за държане на 1700 кг безакцизен тютюн, съобщиха от пловдивската окръжна прокуратура. Било установено, че той е организирал в мандрата си цех, където нелегалният тютюн е бил нарязван и обработван. С него са били зареждани тайните фабрики за цигари в Тутракан, Горна Оряховица и Дупница, разбити на 24 срещу 25 август. Мъжът е задържан за 72 часа. Предстои прокуратурата да поиска за него в съда постоянна мярка задържане под стража. За престъплението се предвижда от 2 до 8 г. затвор.", "date": "2018.08.29", "title": "Арестуваха собственик на мандра с 1700 кг безакцизен тютюн"}
{"url": "https://www.faktor.bg/bg/articles/zlatnata-statuya-na-erdogan-v-germaniya-prestoya-samo-edin-den", "text": "В германския град Висбаден беше отмонтирана четириметрова златна статуя на турския президент Реждеп Таип Ердоган от съображения за сигурност. Паметникът престоя само ден, след като беше открит. Той беше поставен в рамките културен фестивал в главния град на западната провинция Хесен. Полицията във Висбаден не е била информирана предварително какво точно произведение на изкуството ще бъде издигнато. Провокативното културно творение предизвика много критика, но и одобрение, особено сред турската диаспора в Германия. Директорът на фестивала Биенале смята, че на Ердоган трябва да се гледа като на спорна фигура, за която във Федералната република може да се дискутира, за разлика от други държави.", "date": "2018.08.29", "title": "Златната статуя на Ердоган в Германия престоя само един ден"}
{"url": "https://www.faktor.bg/bg/articles/septemvri-shte-e-kopi-peyst-na-avgust", "text": "Тази година през септември се очаква средните месечни температури да бъдат около нормата, която за равнините е между 18 и 21°, за високите полета – между 15 и 17°, а за планините – между 3 и 8°. Най-високите температури през септември ще бъдат между 28° и 33°, а най-ниските – между 3° и 8°. Такава е прогнозата за времето за месец септември, съобщена от Националния институт по метеорология и хидрология (НИМХ).  Месечната сума на валежите ще бъде около и над нормата, която за равнините е между 30 и 50 л/кв.м, а за планинските и припланински райони – от 50 до 80 л/кв.м. Месецът ще започне с предимно слънчево време и максимални температури между 28 и 33. Климатологът проф. Георги Рачев разказа за много странно явление в Черно море и обяви, че септември ще бъде „копи-пейст“ на август. Промяна ще настъпи към 4-ти септември и през втората половина от десетдневието ще бъде променливо. Ще има и превалявания, придружени с гръмотевици. Температурите постепенно ще се понижат и ще са близки до обичайните за периода.  През повечето дни и от второто десетдневие се очаква променливо време, с температури около нормата.  Превалявания ще има около 11-и, около 15-и и към 18-и септември.  През последните дни от десетдневието температурите ще се понижат и при изясняване в края на периода по високите полета се очакват и първите слани.  През третото десетдневие температурите ще бъдат близки и по-ниски от обичайните. Вероятност за преминаване на атмосферни смущения и за валежи има около 22-и, 25- и в края на месеца. През септември отслабва интензивността на атмосферната циркулация над Европа поради намаляването на топлинните различия между океана и сушата. Това е причина за усилване на климатичното засушаване в нашата страна. Макар и рядко в някои години валежите превишават неколкократно месечните норми. Обикновено облачните дни са от 2 до 6, а тези с валеж – около 4. Измервани са изключително високи температури – около 40°, но през втората половина от месеца има условия за слани във високите полета. В началото на месеца слънцето в София изгрява в 6 ч. и 51 мин. и залязва в 20 ч. и 01 мин. Продължителността на деня е 13 ч. и 10 мин. В края на месеца Слънцето изгрява в 7 ч. и 22 мин. и залязва в 19 ч. и 10 мин. Продължителността на деня е 11 ч. и 48 мин. Фазите на Луната през месеца са: на 3.09 - последна четвърт, на 9.09 - новолуние, на 17.09 - първа четвърт и на 25.09 – пълнолуние. На 23 септември в 4 ч. и 54 мин е есенното равноденствие и започва астрономическата есен.", "date": "2018.08.29", "title": "Септември ще е копи-пейст на  август"}
{"url": "https://www.faktor.bg/bg/articles/boriso-spira-reshenieto-za-stroitelstvo-v-silistar", "text": "Министър-председателят Бойко Борисов нареди спиране на решението за строителството в местността „Силистар” в Странджа. Премиерът е разпоредил на областния управител на Бургас Вълчо Чолаков да предприеме всички законови мерки, за да спре изпълнението на решението на Общинския съвет-Царево, който е одобрил план за застрояване. Областният управител трябва да прецени дали да върне или оспорва пред съда на решението. Разглежда се и вариант да бъде сигнализирана Окръжна прокуратура-Бургас. По-рано днес проверка на Министерствота на околната среда и водите установи, че общинските съветници в Царево са гласували в нарушение. Напрежение се създаде след решението на общинския съвет в Царево да започне процедура за строителство на 22 декара в Силистар. Спорният терен в една от най-крайните и не много застроени територии на Южното Черноморие навремето е бил свинарник. Мястото е сменило няколко собственика. По информация на бТВ, плановете на настоящия собственик са да бъде изградено екоселище.", "date": "2018.08.29", "title": "Борисов нареди да се спре решението за строителство в „Силистар”"}
{"url": "https://www.faktor.bg/bg/articles/georgi-parvanov-makedonizmat-prodalzhava-da-sashtestvuva", "text": "Ние трябва да заявим категорично, че общото между България и Македония е в единното национално съмосъзнание на населението по територията на сегашните две държави. Говоря за българското национално самосъзнание. Единни са националните цели и задачи от средновековието, през възраждането. Не казвам през времето, когато сме били в Османската империя. Говоря за възраждането, когато сме имали единни борби, а не просто цели и задачи, включително и около Илинденско-Преображенското въстание. Това зави по време на пресконференция основателят на АБВ и президент на България (2002-2012) Георги Първанов.  „Ето за това Илинденско-Преображенското въстание е българско. Защото преобладаващата част от населението, участниците, въстаниците, а не само инициаторите, организаторите и ръководителите, всички те имат българско самосъзнание. Тази теза обаче не бива да се тълкува, като опит да внушим нещо на съвременните жители на Битолско, Крушевско или Скопие. Да се самоопределят както си искат. Ние трябва да приемем тяхната различност“, посочи той, цитиран от Канал 3. По думите му сега една от основните задачи пред правителството ни е да защити националния интерес на България, запазвайки и развивайки добрите отношения с Македония на базата на пълна яснота по понятието „обща история“.  „Много важно е от тук нататък да убедим нашите най-близки приятели от Македония в историческата истина и това може да започне с едно становище, което не търпи отлагане, на споменатата Интердисциплинарна комисия, която да подаде експертната си визия и съответно на правителствено или парламентарно ниво тя да бъде утвърдена и по този начин да затворим възможността за политиците да спекулират“. „Първата стъпка е да приемем общо разбиране по темата за единната ни история. Българското правителство трябва да влезе в диалог с македонските си колеги, на базата на разработена експертна позиция от БАН и Интердисциплинарната комисия и да постигне това разбиране, че Илинденско-Преображенското въстание, всички събития от периода на възраждането и първите десетилетия от 20 в., са български по своя характер, че македонската държава израства такава от българската нация, от българското казано най-общо. Ако това не стане ще водим всяка година по няколко спора, които могат да затлачат отново отношенията между България и Македония, независимо, че го има договора“, заяви Първанов. По думите му около година след подписването на въпросния договор отново възникват конфликтни точки между двете държави, а македонизма, за който се говореше, че вече е изкоренен всъщност продължава да съществува", "date": "2018.08.29", "title": "Георги Първанов: Македонизмът продължава да съществува"}
{"url": "https://www.faktor.bg/bg/articles/patnitsi-na-rayanear-chakat-veche-chasove-na-letishte-sofiya", "text": "Десетки пътници на нискотарифния авиопревозвач \"Райънеър\" чакаха часове на летището в София. Те трябваше да излетят в 6:50 часа тази сутрин за Атина, но на летището разбират, че полетът е с променен час - за 15.30 ч., но до 16,30 още не беше излетял. Така те бяха принудени да прекарат няколко часа в чакане, получиха храна и вода, какъвто е регламентът, но това причинява много неудобства на пътниците. \"Промяната ни обърква плановете, платили сме за втори вътрешен полет, но вече сме загубили тeзи пари. Не знаем дали ще успеем да вземем и ферибот, защото не сме сигурни дали изобщо ще тръгнем в 15.30 ч.\", сподели един от потърпевшите. Според европейския регламент, в такива ситуации хората имат право на обезщетение от 250 евро, защото полетът закъснява с часове.", "date": "2018.08.29", "title": "Пътници на \"Райънеър\" чакаха с часове на Летище София"}
{"url": "https://www.faktor.bg/bg/articles/belgradski-vestnik-vsichko-shopsko-e-srabsko", "text": "Цялото население до Кюстендил, Самоков и Искърското дефиле в България, както и това в Кратово, Враня, Ниш и Пирот, което нарича себе си шопи, е чисто сръбско. \"В сръбския Шоплук, както и в този в България и Македония, хората говорят на призренско-тимошкия диалект, който е част от сръбския език\", пише белградското издание \"Телеграф\", цитирано от БГНЕС.  В обширната публикация многократно се подчертава, че \"шопите от край време са се считали за част от сръбското племе\".  \"В известна степен шоп е обидно определение от страна на българите за сърбите... Шопите са имали собствено народностно съзнание, което ги отделя от българите и ги доближава до сърбите, с тези извън границите. Това не са \"добри българи\" и поради тази причина непрекъснато са били под наблюдението на българските власти\", пише още изданието.  \"По своето наречие и характер те и днес имат повече сръбски от български характеристики. Шопите се различават от останалите българи както с характера, така и с традициите... Когато през 1836 г. те поискали присъединяване към Сърбия, шопите се определят като част от сръбския род и поради тази причина в централната част на Шоплука не може да бъде открита нито една джамия\", пише \"Телеграф\" и подчертава, че \"всъщност известната \"Шопска салата\" е чисто сръбска и произхожда от района на Босилеград.  Същото белградско издание преди ден публикува нова статия, изпълнена с омраза към България, в която българите се определят като крадци на кралското имущество.  В статията, която бе озаглавена \"Да питаме българите къде се намира откраднатият сервиз за хранене на крал Петър\" е изпълнена с обидни квалификации за страната ни като - \"мръсната българска ръка, окупаторските войски, окупаторският печат...\".  В текста се казва, че \"през 1916 година българските окупационни войски са откраднали в сандъци \"дизайнерския сребърен сервиз за хранене на крал Петър Караджорджевич\", който по онова време е струвал над 100 000 франка.  \"Всички тези предмети, които навремето са били собственост на сръбски кралски двор, днес принадлежат на българската държава\", пише още \"Телеграф\"", "date": "2018.08.29", "title": "Белградски вестник: Цялото население, което нарича себе си шопи, е сръбско"}
{"url": "https://www.faktor.bg/bg/articles/7-sadebni-ohraniteli-pazyat-shofyora-ot-katastrofata-pri-svoge", "text": "59-годишният Григор Григоров бе конвоиран от 7 съдебни охранители в Софийския окръжен съд, където по искане на прокуратурата магистратите ще решат дали да го пуснат под домашен арест, пише \"24 часа\". В залата има и негови близки, дошли да го подкрепят. Мъжът е обвинен за причиняване на смърт по непредпазливост на 17 души, пътували в преобърналия се рейс край Своге на 25 август. Той видимо не изглежда добре, куца, а на главата има превръзка, допълва изданието.", "date": "2018.08.29", "title": "7 съдебни охранители пазят шофьора от катастрофата при Своге"}
{"url": "https://www.faktor.bg/bg/articles/ot-prokuraturata-razkriha-podrobnosti-za-vlakovete-blasnali-posledovatelno-kola-na-prelez", "text": "Окръжна прокуратура-Стара Загора наблюдава досъдебно производство за това, че на 28.08.2018 г., на жп прелез, на общински път, в землището на Община – Стара Загора, при управление на моторно превозно средство са нарушени правилата за движение, като по непредпазливост е причинена смъртта на един човек - .   Установено е, че водач на лек автомобил „Опел Астра“ предприел пресичане на охраняем жп прелез при работеща сигнализация и спусната автоматична прелезна бариера. Автомобилът първо е бил ударен, в задната част, от преминаващ бърз влак в посока към гр. София, след което се завъртял, попаднал на съседни жп релси, където е бил ударен от движещ се пътнически влак в посока гр. Пловдив.   При това положение автомобилът е излязъл от жп линията, ударил се в електрически стълб и спрял в затревена площ до релсите. Водачът е починал на място. Това съобщиха от пресцентъра на Апелативна прокуратура-Пловдив.    Двете влакови композиции се движели в една и съща посока. Двамата машинисти са тествани за употреба на алкохол с техническо средство, като е отчетен нулев резултат. Местопроизшествието е посетено и запазено от екипи на Второ РУ на МВР-Стара Загора, на Жандармерията и на сектор „Пътна полиция“ при ОД на МВР-Стара Загора. В 17,40 часа на мястото на пътнотранспортното произшествие е пристигнал полицейски екип, като до този момент там са се намирали служители на жандармерията.   Незабавно е бил уведомен прокурор от Окръжна прокуратура-Стара Загора, под чието ръководство са се извършвали следствените действия. Разследването по случая продължава.", "date": "2018.08.29", "title": "Прокуратурата разкри подробности за блъснатата последователно от две влакови композиции кола на прелез"}
{"url": "https://www.faktor.bg/bg/articles/svidetelka-govoreh-s-shofyora-na-avtobusa-pri-navlizaneto-vav-fatalniya-zavoy-kray-svoge", "text": "Прокуратурата цитира в съдебна зала показанията на 8 свидетели, сред които и тези на пострадалата Бистра Ангелова, която твърди, че е говорела с шофьора при навлизането в завоя. Друг очевидец Иван Зафиров карал с мотор след автобуса и забелязал как навлиза с висока скорост в насрещното платно в завоя, блъска последователно две коли и се отклонява надясно към пропастта.  Повечето свидетели казват, че е валяло, но дъждът не е бил проливен, а се усилил след катастрофата. Адвокат Ботев посочи, че причините за катастрофата не може да се доказват от свидетелски показания. Той поиска съдът да наложи лека мярка на Григоров или да го пусне изобщо без мярка. Обвинението твърди, че Григоров е навлязъл в насрещното, правейки десен завой. След това видял 2 коли и завил рязко надясно. Той преминал през мантинелата и се преобърнал.  Прокуратурата приема тези обстоятелства от свидетелски показания на шофьори, които били ударени от автобуса. Адвокатът на Григоров Христо Ботев твърди, че обвинението почива на свидетелски показания, а не на експертизи, което е в разрез с практиката на Върховния съд при подобни дела. Защитникът се учуди на свидетелските показания как така клиентът му изпуснал десния завой и влязъл в насрещното, а след това завил и рязко надясно. Експертиза по делото сочи, че автобусът най-вероятно е бил технически изправен. Адвокат Ботев коментира, че тахографът, от който прокуратурата установява, че Григоров се е движил с 53 км/ч, не може да даде обективната скорост по време на катастрофата.", "date": "2018.08.29", "title": "Свидетелка: Говорех с шофьора на автобуса при навлизането във фаталния завой край Своге"}
{"url": "https://www.faktor.bg/bg/articles/zhiteli-na-svoge-protestiraha-na-lobnoto-myasto-na-zaginalite", "text": "Десетки жители на Своге и околните села се събраха на протест на мястото, където в събота стана тежката катастрофа. Хората настояха за спешни мерки от страна на държавата за обезопасяване на опасния пътен участък и за наказания за виновните за трагедията.  Предвождани от двама свещеници, протестиращите изминаха пеша повече от един километър до мястото на катастрофата, където положиха венци и цветя и запалиха свещи в памет на жертвите на тежката катастрофа. На пътя йеромонах Рафаил отслужи молитва за избавяне от всяко зло. Протестиращите настояха за оставки на всички нива и за наказания на виновните за трагедията. \"Хората подкрепиха шофьора. Те са пътували с този човек. Но така е най-угодно на всички, просто винаги трябва някой да поеме вината. Трябваше да има оставки, оставки, оставки на всякакво ниво\", заявиха протестиращи. Протестът се охраняваше от полицейски екипи. Хората са категорични, че в четвъртък отново ще бъдат на същото място и ще идват всяка вечер, докато исканията им не бъдат изпълнени. Днес министър Нанков обеща, че ще започнат спешни ремонти на пътния участък.", "date": "2018.08.29", "title": "Жители на Своге протестираха на лобното място на загиналите"}
{"url": "https://www.faktor.bg/bg/articles/operiraha-uspeshno-deteto-postradalo-dnes-v-uasg", "text": "Приключи операцията на 13-годишното момче, което пострада по-рано днес в УАСГ. Това съобщиха от пресцентъра на УМБАЛСМ \"Н. И. Пирогов\". Оперативната интервенция е успешна. То е със сериозна кръвозагуба и остава за активно наблюдение и лечение в Детската реанимация на \"Пирогов\".", "date": "2018.08.29", "title": "Оперираха успешно детето, пострадало днес в УАСГ"}
{"url": "https://www.faktor.bg/bg/articles/politika/hlyab-i-pasti/neudobni-dumi-za-ushanki-i-star-gramofon", "text": "На 1 декември 1939 г. в своя брой №84 болшевишкият вестник „Правда“ публикува изявление на Йосиф Висарионович Сталин по въпроса за „вината“ за „началото“ на Втората световна война. Ето думите на „бащата на народите”:  1. „Не Германия нападна Франция и Англия, а Франция и Англия нападнаха Германия“. 2. „След началото на военните действия Германия се обърна към Франция и Англия с мирни предложения, а Съветския съюз открито подкрепи мирните предложения на Германия;“ 3. „Управляващите кръгове във Франция и Англия отклониха, както мирните предложения на Германия, така и опитите на Съветския съюз да постигне бързо прекратяване на войната.“ Казва всичко това този   след като още на 23 август същата година СССР и Германия подписват зловещият и трагичен за народите на Европа „Пакт за ненападение” известен още като Договор „Молотов – Рибентроп”, с таен протокол към него, който определя как да се раздели „европейската плячка”. Следва подялбата на Полша, окупацията на Литва, Латвия и Естония от СССР, война срещу Финландия, заграбване на територии от Румъния (сегашна Молдова и Северна Буковина) и присъединяването им към СССР. Следва Катинското клане. В същото време Германия разширява своята територия чрез \"присъединяване\" на Австрия, окупация на Чехия и Полша и продължава по начертания план към Белгия, Холандия и Франция. И да не пропуснем, че само месец след злокобния август 1939 г. Германия и СССР са сключили и отделен „Договор за дружба и граници”. За този договор малко се знае, но е факт, че именно той осигурява тила на Германия. За да може спокойно Хитлер да си разиграва армията в Западна Европа. Определението за тази постъпка на СССР е само едно – негодничество. В този гнусен „Договор за дружба и граници” за Полша се говори като за „разпаднала се държава”. И изключително нагло, типично по нацистки и комунистически, се хвърля вината за създалото се положение върху Англия и Франция. Тук именно е текстът, който Сталин преразказва на 1 декември 1939 г. И той гласи следното: „Англия и Франция са отговорни за продължаването войната и в случай на продължаване на войната, правителствата на Германия и на СССР ще встъпят във взаимни консултации по отношение на необходимите мерки.” Вече знаем какви бяха тези „взаимни консултации” и „необходими мерки”. Целта им бе да загинат 100 милиона души. Хей така,   И за радост на днешните „русофили” и „неонацисти”. Две седмици след изявлението на Сталин от 1 декември 1939 г. СССР е изключен от ОН (Обществото на народите) заради агресията си \"срещу финландската държава\". Припомням тези факти, защото има глупаци у нас, които все още не ги знаят или ако ги знаят, се правят на социалисти или атакисти. И се представят за „русофили”. И за да е абсурдът пълен в началото на юни влетя новината,че т.нар. Национално движение „Русофили” е номинирало бившия ни премиер Симеон Саксобургготски за член на международен Съвет на ветераните–русофили. „Аферим, дядо, машалаах” ще кажа, перифразийки Иван Вазов.   че и ветеран – чуждопоклонник. Това, което си спомням от даскалото някога е, че на чуждопоклонниците нашите истински царе са им рязали главите. А компания на Симеон Сакскобургготски в този съвет щял да му прави германският шмекер Герхард Шрьодер, канцлер на Германия, а след края на мандата и „товарищ газов магнат” в руските компании Газпром и Роснефт. Наглостта на руснаците няма граници и в наши дни. Днес Русия има войски в Украйна, Грузия и Молдова против волята на техните правителства. В наши дни тя осъществи военна агресия срещу тези държави и окупира техни територии. Засега в ООН само осъждат с резолюции политиката на Кремъл, а демократичните държави търсят начин да укротят руската ненаситна агресивност чрез санкции. Впрочем санкциите срещу Русия са единственото мирно средство за предотвратяване на нова световна война. Те все пак не позволяват на днешния владетел на Кремъл да се самозабрави напълно като Сталин и Хитлер. А и си няма „верен” съюзник, какъвто някога Сталин намери в лицето на Хитлер. Пробва с Ердоган, защото Мадуро не става. Но не е същото. И все пак, руската наглост, която е добре позната на хората от ХХ век, е може би изненада за младите хора от ХХI век. Тази наглост отне живота на веледостойният български цар Н.В. Цар Борис III, тя окупира България през 1944 г. и пак тя направи така, че курдиса у нас във властта една шепа негодници и продажници, които чрез нечуван терор отнеха живота на много българи и наложиха на страната ни тъпата комунистическа съветска система, която доведе България до катастрофа. Затова и днес, когато страната ни е член на НАТО и ЕС, когато заедно с другите демократични държави е въвела също санкции срещу Русия, не може да не дразни тази демонстрация на въшлясали ушанки, каквото наблюдаваме в последно време у нас. И не само дразни, но и предизвиква потрес и гняв. А „ветеранът-русофил” да вземе и да си седне на задника. И ако трябва – дайте му ги тия пусти имоти, за да миряса. Защото за баща си и за чичо си трябва той сълза да пророни, убийците им трябва да кълне и проклина, а не като износен грамофон все същата плоча на същото място да върти. А \"русофилството\" му, особено днес, е срам за България.", "date": "2018.08.29", "title": "Неудобни думи за ушанки и стар грамофон"}
{"url": "https://www.faktor.bg/bg/articles/nad-80-protsenta-ot-evropeytsite-zayaviha-che-ne-iskat-poveche-da-prevartat-chasovnitsite", "text": "Над 80 процента от европейците, участвали в онлайн допитване, искат да бъде премахната практиката да се превъртат стрелките на часовниците пролет и есен, предаде БТА, От хората, предпочитащи да спре смяната на часовото време, повечето предпочитат да се запази за постоянно лятното часово време, съобщи днес германският вестник „Вестфаленпост“, цитиран от ДПА. В допитването на Европейската комисия от началото на юли до средата на август взеха участие 4,6 милиона души. Това е рекордно участие в онлайн сондаж на ЕС. Над три милиона от гласовете бяха дадени на територията на Германия. Говорителка на ЕК каза снощи, че Еврокомисията ще проучи подробно резултатите, преди да направи каквито и да било публични изявления. Макар да не е правно обвързващо, допитването може да послужи като основа за законодателни действия, необходими за промени в нормативната уредба. Всяка окончателна реформа трябва да бъде одобрена от Европейския парламент и държавите членки.", "date": "2018.08.29", "title": "Над 80 процента от европейците не искат да превъртат повече стрелките на часовника"}
{"url": "https://www.faktor.bg/bg/articles/novini/balgariya/dost-s-pametnika-na-pencho-kubadinski-dps-stava-sauchastnitsi-v-prestapleniyata-na-zhivkov-i-bkp", "text": "Да реабилитираш участниците в престъплението „Възродителен процес“ само по себе си е престъпление. Когато това се прави от партия, която на думи се бори за права и свободи, освен престъпление, това е и морално падение, загуба на политическа легитимност.   Преди няколко месеца ДПС Велинград подкрепи единодушно идея за изграждане на паметник на ген. Семерджиев, който е не просто участник в т.нар. Възродителен процес, но е човекът, който в качеството си на началник на Генералния щаб на комунистическата армия изпрати танкове и БТР-и срещу мирно протестиращите за своите имена и религия турци и мюсюлмани. След остра Декларация от страна на ДОСТ, ДПС бяха принудени да се „поправят“. Декларативно се отказаха от подкрепата си за тази безумна гавра с паметта на жертвите на асимилационната политика на комунизма.  Оказва се, че  цялото разграничение от Решението на Общински съвет Велинград е било неискрено, фалшива маневра за заблуда на избирателите.  С Решение на Общински съвет Лозница, в който ДПС има тотално мнозинство, отново с пълно единодушие е взето решение за изграждане на паметник на друг участник в престъплението Възродителен процес и член на Политбюро на БКП – Пенчо Кубадински. Тук обаче ДПС няма полезен ход – точно с Решение на тази партия паметникът на Пенчо Кубадински вече е изграден и скоро предстои откриването му. На ДПС не им остава нищо друго освен  Престъплението рано или късно се разкрива. Въпросът е докъде може да стигне ДПС в гаврата си с избирателите. Предполагаме те ще застанат до Корнелия Нинова при откриването на паметника на комунистическия деец. Остава те да застанат до нея и да поднесат цветя пред паметника на комунистическия диктатор Тодор Живков в Правец! Това би било естествено продължение на една последователна политика за реабилитиране на комунистическия режим като отплата за създаването на ДПС – процес, започнал с прословутото помирително кафе, изпито в дома на диктатора Тодор Живков между него и Ахмед Доган още през далечната 1992 година.  Реабилитирането на преките участниците в престъплението Възродителен процес наистина е престъпление, при това тежко. Повтарянето на това престъпление вече е тежък рецидив. Мястото на рецидивистите не е в политиката, а в бунището на историята. Щяхме да отправим призив към ДПС да се засрамят, но за това е необходимо да имате елементарна човешка съвест.", "date": "2018.08.29", "title": "ДОСТ: С паметника на Пенчо Кубадински ДПС става съучастник в престъпленията на Живков и БКП"}
{"url": "https://www.faktor.bg/bg/articles/sinoptitsite-ni-obeshtavat-lyato-i-prez-septemvri-temperaturite-shte-skochat-do-35-gradusa", "text": "Тази година през септември се очаква средните месечни температури да бъдат около нормата, която за равнините е между 18 и 21°, за високите полета – между 15 и 17°, а за планините – между 3 и 8°.  Най-високите температури през септември ще бъдат между 28° и 33°, а най-ниските – между 3° и 8°. Такава е прогнозата за времето за месец септември, съобщиха от Националния институт по метеорология и хидрология (НИМХ), предаде агенция „Фокус“.  Месечната сума на валежите ще бъде около и над нормата, която за равнините е между 30 и 50 л/кв.м, а за планинските и припланински райони – от 50 до 80 л/кв.м. Месецът ще започне с предимно слънчево време и максимални температури между 28 и 33°. Промяна ще настъпи към 4-ти септември и през втората половина от десетдневието ще бъде променливо. Ще има и превалявания, придружени с гръмотевици. Температурите постепенно ще се понижат и ще са близки до обичайните за периода. През повечето дни и от второто десетдневие се очаква променливо време, с температури около нормата. Превалявания ще има около 11-и, около 15-и и към 18-и септември. През последните дни от десетдневието температурите ще се понижат и при изясняване в края на периода по високите полета се очакват и първите слани. През третото десетдневие температурите ще бъдат близки и по-ниски от обичайните. Вероятност за преминаване на атмосферни смущения и за валежи има около 22-и, 25- и в края на месеца.  През септември отслабва интензивността на атмосферната циркулация над Европа поради намаляването на топлинните различия между океана и сушата. Това е причина за усилване на климатичното засушаване в нашата страна. Макар и рядко в някои години валежите превишават неколкократно месечните норми.  Обикновено облачните дни са от 2 до 6, а тези с валеж – около 4. Измервани са изключително високи температури – около 40°, но през втората половина от месеца има условия за слани във високите полета. В началото на месеца слънцето в София изгрява в 6 ч. и 51 мин. и залязва в 20 ч. и 01 мин. Продължителността на деня е 13 ч. и 10 мин. В края на месеца Слънцето изгрява в 7 ч. и 22 мин. и залязва в 19 ч. и 10 мин. Продължителността на деня е 11 ч. и 48 мин.  Фазите на Луната през месеца са: на 3.09 - последна четвърт, на 9.09 - новолуние, на 17.09 - първа четвърт и на 25.09 – пълнолуние.  На 23 септември в 4 ч. и 54 мин е есенното равноденствие и започва астрономическата есен.", "date": "2018.08.29", "title": "Синоптиците ни обещават лято и през септември, температурите ще скочат до 33 градуса"}
{"url": "https://www.faktor.bg/bg/articles/nadziratelyat-na-makkeyn-vav-vietnamskiya-zatvor-haresvah-go-mnogo-zaradi-negovata-tvardost", "text": "\"Когато научих за смъртта на Джон МакКейн, ми стана много мъчно. Бих искал да изразя моите съболезнования на семейството му. Мисля, че същото чувство изпитват и моите сънародници, защото този човек е допринесъл изключително много за развитието на отношенията между Виетнам и САЩ\". Това казва надзирателят Тран Трон Дюит,  ръководил по-късно небезизвестния затвор \"Ханой Хилтън\", където МакКейн е бил затворник, пред английския вестник Vietnam News. Пред изданието той изтъква още, че лично много е харесвал американския сенатор, заради неговата твърдост и категорична позиция, въпреки бруталните мъчения, на които е бил подложен като военнопленник във Виетнам. Джон Маккейн, който почина от рак на мозъка в събота на 81-годишна възраст, е заловен и изпратен във виетнамски затвор за повече от пет години по време на войната във Виетнам, след като неговият бомбардировач Skyhawk е свален в Ханой през 1967 година. Една година след залавянето му МакКейн получава възможност да се освободи. Тогава похитителите му откриват, че баща му е бил командир на американските сили в Тихия океан и осъзнават положителния отзвук, който може да има в медиите неговото освобождаване. Но МакКейн отказва предложението от лоялност към своите другари - американски военнопленници, някои от които са държани в плен по-дълго от него. В резултат на това той е претърпял още по-жестоко отношение и е бил безмилостно измъчван в затвора. Много други жители на Ханой също изразиха уважението си към сенатор МакКейн, съпричастни с тях са и много други високопоставени фигури във Виетнам, след като са научили новината за неговата кончина. Лично  премиерът, председателят на Народното събрание и външният министър на Виетнам са изразили своите съболезнования на семейството на сенатор Джон МакКейн.", "date": "2018.08.29", "title": "Надзирателят на МакКейн във виетнамския затвор скърби за него"}
{"url": "https://www.faktor.bg/bg/articles/predi-referenduma-poveche-ot-polovinata-makedontsi-sa-za-promyanata-na-imeto", "text": "Повече от половината македонски граждани са заявили, че ще гласуват „За” промяна на името на страната, за да може тя да се присъедини към НАТО и ЕС, посочват БГНЕС, позовавайки се на социологическо изследване на Международния републикански институт (МРИ). 57% от запитаните подкрепят предложението Македония да се присъедини към ЕС и НАТО с новото име - \"Република Северна Македония\". Анкетираните допълват, че ползите от това членство оправдават смяната на името. 49% са посочили, че ще участват в референдума, който ще се проведе на 30 септември. 22% от македонците смятат да гласуват \"против\" промяната на името. \"Колкото повече наближава този важен референдум за Македония, толкова подкрепата за компромисно решение на спора за името, което ще открие вратите за членство в ЕС и НАТО, се накланя все по-силно към евроатлантическите институции\", посочва Пол Макарти, който е регионален директор на МРИ. Статистиката показва, че 83 на сто подкрепят присъединяването на Република Македония към Евросъюза и 77% подкрепят членството в НАТО. Изследването на МРИ е проведено между 28 юни и 15 юли тази година. В него са участвали 1100 души на възраст над 18 години.", "date": "2018.08.29", "title": "Преди референдума: Повече от половината македонци са \"ЗА\" промяната на името"}
{"url": "https://www.faktor.bg/bg/articles/novini/svyat/venetsuelskata-kriza-sravnima-s-bezhanskata-kriza-v-sredizemno-more", "text": "Съседни на Венецуела държави предприемат спешни мерки за опазване на границите си, заради бежанската вълна през последните месеци. Десетки хиляди венецуелци правят опит да преминат в Бразилия, Перу или Колумбия, заради хиперинфлацията и недостиг на стоки от първа необходимост в собствената им страна. Хиперинфлацията във Венецуела, празните рафтове на магазините, липсата на лекарства - всичко това доведе до най-голямата миграционна вълна в историята на Латинска Америка. Съседните държави обаче, са категорични, че трябва да се вземат спешни мерки за справяне с кризата. Бразилските власти вече изпратиха армията, за да охранява границата. Колумбия и Перу се споразумяха да съставят обща база данни, в която да регистрират венецуелските бежанци. \"Няма да се лъжем - бежанската криза, която режимът на Мадуро създаде е проблем, който засяга целия регион. Ако бягащите от Венецуела не намерят убежище в Колумбия например, ще се отправят към други държави. Ако и там срещнат отказ, ще отидат още по-далеч. Не бива да забравяме, че това е държава с население от 30 млн. души и докато кризата там не бъде решена, миграцията няма да спре. Най-доброто решение е страните от региона да подпомогнат Венецуела финансово\" коментира Кристиян Крюгер, служба за борба с миграцията в Колумбия. През последните 15 месеца най-малко 1 млн. души са напуснали Венецуела. ООН предупреди, че ако бежанската вълна се задълбочи, може да достигне мащабите на кризата със сирийските бежанци. Междувременно Перу обяви извънредно положение в здравеопазването по северната си граница. Хиляди венецуелци, бягащи от икономическата криза и глада в родината си, продължават да се стичат на перуанска територия въпреки затегнатия режим по границата за тях, предаде Ройтерс. В указ президентът Мартин Вискара обяви 60-дневно извънредно положение в две провинции по северната граница. Като причина се посочва \"непосредствена опасност\" за здравето и хигиената вследствие на имиграцията. Повече подробности не се споменават. Високопоставени представители на миграционните власти на Перу, Колумбия и Бразилия се събраха на двудневна среща в Богота, за да обсъдят как да се справят с миграционните потоци. Сега близо 1 милион венецуелци живеят в Колумбия, а над 400 000 в Перу, обявиха вчера властите на двете страни в съвместно изявление след срещата. Само 178 000 от тези в Перу имат разрешение да останат или случаите им се разглеждат. Колумбия и Перу ще обменят данни за мигрантите чрез обща база данни, за да следят пристигащите и да разпределят справедливо помощта, заявиха двете страни. Те поканиха и други засегнати от венецуелската миграция държави да се присъединят към инициативата им, пише БТА. Този месец Перу и Еквадор започнаха да изискват паспорти вместо лични карти от венецуелските мигранти. Перуанските власти затегнаха и крайните срокове, в които венецуелците могат да се заявяват за разрешение за временно пребиваване, което им позволява да работят законно в Перу. Другата седмица министрите на външните работи на Еквадор и Колумбия, а може би и на Перу и Бразилия ще се съберат в Еквадор, за да обсъдят въпроса за венецуелската миграция, каза Кристиан Крюгер, началник на колумбийската Агенция \"Миграция\". Бягството на венецуелците към други южноамерикански страни отива към \"кризисен момент\", сравним със събитията с бежанците в Средиземно море, заяви тези дни ООН. Перу призова и за среща на Организацията на американските държави и ООН за обсъждане на темата, заяви перуанският министър на външните работи.", "date": "2018.08.29", "title": "Венецуелската криза сравнима с бежанската криза в Средиземно море"}
{"url": "https://www.faktor.bg/bg/articles/novini/balgariya/sabirat-v-edna-struktura-vsichki-sluzhbi-svarzani-s-patnata-bezopasnost", "text": "Всички служби в държавата, които имат отношение към пътната безопасност , ще се консолидират в една структура, съобщи след среща в Министерския съвет вицепремиерът Томислав Дончев. Той уточни, че става въпрос за служби в МВР, Министерството на транспорта, Министерството на регионалното развитие, Агенция „Пътна инфраструктура” и други ведомства, включително и Министерството на образованието.  КАТ си остава в МВР, подчерта Томислав Дончев. По думите му новата структура ще има преки отговорности, свързани с политиката за пътна безопасност. По този начин няма да го има типичното, особено в критични ситуации, разделяне на отговорности и сложния въпрос от всички ведомства кой е най-отговорен за нередност или за инцидент, отбеляза вицепремиерът. Предстои да бъдат обсъдени детайлите за структурата, състава и правомощията на новия орган. „Основната функция е да упражнява силен контрол по отношение на всички останали държавни служби по темата „пътна безопасност” и да ги контролира и да им предписва, за да могат по-добре да си вършат работата”, разясни още Дончев. „От днес започваме техническа работа по темата, за да не губим време и по-скоро да излезем с конкретно предложение, включително и законодателно”, допълни той. „Много трудно един министър би могъл сам да предпише нещо на себе си или сам да се критикува, да не говорим за ниската вероятност сам да се накаже”, заяви още Томислав Дончев. Предстои да се определи дали новата структура ще е комисия или държавна агенция. „Коментираше се това, че това звено не бива да е под шапката на отделно министерство. Трябва да е максимално близо до Министерския съвет или директно подчинено на премиера, за да има достатъчна институционална мощ, за да може да разпорежда на министерствата”, заяви Дончев. Той беше категоричен, че новият орган не означава назначаване на нови чиновници.", "date": "2018.08.29", "title": "Събират в една структура всички служби, свързани с пътната безопасност"}
{"url": "https://www.faktor.bg/bg/articles/tereza-mey-shte-meri-sili-s-boris-dzhonsan-za-liderskiya-post-v-konservativnata-partiya", "text": "Британският премиер Тереза Мей, която е на обиколка в Африка, заяви, че ще се бори срещу всякакви опити на Борис Джонсън за лидерския пост в Консервативната партия и че ще я оглави и на следващите общи избори. Тереза Мей е на посещение в Африка в опит да подготви бъдещи двустранни споразумение за свободна търговия след Брекзит, но и там не можа да избегне неудобните въпроси, свързани с нейното бъдеще, съобщава БНР. Пред британски журналисти в Южноафриканската република тя заяви, че е в политиката, за да изпълни желанията на британския народ и на конференцията на Консервативната партия следващия месец ще наблегне на жилищното настаняване, здравеопазването и други вътрешни въпроси, които не са свързани с Брекзит.  Запитана конкретно за заплахата за нейното лидерство от бившия външен министър Борис Джонсън, Тереза Мей отговори, че се надява да води борбата на всички фронтове като премиер, защото не смята да подава оставка след Брекзит. Борис Джонсън обаче продължава да е сериозна заплаха за Тереза Мей във време, когато голяма част от партийните членове не са доволни от нейната стратегия за излизане от ЕС, така наречената \"Бяла книга\", заради която Джонсън подаде оставка и заяви, че по този начин Великобритания ще се превърне във васална държава.", "date": "2018.08.29", "title": "Тереза Мей ще мери сили с Борис Джонсън за лидер на консерваторите във Великобритания"}
{"url": "https://www.faktor.bg/bg/articles/novini/balgariya/kravodaritelska-aktsiya-za-postradalite-ot-tezhkata-katastrofa-kray-svoge", "text": "Кръводарителска акция за пострадалите от тежката катастрофа край Своге е организирана днес в \"Първа градска болница\" в София и в Университетската многопрофилна болница в Бургас. След трагедията край Своге Бургаската болница се присъединява към апела за кръводаряване за пострадалите, отправен от софийските медици и Националния център по трансфузионна хематология. \"Ние знаем колко са големи нуждите от кръв и затова чувстваме като наш дълг да помогнем на колегите от болниците, които правят всичко възможно да спасят пострадалите. И пак повтарям това са възрастни хора, при които кръвозагубите са по-големи и въстановяването е по- бавно\", заяви д-р Светлозар Георгиев- зам. директор на УМБАЛ Бургас. Всеки, който желае да дари кръв за пострадалите в катастрофата край Своге, може да го направи в Бургас, в сградата на Първа поликлиника.", "date": "2018.08.29", "title": "Кръводарителска акция за пострадалите от тежката катастрофа край Своге"}
{"url": "https://www.faktor.bg/bg/articles/kitay-brani-kremal-ot-sanktsiite-na-sasht", "text": "Външното министерство на Китай обяви, че се противопоставя на решението на САЩ да наложат още санкции срещу Русия, тъй като подобни мерки \"не могат да помогнат за разрешаването на проблеми\". \"Китай винаги е бил против едностранното използване на санкции в международните отношения или заплахи за тяхното използване\", изтъкна говорителят на китайското външно министерство, цитиран от световните информационни агенции. От ведомството призоваха Москва и Вашингтон да \"уредят съществуващите спорове чрез консултации и преговори, основани на принципите на равенство и взаимно уважение и съгласно общоприетите норми на международното право\". Последният набор от санкции срещу Русия влезе в сила в понеделник, като те бяха отговора на Вашингтон за предполагаемото участие на Москва в отравянето на бившия руски шпионин Сергей Скрипал и дъщеря му Юлия в английския град Солсбъри през март. От своя страна Русия изтъква, че санкциите представляват опит за \"подкопаване на международната структура в областта на контрола върху въоръженията и неразпространението на ядрени оръжия\" и обеща да отговори.", "date": "2018.08.29", "title": "Китай брани Кремъл от санкциите на САЩ: С подобни мерки не се решават проблеми"}
{"url": "https://www.faktor.bg/bg/articles/dete-e-s-opasnost-za-zhivota-sled-intsident-v-uasg", "text": "13-годишно дете е получило сериозни наранявания след тежък инцидент в Университета по архитектура, строителство и геодезия (УАСГ) в София. Сигнал е подаден малко след 11:00 часа. По непотвърдена информация момчето е играело баскетбол с други деца в салона, който е със свободен достъп, когато се е ударило в стъклена врата и тя се счупила. На място е изпратена линейка, която е дошла за по-малко от пет минути. Момчето е откарано в Противошокова зала на „Пирогов” с порезни рани, в тежко състояние. Лекарите го оперират. Борят се за живота му. МВР също проверява случая.", "date": "2018.08.29", "title": "Дете е с опасност за живота след инцидент в УАСГ"}
{"url": "https://www.faktor.bg/bg/articles/obshtestvo/zakon-i-red/spetssadat-gleda-myarkata-za-neotklonenie-na-desislava-ivancheva", "text": "Специализираният наказателен съд ще разгледа молба за изменение на мярката на отстранения кмет на столичния район „Младост” Десислава Иванчева.  Защитата на Иванчева ще настоява за по-лека мярка от „задържане под стража”. Апелативният спецсъд отказа да освободи от следствения арест Биляна Петрова – заместничка на отстранения кмет на „Младост”. Защитата ѝ настоя за пореден път за определяне на по-лека мярка за неотклонение заради влошеното ѝ здраве, но магистратите отново приеха, че няма пречка тя да се лекува в затворническата болница. Двете с Иванчева  са обвиняеми заедно с бившия кмет на квартала от ГЕРБ Петко Дюлгеров за подкуп в особено големи размери, поискан от строителния предприемач Александър Ваклин.", "date": "2018.08.29", "title": "Спецсъдът гледа мярката за неотклонение на Десислава Иванчева"}
{"url": "https://www.faktor.bg/bg/articles/poreden-intsident-sas-malak-samolet-ostavi-nyakolko-sela-bez-tok", "text": "Пореден инцидент със селскостопански самолет. Машината кацнала в слънчогледова нива на метри от железопътен прелез до град Брусарци, Област Монтана, съобщи Нова ТВ. Инцидентът станал вчера около обяд, когато самолетът закачил жици на далекопровод, при което се е счупила част от опашката му. Пилотът успял да овладее машината и след три километра се приземил аварийно в слънчогледова нива. Заради скъсаните жици няколко населени места в региона останаха без ток.Полицията разследва случая. Образувано е и досъдебно производство. Тепърва ще се изяснява дали машината е била технически изправна и има ли грешка на пилота. Това е поредният инцидент с паднало летателно средства за последния месец. Малък самолет падна край Шумен, а пилотът почина в болница. Друг малък самолет падна край Балчик, пилотът също загина. Имаше и инцидент с военен хеликоптер.", "date": "2018.08.29", "title": "Пореден инцидент с малък самолет остави няколко села без ток"}
{"url": "https://www.faktor.bg/bg/articles/svoge-na-protest-do-dupka-ako-ne-remontirat-uchastaka-ubiets", "text": "Хората от Своге излизат на протест. Те настояват да се ремонтира пътната настилка в участъка, в който стана автобусната катастрофа със 17 загинали.  Според жителите на Своге не само този участък, но и цялото Искърското дефиле е много опасно. Местните са гневни, че мантинелата на пътя не е поставена адекватно.  Те са категорични, че ще продължат да изразяват недоволството си заради липсата на реакция от институциите, въпреки множеството им сигнали, че пътят е опасен.  Демонстрацията ще бъде мирна и ще започне в 17:00 часа, на мястото на тежката катастрофа.", "date": "2018.08.29", "title": "Своге на протест до дупка, ако не ремонтират участъка убиец"}
{"url": "https://www.faktor.bg/bg/articles/obshtestvo/ulitsata/mikrobus-katastrofira-na-kragovo-shofyorat-pochina-na-myasto", "text": "Микробус се блъсна във фонтан в Пазарджик, шофьорът е починал.   Инцидентът е станал рано тази сутрин на кръговото кръстовище при Спортната зала в града.   ​Като най-вероятна причина за катастрофата се посочва, че на шофьора му е прилошало и е изгубил управление.   Микробусът е собственост на сдружение за хора с увреждания в село Звъничево. В него не е имало други пътници.", "date": "2018.08.29", "title": "Микробус катастрофира на кръгово, шофьорът почина на място"}
{"url": "https://www.faktor.bg/bg/articles/sotsialniyat-ministar-obeshta-ednokratna-pomosht-na-blizkite-na-zaginalite-pri-adskata-katastrofa-kray-svoge", "text": "Агенцията за социално подпомагане ще отпусне еднократна помощ на близките на починалите и на пострадалите при адската катастрофа край Своге. Сумата, която ще бъде дадена, както вече е известно, е 375 лева – максималната, предвидена от закона. Това потвърди министърът на труда и социалната политика Бисер Петков и подчерта, че потърпевшите от трагедията няма да бъдат принудени да чакат по гишета, за да получат средствата. Служители на агенцията ще ги посетят по домовете им, където ще бъдат оформени необходимите документи. Социалният министър коментира и наболялата тема за проблемите на хората с увреждания. Той обясни, че отпадането на защитата им от уволнение е станало по предложение на организациите на самите хора с увреждания. \"Нормално е те да бъдат източник на работна сила, но трябва да се съобразяваме и с твърденията на работодателите, че дадено лице може да не е пригодно да извършва определена дейност. Уволнението ще става само с предварително индивидуално разрешение от Агенцията по труда\", обясни Петков в интервю за \"Нова телевизия\". Той обясни, че ако даден работодател не може или не желае да попълни квотата за назначения на хора с увреждания, то той е задължен да внася т.нар. компенсационна вноска във Фонда за заетост на хората с увреждания. В неговия управителен съвет е предвидено да членува и човек от национално представителните организации на работодателите. Вижте още новини от България! Министър Петков разясни и какви ще бъдат все още обсъжданите увеличения на финансовата помощ за хора с увреждания. \"Обективният измерител вече ще бъде линията на бедност – предвидено е месечната помощ да бъде процент от нея. Увеличението е най-съществено за хората в най-тежко положение – с над 90% инвалидност, които не са работили и нямат възможност да работят поради физическото си състояние. Идеята е сумата да се доближи максимално до помощта, която получават децата до навършване на пълнолетие”, обяви Петков. И допълни, че финансовата подкрепата плюс социалната инвалидна пенсия е предвидено да достигнат до линията на бедност, а за следващата година одобрената от Министерския съвет такава е 348 лева. Допълнително хората с увреждания получават т.нар. добавка за чужда помощ в размер на 94 лева. \"В сравнение с това, което в момента получават, увеличението е с над 200 лева\", каза социалният министър. Хората с над 70% инвалидност месечно ще взимат „досегашните интеграционни добавки и спрените като отпускане, но продължаващи да се изплащат четвъртинки инвалидни пенсии от НОИ”, поясни още Петков.", "date": "2018.08.29", "title": "Социалният министър обеща еднократна помощ на близките на загиналите край Своге"}
{"url": "https://www.faktor.bg/bg/articles/sadat-otlozhi-razglezhdaneto-na-promyanata-na-myarkata-na-ivancheva-chaka-meditsinska-ekspertiza", "text": "Специализираният наказателен съд отложи делото за разглеждане на изменение на мярка за неотклонение от \"задържане под стража\" в по-лека по отношение на отстранения кмет на столичния район \"Младост\" Десислава Иванчева. Решението ще бъде взето след седмица, като дотогава трябва да бъде направена медицинска експертиза за актуалното здравословно състояние на Иванчева, заради което тя иска да бъде пусната от ареста. Към момента Иванчева се намира в Сливенския затвор, като изчаква да започне делото по същество срещу нея. Тя е обвинена за приемане на подкуп в особено големи размери. Иванчева се оплака от условията в ареста и в Сливенския затвор. Престоят ѝ там не ѝ се бил отразявал добре и тя е започнала да приема антидепресанти. Това е и основанието да иска да по-лека мярка за неотклонение. За предстоящата седмица съдът назначи изследвания от онколог, психиатър и съдебен лекар, които да удостоверят какво е актуалното здравословно състояние на Десислава Иванчева, от какви заболявания страда и може ли да стои .", "date": "2018.08.29", "title": "След 4 месеца в ареста Иванчева минала на депресанти"}
{"url": "https://www.faktor.bg/bg/articles/sred-sreshta-s-premiera-meteorolozite-izlizat-ot-ban", "text": "Националният институт по метеорология и хидрология излиза от структурата на БАН, решиха при премиера Бойко Борисов след заседанието на Министерския съвет, съобщава Би Ти Ви. На срещата са обсъдени два варианта и по-приемливият е бил НИМХ да бъде изведен извън БАН, като се запази оперативната дейност, а учените, които се занимават само с научна дейност, да изберат дали да останат в НИМХ или в БАН, поясни министърът на образованието Красимир Вълчев. Окончателното решение за съдбата на метеоролозите ще се реши на Общо събрание на БАН на 10 септември. От ръководството на Академията за заявили, че след като не може да се намери компромис, вероятно единственото решение е НИМХ вече да не бъде под шапката на БАН. Тази сутрин синоптиците отново излязоха на протест. „Направихме предложение за финансова независимост, колегите не го приемат и искат да останат извън структурата на БАН. Въпросът ще бъде бъде решен на Общо събрание. Ако това е решението на правителството, БАН ще се съгласи”, каза председателят на Академията акад. Юлиан Ревалски. „Ние сме демократична организация, учените, които смятат, че мястото им е в БАН, няма да срещнат пречки от наша страна”, увери директорът на НИМХ проф. Христомир Брънзов.", "date": "2018.08.29", "title": "След протести и разговори с премиера: Метеоролозите излизат от БАН"}
{"url": "https://www.faktor.bg/bg/articles/novini/svyat/aktsiya-za-povishavane-na-reytinga-na-putin-byah-protiv-pensionnata-reforma-no", "text": "\"Аз бях против пенсионната реформа, но...\" по този начин коментира предизвикалата масови протести в Русия и срив на рейтинта на самия Путин увеличение на пенсионната възраст. Той направи специално обръщение по държавните телевизии, заради което те промениха времето на новинарските си емисии. Newsru.com припомня, че още през 2005 година по време на \"Пряка линия\" Путин е обещал, че докато той е президент няма да има увеличение на понната възраст.  Сега се прави опит руснаците да бъдат убедени, че правителството е виновно за всичко, но \"дорият цар им е попречил и ги е пляснал през ръцете\", коментира изданието. \"Очаквано, Путин е разпоредил смекчаване на условията на пенсионната реформа, като ще се пенсионират на 60, а не на 63 години, както беше предвидено в правителственото решение. Въвежда се и термин \"предпенсионна възраст\" пет години преди срока за пенсиониране Още преди дни реските медии писаха, че Путин ще обяви именно мерки за смекчаване на тежестта на реформата, имаше дори предположения, че премиерът Дмитрий Медведев ще бъде уволнен.  Не е изключено \"намесата на Путин\" да е била планирана предварително, коментира изданието.", "date": "2018.08.29", "title": "Акция за повишаване на рейтинга на Путин: Бях против пенсионната реформа, но..."}
{"url": "https://www.faktor.bg/bg/articles/sasht-predupredi-asad-ako-bade-izpolzvano-himichesko-orazhie-v-idlib-otgovornostta-shte-nosi-rusiya", "text": "Високопоставени представители на властите в САЩ са отправили предупреждение към руското и сирийското правителство срещу употребата на химически оръжия в Сирия. Съюзниците на сирийския президент Башар Асад се готвят за офанзива срещу бунтовническия бастион провинция Идлиб, където живеят около 3 милиона души и има голямо присъствие на Ал Каида освен на сирийски бунтовнически групировки, предаде Асошиейтед прес. \"САЩ ще реагират на всяко установено използване на химическо оръжие в Идлиб и на други места в Сирия бързо и по съответния начин\", каза пред репортери говорителката на Държавния департамент Хедър Науърт. Тя заяви, че висопокоставени американски представители са разговаряли с руските си колеги, \"за да може това да стане ясно за Дамаск\". Науърт заяви, че използването на химически оръжия \"няма да бъде толерирано\". По думите й миналата седмица държавният секретар Майк Помпео е заявил на руския си колега Сергей Лавров, че Москва - която е военен съюзник на Дамаск - ще бъде държана отговорна. Президентът Доналд Тръмп на два пъти поддлагаше Сирия на въздушни удари в отговор на предполагаеми химически атаки там. Той заяви тогава, че ударите са имали за цел да попречат на Асад да извършва атаки с химически оръжия. В Пентагона министърът на отбраната на САЩ Джеймс Матис вчера спомена тези два удара, но не даде повече информация за реакцията на Вашингтон на ситуацията. Той единствено заяви, че Държавният департамент е \"водил активна комуникация с Русия в последно време, за да я включи в предотвратяването на това\". През април САЩ, Франция и Великобритания предприеха военни удари по Сирия, за да накажат Асад за предполагаемата атака с хлор срещу цивилни в дамаското предградие Дума. През 2017 г. Тръмп разреши обстрел с ракети \"Томахок\" по сирийска авиобаза в отговор на употреба от силите на Асад на газ зарин срещу цивилни.", "date": "2018.08.29", "title": "САЩ предупреди Асад: Ако бъде използвано химическо оръжие в Идлиб, отговорна ще е Москва"}
{"url": "https://www.faktor.bg/bg/articles/novini/svyat/nato-voennoto-uchenie-iztok-2018-e-podgotovka-na-rusiya-za-shirokomashtaben-konflikt", "text": "\"Руското военно учение \"Изток-2018\" демонстрира акцента на Русия върху отработването на участие в широкомащабен конфликт\", заяви изпълняващият длъжността официален представител на НАТО Дилън Уайт, който напомни, че Алансът редовно наблюдава руските военни учение. \"Това се вписва в картината, която наблюдаваме от известно време : по-напориста Русия, значително увеличаване на бюджета за отбрана и военното и присъствие. През изминалите години наблюдаваме значително нарастване на военния потенциал на Русия, включитгелно в Балгийския и Черноморския регион, а също така и в Средиземноморието. Нещо повече, Русия показа, че е готова да използва военна сила против своите съседи, а именно Украйна и Грузия\", добавя Уайт. \"Всички страни имат правото да провеждат военни учения на своите въоръжени сили, но е важно това да се случва прозрачно и предсказуемо\" коментира Уайт пред руската агенция \"Интерфакс\". Ученито \"Изток-2018\" ще се проведе от 11 до 15 септември и ще бъде най-мащабното в Русия от 1981 година, като в него ще участват над 300 хиляди военнослужещи.", "date": "2018.08.29", "title": "НАТО: Военното учение \"Изток-2018\" е подготовка на Русия за широкомащабен конфликт"}
{"url": "https://www.faktor.bg/bg/articles/tramp-ne-rusiya-a-kitay-e-haknal-imeylite-na-hilari-klintan", "text": "Президентът на САЩ Доналд Тръмп написа малко след полунощ пост в Туйтър, че Китай е хакнал имейлите на бившата кандидатка за президент Хилари Клинтън. Той обаче не приведе никакви доказателства или по-подробна информация в подкрепа на твърдението си, предаде Ройтерс, цитиран от \"Дарик\". \"Имейлите на Хилари Клинтън, много от които са класифицирана информация, бяха хакнати от Китай\", пише Тръмп в туита си. Той допълва, че сега трябва да бъдат предприети действия от ФБР и министерството на правосъдието и допълва, че сред всички погрешни стъпки на тези институции, \"доверието в тях ще си замине завинаги\", ако подобни действия не бъдат предприети. Не за първи път Тръмп твърди, че хакерската атака е била от Китай. Представители на американското разузнаване обаче твърдят, че Русия е организирала хакерската атака срещу американската Демократическа партия, за да се намеси в изборите през 2016 г., припомня Ройтерс. Американско федерално жури обвини 12 представители на руското разузнаване през юли за хакване на компютърната мрежа на Клинтън и на Демократическата партия.", "date": "2018.08.29", "title": "Тръмп: Не Русия, а Китай е хакнал имейлите на Хилари, ФБР да се задейства"}
{"url": "https://www.faktor.bg/bg/articles/borisov-za-dramata-kray-svoge-kam-nikoy-nyama-da-ima-zakrila-nito-poshtada", "text": "\"Към никого няма да има нито закрила, нито пощада\". Това заяви премиерът Бойко Борисов в началото на днешното правителствено заседание по повод тежкия инцидента с автобуса край Своге, предаде репортер на БГНЕС. В началото на заседанието, премиерът изказа съболезнования към близките на загиналите 17 души в трагичния инцидент. Той похвали работата на лекарите, на полицията и на пожарната, които са работили в синхрон и направили всичко по силите си, за да окажат помощ на ранените в злополучната събота.  Много ясно са отрегулирани всички процеси в държавата - конкурси, строителен надзор, приемателни комисии. Всяко длъжностно лице, което не си е свършило работата, ще бъде подведено под съдебна отговорност и ще му бъде поискана политическа отговорност, заяви Борисов.  Призовавам опозицията да изчака и въздържа от обвинения няколко дни, докато текат проверките. До там докъдето е вината, до там ще се носи отговорността, заяви премиерът.  Министър-председателят коментира и протеста на синоптиците, които тази сутрин отново излязоха пред централата на БАН, за да искат развод с академията. Очаква се в 10.30 часа протестиращите служители на НИМХ да влязат на среща с Борисов, образователния министър Вълчев и председателя на БАН акад. Ревалски.   Ще направя среща с тях, така че всичко което е в правомощията на БАН, да видим докъде са го свършили, какво решение ще се вземе, но не мога да оставя държавата да е заложник на тези процеси, които текат там. Ако те не могат да го решат, ние ще го решим, заяви Борисов.", "date": "2018.08.29", "title": "Борисов за драмата край Своге: Към никого няма да има закрила, нито пощада"}
{"url": "https://www.faktor.bg/bg/articles/zakopchaha-inspektor-ot-varnenskiya-zatvor-zabarkan-v-koruptsionni-shemi", "text": "На 27 август 2018 г. под прякото ръководство на екип от прокурори от Окръжната прокуратура във Варна служители на ОД на МВР задържаха за участие в корупционна схема инспектор от варненския затвор. Оказано е съдействие и от ръководството на затвора във Варна. Това съобщиха от пресцентъра на Апелативна прокуратура – Варна. Според събраните по делото доказателства той се е облагодетелствал финансово, за да извършва действия по служба, свързани с правното положение на лишени от свобода. Последните заплащали за предстоящите му действия чрез парични преводи към трето цивилно лице. На 28 август 2018 г. на инспектора като извършител и неговия съучастник като помагач са повдигнати обвинения за престъпление по чл. 301, ал.1 от НК. С постановление на наблюдаващите прокурори те са задържани за срок до 72 часа, след което ще се внесе искане във Варненския окръжен съд за вземане на мерки за процесуална принуда. Разследването продължава. Заради фактическата и правната си сложност то е възложено на екип от следователи от Окръжния следствен отдел към Окръжната прокуратура във Варна, съобщават още от обвинението. Преди месец, пък бяха задържани трима надзиратели от варненския затвор, след като се оказа, че пускали затворници да се разхождат на свобода, след което последните се връщали зад решетките.", "date": "2018.08.29", "title": "Закопчаха инспектор от Варненския затвор, забъркан в корупционни схеми"}
{"url": "https://www.faktor.bg/bg/articles/novini/svyat/razmyanata-na-teritorii-mezhdu-sartsiya-i-kosovo-sadarzha-piromanski-potentsial-koyto-shte-zapali-balkanite-otnovo", "text": "\"Дали усилията на Сърбия ще доведат до решаване на проблемите помежду им или ще доведат до взрив, който ще подпали отново целия регион\", питат се германските медии по повод евентуаалната промяна на границите на Балканите. Няма и 20 години откакто двата стояха от двете страни на барикадата по време на войната: Хашим Тачи като политически лидер на Армията за осбовождение на Косово и Александър Вуучич като министър за информацията в правителството на Слободан Милошевич. Днес са президенти на две държави, които, може би, се намират пред слючването на исторически договор, който да доведе и до промяна на границите\", пише watson.ch. Медията припомня, че от седмици циркулират слухове за промяна на границите между Сърбия и Косово, които бяха потвърдени косвено от Вучич и Тачи във Виена, но и това, че германският канцлер Ангела Меркел категорично се е противопоставила на това.  \"В Брюксел съществува страх, че една корекция на границите ще има дългосрочни последствия. Става дума за Република Сръбска, която при създаден прецедент би могла да поиска отделяне от Босна и Херцеговина и присъединяване към Сърбия\", пише изданиието. В текста се подчертава, че комисарят по разширяването Йоханес Хан е направил двусмислено изявление по този повод, като е изразил опасение от \"ефекта на доминото\" по отношение на промяната на границите на Балканите, но въпреки това не е изключил напълно такава възможност. \"Франкфуртелр алгемайне цайтунг\" пише, че намесата в дебата на новия съветник по национланта сигурност на Тръмп Джон Болтън го прави изключително сериозен, особено след неговото изявление, че \"не изключва териториално \"приспособяване\", особено ако двете страни се разберат за това помежду си\". \"Девизът \"Косово е Сърбия\" сега се променя на \"Северно Косово е Сърбия\", пише авторът Михаел Мартенс. Той цитира експерти, които смятат, че пректът за размяна на тгеритории или корекции на границите съдържа в себе си \"пиромански потенциал\" който би могъл да предизвика неконтролирана верижна реакция в целия регион. И албанците, и македонците, и сърбите и хърватите могат да поискат такива \"корекции\" в бъдеще и времето на Балканите ще се върне към 90те години, смятат те.", "date": "2018.08.29", "title": "Размяната на територии между Сърбия и Косово съдържа \"пиромански\" потенциал, който ще запали Балканите отново"}
{"url": "https://www.faktor.bg/bg/articles/novini/svyat/the-times-ruski-voenni-korabi-se-sabirat-za-da-podpomognat-novata-ataka-na-asad-v-siriya", "text": "\"Русия доставя боеприпаси за военния си флот в Източното Средиземноморие, за да подкрепи атаката на режима на Башар Асад срещу последния анклав на антиправителствената опозиция в Северо-западна Сирия\", пише днес The Times. Наблюдатели в Босфора съобщили, че през последните 10 дни от Черно в Средиземно море са преминали 13 руски кораба, голяма част от които оборудвани с крилати ракети \"Калибър\", съобщава изданието.  Според експерти на медията, плановете на Асад в Идлиб се усложняват заради присъствието на турски военни \"наблюдатели\" в региона.  \"Всичко зависи от това какво ще се договорят Турция и Русия\", заявил за вестника представител на сирийската опозиция, който прогнозирал, че няма да има атака, тъй като \"Турция за нищо на света няма да го допуснат, дори с цената на военна намеса\".", "date": "2018.08.29", "title": "The Times: Руски военни кораби се събират за да подпомогнат новата атака на Асад в Сирия"}
{"url": "https://www.faktor.bg/bg/articles/novini/balgariya/osven-anton-donchev-shefove-v-treys-sa-stefka-kostadinova-akad-vodenicharov-bivsh-konstitutsionen-sadiya", "text": "Свързани със станалата скандална компания „Трейс груп”, която е ремонтирала за 23 милиона евро участъка край Своге, на който преди дни при тежка катастрофа с автобус загинаха 17 души, се оказаха доста знакови лица. Вече стана ясно, че в надзорния съвет на дружеството е академикът Антон Дончев, по-известен като автор на романа „Време разделно\". Но той се оказа и  в Управителния съвет на фондация „Трейс за хората”, която е в структурата на големия строителен холдинг. Освен него там е и доскорошният шеф на БАН акад. Стефан Воденичаров. Компания им прави и шефът на БОК Стефка Костадинова, все още ненадмината със своя скок на височина – 209 см. В шефската група е и бившият конституционен съдия Владислав Славов. Председател на фондацията разбира се е босът на „Трейс груп” проф. Николай Михайлов, който е и шеф на катедра в УАСГ, а близки до него твърдят, че също имал амбиции да влезе в академичната общност на БАН. Това става ясно от интернет страницата на фондацията. Пред Factor.bg  Антон Дончев обяви, че фондацията има големи планове в областта на културата, а той няма отношение към строителната част. Явно покрай „Трейс” са се завъртeли неслучайно все известни имена, които несъмнено могат да са и добри лобисти за бизнеса на компанията. Преди дни разследващи и жандармерия влезнаха за проверка в сградата на „Трейс груп”. Лидерът на „Атака” Волен Сидеров пък припомни, че още преди 6 години алармирал, че въпросната компания прибира всички поръчки в бранша и печели огромни суми. От „Трейс груп” пък контрират, че ремонта на пътя убиец е изпълнен изрядно, а проблемът е с фирмата, която трябва да го поддържа, но тя е избрана от АПИ.", "date": "2018.08.29", "title": "Освен Антон Дончев шефове в „Трейс” са Стефка Костадинова, акад. Воденичаров, бивш конституционен съдия"}
{"url": "https://www.faktor.bg/bg/articles/novini/svyat/posledna-plesnitsa-za-putin-i-tramp-ruski-opozitsioner-shte-nosi-kovchega-na-senator-makkeyn", "text": "Сенаторът-републиканец Джон Маккейн е разпоредил приживе руският опозиционер Владимир Кара-Мурза да бъде идин от хората, които ще носят ковчега му по време на опелото му на 1 септември, съобщава Politico. Така, покойният за последен път ще удари шамар на Владимир Путин и Доналд Тръмп, коментира изданието. \"Даже след смъртта си Джон Маккейн ще зашлеви последна плесница на двамата си най-големи врагове – Владимир Путин и Доналд Тръмп, в момена, когато целият свят ще гледа погребението му\", пише Politico. \"Изборът на Кара-Мурза, който два пъти беше отравян и подозрението пада върху режима в Кремъл, е най-вероятно, последно послание към Путин и Тръмп. Американският президент беше критикуван от Маккейн за твърде \"приветливото отношение къв Путин в контекста на разследването за намеса на Москва в американските избори и възможен сговор. Припомняме, че сенатор Маккейн беше разпоредил президентът Доналд хТръмп да не присъства на погребението му.", "date": "2018.08.29", "title": "Последна плесница за Путин и Тръмп: Руски опозиционер ще носи ковчега на сенатор Маккейн"}
{"url": "https://www.faktor.bg/bg/articles/novini/balgariya/t-bikov-ako-ninoa-iska-da-e-moralen-stozher-da-vidi-kakvo-se-sluchva-v-sobstvenata-i-partiya", "text": "\"От виновните за трагедията край Своге ще бъде потърсена отговорност- и от държавната администрация, и от фирмата изпълнител на пътя. Не трябва да има никакво съмнение в това\", заяви пред бТВ депутатът от ГЕРБ Тома Биков по повод исканата от БСП оставка на правителството. \"Бъдете сигурни, че всеки, който има отношение към тази трагедия, ще понесе своята отговорност. Както се случва винаги. Затова има сега проверки. Не може два часа, след като се е случила катастрофата, да кажем: тези са виновни\", допълни той.  \"Никой предварително не е знаел, че точно там ще стане катастрофа. Ако го е знаел, е щял да вземе мерки. Аз не виждам кой министър трябва да понесе отговорност. Ако БСП бяха останали на власт още 4-5 години, сигурно щяха да разберат, че този път с варовика е положен по тяхна вина\", заяви Тома Биков.  Според него, лидерът на БСП е направил груба политическа грешка, като е поискала оставки.  \"Госпожа Нинова, за съжаление по много трагичен инцидент, направи груба политическа грешка - да яхаш такъв момент. Ако госпожа Нинова искаше да бъде морален стожер, трябваше да види какво се случва в собствената й градина. Например - Бенчо Бенчев, тази прословута катастрофа с бащата на президента Радев. Защо чувството за справедливост на госпожа Нинова не проработи в този случай?!\", коментира Биков.", "date": "2018.08.29", "title": "Биков: Ако Нинова иска да е морален стожер, да види какво се случва в собствената й партия"}
{"url": "https://www.faktor.bg/bg/articles/makron-kani-vladimir-putin-za-100-godishninata-na-parvata-svetovna", "text": "Руският държавен глава Владимир Путин е поканен във Франция по случай тържествата за 100-годишнината от края на Първата световна война, съобщи Елисейският дворец.  Годишнината от приключването на \"Великата война\" се отбелязва на 11 ноември, уточни администрацията на френския президент, цитирана от ТАСС и БТА. На 10 август лидерите на Русия и на Франция разговаряха по телефона. През юли френският президент посети финалния мач от световното по футбол в Русия, напомня електронният вестник \"Взгляд\". Кремъл още не е потвърдил участието на Путин в парижката проява, но заяви, че президентът на Русия разглежда възможността да посети Франция на 11 ноември, посочва \"Комсомолская правда\". Макрон изпрати покани за церемонията до лидерите на над 80 страни. \"Отслабването на управлението и демокрацията стана причина мирът, постигнат с толкова труд през 1918 г., да бъде разрушен през 30-те. Затова поех инициативата да поканя в Париж за церемонията на 11 ноември мнозина държавни и правителствени глави, които ще открият първия Парижки форум на мира\", заяви френският президент, цитиран в \"Комсомолская правда\". Президентът на САЩ Доналд Тръмп впрочем вече заяви, че се кани да посети Париж за юбилейните чествания, припомня \"Росийская газета\". По-рано този месец говорителят на Кремъл Дмитрий Песков заяви, че Путин не смята да участва в сесията на 73-ото Общо събрание на ООН, която започва в Ню Йорк на 18 септември, припомня \"Известия\".", "date": "2018.08.29", "title": "Макрон кани Владимир Путин за 100-годишнината от Първата световна война"}
{"url": "https://www.faktor.bg/bg/articles/novini/balgariya/s-sofiyanski-za-tsarskite-imoti-kogato-s-demokratichni-sredstva-vrashtash-nasilstveno-vzeto-imushtestvo-vinagi-mozhe-da-dopusnesh-nyakade-greshka", "text": "„Не трябва да се гледа на казуса с царските имоти като на единичен случай”, заяви пред бТВ бившият столичен кмет Стефан Софиянски, по чието време дворецът „Врана” беше върнат на Симеон Сакскобургготски и сестра му. Преди седмица на първа инстанция Софийският градски съд обаче реши, че дворецът „Врана” е собственост на държавата, а не на Сакскобургготски. Според Софиянски, ако се тръгне по пътя да се вземат имоти, които са били върнати, след като са насилствено отнети, рискуваме отново да върнем насилието в държавата и срещу това трябва да се борим. „Утре демократите може да кажем, че „Позитано” е построен с държавни средства. Комунистите ще кажат: „Не, той е построен с членски внос”. Ние ще кажем: „Да, ама членският внос беше задължителен, ЦК на БКП и Държавният съвет бяха едно и също, значи той е построен с държавни пари”, и ще приберем „Позитано”. ВМРО има много голяма реституция. Утре може да кажем: „Ама това ВМРО не е онова ВМРО” и също да му вземем имотите”.  Той изтъкна, че между 1945 и 1955 г. е извършена национализацията. хората са изселвани, пращани по лагери, вземано е имущество, на селяните се взема земята.  „Така държавата се сдобива огромна собственост, придобита с насилие. Ние не можем да върнем убитите и да съберем разделените семейства, но търсим социална справедливост по демократичен път. Там, където демокрацията влезе в конфликт с насилието, а тя е в постоянно противоречие, там се явяват такива конфликти”, обобщи Софиянски. „Демократичните процеси победиха, може да има грешки, но когато с демократични средства връщаш насилствено взето имущество, винаги може да допуснеш някъде грешка. Случаят с Царя е само една брънка. В София са извършени над 10 000 реституции, върнати са еврейските имоти, върнато е партийното имущество. Ако ние посегнем на едното, значи приемаме това за принцип и може да посегнем и на другото”, аргументира позицията си Софиянски.", "date": "2018.08.29", "title": "Софиянски за царските имоти: Когато с демократични средства връщаш насилствено взето имущество, може да допуснеш грешка"}
{"url": "https://www.faktor.bg/bg/articles/novini/balgariya/m-konstantinov-malkoto-nadvishavane-skorostta-vodi-do-golemi-posleditsi", "text": "„Малкото надвишаване скоростта води до големи последици. В случая прокуратурата твърди, че увеличението на скоростта е било с 13 км в час, но това означава 76% увеличание на кинетичната енергия. Всяка промяна в скоростта променя кинетичната енергия и спирачния път и ако карате с превишена скорост шансът да спрете по–трудно или да ударите друг обект се увеличава два пъти“, коментира пред бТВ проф. Михаил Константинов тежката катастрофа с автобус край Своге. По думите му вината на шофьора е в това, че автобусът не е имал технически преглед, както и че има съмнения, че пътниците не са имали издадени билети. „Може би трябва от сутрин до вечер да се публикуват смачкани коли и разкъсани тела, за да може шофьорите да се замислят. Човешкият фактор трябва да започне да се променя. Да се променят пътищата е колосална задача за десетки години. Трябва да се промени съзнанието ни“, заяви още той.", "date": "2018.08.29", "title": "М. Константинов: Малкото надвишаване скоростта води до големи последици"}
{"url": "https://www.faktor.bg/bg/articles/novini/svyat/gratski-feribot-s-1-000-dushi-na-borda-se-zapali-v-moreto", "text": "Гръцки ферибот с 875 пътници на борда и 141 души екипаж се прибра обратно в пристанището тази сутрин, след като на автомобилната му палуба избухнал пожар, съобщи гръцката брегова охрана, цитирана от ДПА.   Пътническият ферибот \"Елефтериос Венизелос\", който пътувал за Ханя на остров Крит, се върнал обратно в Пирея, откъдето бил отплавал.   Капитанът казал на бреговата охрана, че пожарът избухнал в камион.   Противопожарната система на ферибота веднага се задействала.   Пожарът бил овладян, но поради силния дим пътниците били помолени да се преместят на външните палуби на плавателния съд, съобщи гръцката обществена телевизия.   Когато пожарът започнал, фериботът се намирал на около 65 км южно от Пирея, край бреговете на остров Хидра.   Засега няма данни за пострадали, заяви за Ройтерс представител на бреговата охрана.   Фериботът уведомил бреговата охрана за пожара към полунощ.   Плавателният съд е акостирал в Пирея и пътниците го напускат, добави представителят на бреговата охрана.   Очевидец заяви за Ройтерс, че видял пътници със спасителни жилетки да слизат по странично стълбище, а от кораба все още излизал дим. На пристана били разположени пожарникари, съобщава БТА.", "date": "2018.08.29", "title": "Гръцки ферибот с 1 000 души на борда се запали в морето"}
{"url": "https://www.faktor.bg/bg/articles/novini/svyat/leh-valensa-nominira-oleg-sentsov-za-nobelova-nagrada", "text": "Бившият президент на Полша, носител на Вобелова награда за мир от 1983 година Лех Валенса номинира за наградата осъдения в Русия за тероризъм Олег Сенцов, съобщава RMF24. \"Номинирам Олег Сенцов за Нобелова награда за мир. Сенцов въплъщава в себе си всички тези идеали, които ръководеха самия мен в борбата ми за бъдещето на света\", пише в специално разпространено изявление на Валенса. По думите му, Сенцов по мирен път се  епротивопоставил на анексията от Русия на родния му Крим. Валенса отбелязва, че в последната си дума Сенцов се е обърнал към руснаците с призив да се научат да не се страхуват.  Бившият президент на Полша добавя, че украинският режисьор се бори за освобождаването на всички украински политзатворници, без да иска нищо за себе си лично. Припомняме, че през август  2015 година руски военен съд осъди на 20 години трудова колония със строг режим Сенцов. На 14 май тази година той обяви гладна стачка. В средата на август ООН, редица представители на европейската и американската култура, президента на Франция Еманюел макрон, държавният секретар Майк Помпео призоваха Владимир Путин да го помилва. От Кремъл обаче настояват Сенцов да помоли лично за милост, а режисьорът категорично отказва да направи това и много пъти е заявявал, че е готов да стигне до край.", "date": "2018.08.29", "title": "Лех Валенса номинира Олег Сенцов за Нобелова награда"}
{"url": "https://www.faktor.bg/bg/articles/iznenadvasht-hod-na-tsipras-vkara-13-novi-litsa-v-kabineta-mesetsi-predi-parlamentarnite-izbori", "text": "Премиерът на Гърция Алексис Ципрас направи неочаквани промени в кабинета, месеци преди парламентарните избори в страната. Причината - отслабващата обществена подкрепа към неговата партия СИРИЗА, заради принудителните мерки за икономии по време на спасителната програма, съобщава БНТ. Правителството вече има 13 нови лица, но ключовите министерски постове - на външните работи, на отбраната и на финансите, остават непроменени. Недоволството срещу управляващите се засили още повече след пожарите преди месец в района на Атина, при които загинаха 97 души. Според анализатори, вероятността Ципрас да спечели следващите избори е минимална.", "date": "2018.08.29", "title": "Изненадващ ход на Ципрас - вкара 13 нови лица в кабинета месеци преди парламентарните избори"}
{"url": "https://www.faktor.bg/bg/articles/politolog-tragediyata-v-svoge-e-mnogo-udobna-za-bsp-zashtoto-tya-tarsi-krizi", "text": "\"Там където няма усещане за справедливост, винаги има политически атаки и набеждаване. Обществото търси справедливост. А някой удобно му дава виновника. Нинова какво ще направи с олигарсите? Дали ще изчисти съдебната система? Дали ще премахне корупцията? Трагедията дойде много удобно. Левицата търси кризи\". Това каза в студиото на \"България он Еър\" политологът Цветанка Андреева.  Повод за коментара й бе поисканата от лидера на БСП Корнелия Нинова оставка на премиера Борисов и на цялото правителство след трагичния инцидент край Своге. Тя стана причина за политически реакции, пресконференции, призиви за оставки и скандали. Корнелия Нинова заяви, че най-голямата гордост на премиера – магистралите, са и най-голямата кражба в държавата. Андреева бе категорична, че именно бившите комунисти произведоха сложната система от зависимости между власт, бизнес, политика, съд. \"БСП няма да разплетат това. Всички знаем системата на държавните поръчки. Това е голямата корупция в България\", добави още тя. На друга позиция бе червеният политолог Мария Пиргова, която изтъкна, че че думите на депутатите по отношение на кървавия инцидент край Своге са страшно безотговорни, а топката се връща абсолютно нагло. Тя отново изтъкна, че стабилността на правителството е разклатена от  много предишни скандали \"Ами вижте скандалите с умъртвените животни, търговския регистър, фалирането на \"Олимпик\"… няма кой да носи отговорност в държавата. Знаем, че решенията в България са еднолични, но премиерът не носи отговорност. Тази есен ни очакват подобни събития – още неща ще се сриват и падат. Нинова е права. Но след оставката трябва да се даде решение какво следва\", подчерта Пиргова, но не посочи, че единствената алтернатива на управлението у нас е БСП.", "date": "2018.08.29", "title": "Политолог: Трагедията край Своге е много удобна за БСП, защото левицата търси кризи"}
{"url": "https://www.faktor.bg/bg/articles/novini/svyat/tramp-gugal-i-tuitar-i-feysbuk-nagazvat-v-mnogo-mnogo-opasna-teritoriya-i-da-vnimavat", "text": "Президентът на САЩ Доналд Тръмп предупреди компаниите \"Гугъл\", \"Фейсбук\" и \"Туитър\" да внимават. Преди това той ги обвини в политическа пристрастност и цензура, без да приведе доказателства, предаде Ройтерс. \"Мисля, че това, което \"Гугъл\" и други правят, ако погледнете какво става с \"Туитър\", ако погледнете какво става с \"Фейсбук\", по-добре да внимават, защото не може да причиняваш това на хората\", каза той в изказване в Белия дом. \"Затова смятам, че \"Гугъл\", и \"Туитър\", и \"Фейсбук\" нагазват в много, много опасна територия и трябва да внимават. Не е честно спрямо големи групи от населението\", добави Тръмп. Американският президент обеща да обърне внимание на \"изключително сериозната ситуация\" със \"заглушаването\" на консервативните гласове и добрите новини от социалните медии, предаде Асошиейтед прес. Президентът отправи критики към \"Гугъл\" и го обвини, че при търсене на новини за Тръмп се появяват само публикации на медиите на \"фалшивите новини\". Според Тръмп \"републиканските, консервативните и честните\" медии не присъстват по същия начин в \"Гугъл\". В отговор интернет гигантът категорично опроверга твърденията на Тръмп и каза, че неговата интернет търсачка не \"класира никога резултатите от търсенето, за да манипулира общественото мнение\", предаде Франс прес. \"Търсенето не се използва, за да се защити дадена политическа програма и ние не отклоняваме нашите резултати от търсенето към някоя политическа идеология\", се казва в изявление на компанията. \"Нашата цел е да се уверим, че потребителите, които изписват нещо в прозореца за търсене на \"Гугъл\", получават най-подходящия резултат за няколко секунди\", подчерта компанията и добави, че всяка година внася стотици подобрения в алгоритмите, които направляват търсенето, за да \"гарантира, че те улавят съдържание с \"високо качество\".", "date": "2018.08.29", "title": "Тръмп: \"Гугъл\", и \"Туитър\", и \"Фейсбук\" нагазват в много, много опасна територия и да внимават"}
{"url": "https://www.faktor.bg/bg/articles/novini/balgariya/aleksandar-nenkov-ako-bsp-sa-tolkova-iskreni-zashto-malchat-za-intsidenta-s-bashtata-na-prezidenta", "text": "Няма невинни в ситуацията с трагичния инцидент край Своге. Ние не се оправдаваме, а казваме каква е действителната обстановка по изграждането на този пътен участък. И след проверките на институциите, ще има наказани, виновните ще си понесат  своята отговорност. Това обяви в студиото на Нова ТВ депутатът от ГЕРБ Александър Ненков. ГЕРБ не се оправдава с 2014 година, но това е фактологическата обстановка. Тогава АПИ е приложила своите права, като е направила препоръки на фирмата, изградила този пътен участък,  да отстрани дефектите, но тя не е спазила сроковете. Но питайте агенцията какво е направила, след като фирмата е отказала да изпълни предписанията им. Според АПИ това е безпрецедентен случай, обясни Ненков. Той бе категоричен, че е несъстоятелно БСП да обвиняват премиера за катастрофата край Своге. За какво е виновен премиерът? Нека да си припомним 2009 година, когато бяха провалени проектите за автомагистралите Струма, Люлин, Тракия, когато управляваше БСП. Да оставим институциите да си свършат работата и тогава ще стане ясно, кои са виновни и те ще понесат своята отговорност. С какъв морал БСП, които и тухла не са направили по време на управление си, сега се правят на съдници. Ние от ГЕРБ сме категорични, че когато се посочат виновните, никой няма да бъде пожален. И ако БСП са толкова искрени – защо мълчат за инцидента с бащата на президента. Защо не са такива радетели да излезе истината на яве по този случай, който май се опита някой да прикрие. БСП винаги мери с двоен аршин, изтъкна депутатът от ГЕРБ.", "date": "2018.08.29", "title": "Александър Ненков: Ако БСП са толкова искрени и морални, защо мълчат за инцидента с бащата на президента?"}
{"url": "https://www.faktor.bg/bg/articles/novini/balgariya/slanchevo-i-toplo-dnes-1-3", "text": "Днес ще бъде предимно слънчево. Ще духа слаб, в Източна България - до умерен вятър от север-североизток, съобщават от НИМХ-БАН, цитирани от БТА. Максималните температури ще бъдат между 26 и 31 градуса. По Черноморието ще духа до умерен североизточен вятър. В планините ще бъде предимно слънчево. Следобед на места в масивите на Западна и Централна България ще се развива купеста и купесто-дъждовна облачност и краткотрайно ще превали.", "date": "2018.08.29", "title": "Слънчево и топло днес"}
{"url": "https://www.faktor.bg/bg/articles/novini/balgariya/meteorolozite-otnovo-izlizat-na-protest", "text": "Метеоролозите отново излизат на протест днес. Работещите в Националния институт по метеорология и хидрология за пореден път ще изразят своето недоволство. То е свързано с начина на формиране на бюджета им. Именно днес изтича срокът, даден от премиера Бойко Борисов, за решаване на кризата. Протестът на метеоролози ще започне в 9 ч. пред сградата на БАН. След това те ще се отправят към Министерския съвет. Метеоролозите продължават да настояват да бъдат прехвърлени към Министерството на образованието като второстепенен разпоредител на бюджетни средства. „Настояваме правителството да вземе своето категорично решение за бъдещето на Националния институт по метеорология и хидрология”, пише в новата позиция на института.", "date": "2018.08.29", "title": "Метеоролозите отново излизат на протест"}
{"url": "https://www.faktor.bg/bg/articles/advokatat-na-shofyora-obarnal-avtobusa-kovcheg-klientat-mi-ima-obarkani-spomeni-no-izpitva-ogromno-sazhalenie", "text": "Христо Ботев, адвокат на Григор Григоров, шофьорът обърнал автобуса край Своге, при което загинаха 17 пътника, направи коментар по Нова ТВ състоянието на неговия клиент, който беше доста обран.  Спомените на клиента ми са объркани. Физическото и психическото му състояние е много тежко. Имал е мисли да сложи край на живота си. Сега изпитва едно огромно съжаление. Не може сам да прецени чия е грешката, но това че всичко се стоварва върху него много му тежи. Той няма спомен да е бил разсейван от друг пътник. Важно е обаче как се анализират обстоятелствата около катастрофата на прокуратурата. Сега не мога да коментирам, обясни Ботев. На въпрос каква ще бъде защитната стратегия на адвоката му, той бе лаконичен: Добре е да се запозная с документите в папката, в които са констатирани всички обстоятелства около трагичния инцидент. Това, което сега ще искаме, е по-лека мярка, това е работа на един адвокат.   Днес съдът ще гледа мярката за неотклонение на шофьора Григор Григоров, на който са му повдигнати обвинения за неспазване на правилата за безопасно движение по пътищата и причиняване по непредпазливост на смърт на повече от един човек.", "date": "2018.08.29", "title": "Адвокатът на шофьора обърнал автобуса ковчег: Клиентът ми има объркани спомени, мислел е за самоубийство"}
{"url": "https://www.faktor.bg/bg/articles/novini/svyat/dezinformatsiya-v-sotsialnite-medii-spomognala-za-razpalvane-na-nasilieto-v-kemnits", "text": "Разпространяването на дезинформация в социалните медии е помогнало за разпалване на насилието в източния германски град Кемниц през последните два дни. Това заяви министър-председателят на провинция Саксония Михаел Кречмер.  Протестите бяха предизвикани от смъртта на 35-годишен германец, вероятно убит от двама мигранти – сириец и иракчанин.  По думите на Кречмер последвалата гневна реакция е била основана на \"ксенофобски коментари, невярна информация и конспиративни теории\".  При последвалите протести и контрапротести бяха ранени двама полицаи и двайсетина протестиращи.  На критиките, че не е успяла да овладее безредиците, говорител на полицията заяви, че броят на полицейските служители не е бил достатъчен, за да разделят враждуващите групи.", "date": "2018.08.29", "title": "Дезинформация в социалните медии спомогнала за разпалване на насилието в Кемниц"}
